{"id": "352314", "revid": "287204", "url": "https://it.wikipedia.org/wiki?curid=352314", "title": "Auricalcite", "text": "Lauricalcite \u00e8 un minerale, un idrossicarbonato di zinco e rame, un tempo detto anche \"fiore d'ottone\".\nIl suo nome deriva dal greco = rame di montagna, composto da = monte e da = rame.\nDescritto per la prima volta a Lipsia dal chimico Bottger nel 1839.\nAbito cristallino.\nI cristalli sono aciculari. Il minerale si presenta anche sotto forma di incrostazioni.\nOrigine e giacitura.\nIl minerale ha genesi secondaria attraverso l'alterazione di minerali di zinco e rame, a causa dell'azione di acque ricche di anidride carbonica disciolta. Il minerale \u00e8 spesso associato a vari minerali costituiti da miscele di idrossidi di ferro. Ha paragenesi con idrozincite, limonite, smithsonite e emimorfite\nForma in cui si presenta in natura.\nIn cristalli isolati, ma pi\u00f9 comunemente in aggregati tondeggianti a raggiera, fibrosi o a forma di ciuffi o incrostazioni. I cristalli, ingranditi con la lente, appaiono aghiformi o lamellari sotto forma di tavolette rettangolari.,\nCaratteri chimico-fisici.\nSolubile in acido cloridrico con effervescenza in acidi diluiti e in ammoniaca. In tubo chiuso perde acqua e diventa di colore nero. Colora la fiamma di verde."}
{"id": "352315", "revid": "1442080", "url": "https://it.wikipedia.org/wiki?curid=352315", "title": "Loseyite", "text": "La loseyite \u00e8 un minerale."}
{"id": "352316", "revid": "1442080", "url": "https://it.wikipedia.org/wiki?curid=352316", "title": "Sclarite", "text": "La sclarite \u00e8 un minerale."}
{"id": "352317", "revid": "1442080", "url": "https://it.wikipedia.org/wiki?curid=352317", "title": "Barentsite", "text": "La barentsite \u00e8 un minerale."}
{"id": "352318", "revid": "122975219", "url": "https://it.wikipedia.org/wiki?curid=352318", "title": "Dawsonite", "text": "La dawsonite \u00e8 un minerale il cui nome \u00e8 stato attribuito in onore di John William Dawson\nAbito cristallino.\nIn cristalli radiali o aciculari o sotto forma di incrostazioni.\nOrigine e giacitura.\nIn vene idrotermali di bassa temperatura che si forma mediante decomposizione di silicati di alluminio e feldspati, in genere in giacimenti di cinabro.\nForma in cui si presenta in natura.\nIn globuletti o in croste formanti delle composizioni fibroso raggiate; in ciuffi di piccoli cristalli prismatici, a volte striati verticalmente."}
{"id": "352319", "revid": "1776051", "url": "https://it.wikipedia.org/wiki?curid=352319", "title": "Tunisite", "text": "La tunisite \u00e8 un minerale."}
{"id": "352320", "revid": "287204", "url": "https://it.wikipedia.org/wiki?curid=352320", "title": "Northupite", "text": "La northupite \u00e8 un minerale."}
{"id": "352322", "revid": "110157", "url": "https://it.wikipedia.org/wiki?curid=352322", "title": "Tychite", "text": "La tychite \u00e8 un minerale."}
{"id": "352323", "revid": "1442080", "url": "https://it.wikipedia.org/wiki?curid=352323", "title": "Manganotychite", "text": "La manganotychite \u00e8 un minerale."}
{"id": "352324", "revid": "1442080", "url": "https://it.wikipedia.org/wiki?curid=352324", "title": "Ferrotychite", "text": "La ferrotychite \u00e8 un minerale."}
{"id": "352325", "revid": "1442080", "url": "https://it.wikipedia.org/wiki?curid=352325", "title": "Bradleyite", "text": "La bradleyite \u00e8 un minerale appartenente al gruppo omonimo."}
{"id": "352326", "revid": "1610933", "url": "https://it.wikipedia.org/wiki?curid=352326", "title": "Lu\u00ec grosso", "text": ""}
{"id": "352327", "revid": "1442080", "url": "https://it.wikipedia.org/wiki?curid=352327", "title": "Sidorenkite", "text": "La sidorenkite \u00e8 un minerale appartenente al gruppo della bradleyite."}
{"id": "352328", "revid": "1442080", "url": "https://it.wikipedia.org/wiki?curid=352328", "title": "Bonshtedtite", "text": "La bonshtedtite \u00e8 un minerale appartenente al gruppo della bradleyite."}
{"id": "352329", "revid": "767487", "url": "https://it.wikipedia.org/wiki?curid=352329", "title": "Crawfordite", "text": "La crawfordite \u00e8 un minerale appartenente al gruppo della bradleyite."}
{"id": "352330", "revid": "1442080", "url": "https://it.wikipedia.org/wiki?curid=352330", "title": "Sabinaite", "text": "La sabinaite \u00e8 un minerale."}
{"id": "352331", "revid": "1776051", "url": "https://it.wikipedia.org/wiki?curid=352331", "title": "Brenkite", "text": "La brenkite \u00e8 un minerale."}
{"id": "352332", "revid": "1442080", "url": "https://it.wikipedia.org/wiki?curid=352332", "title": "Holdawayite", "text": "La holdawayite \u00e8 un minerale."}
{"id": "352333", "revid": "183666", "url": "https://it.wikipedia.org/wiki?curid=352333", "title": "Constanter et non trepide", "text": "La locuzione latina constanter et non trepide (lett. \"Costantemente e senza trepidare\") \u00e8 utilizzata come incoraggiamento ed esortazione alla tenacia e alla pazienza nelle azioni. \u00c8 utilizzata come motto della Casa Editrice Giuseppe Laterza e figli, come autoesortazione a non vacillare e a non aver timori."}
{"id": "352334", "revid": "1442080", "url": "https://it.wikipedia.org/wiki?curid=352334", "title": "Rouvilleite", "text": "La rouvilleite \u00e8 un minerale."}
{"id": "352335", "revid": "1442080", "url": "https://it.wikipedia.org/wiki?curid=352335", "title": "Sheldrickite", "text": "La sheldrickite \u00e8 un minerale."}
{"id": "352336", "revid": "1442080", "url": "https://it.wikipedia.org/wiki?curid=352336", "title": "Defernite", "text": "La defernite \u00e8 un minerale."}
{"id": "352337", "revid": "228587", "url": "https://it.wikipedia.org/wiki?curid=352337", "title": "Bastn\u00e4site-(Y)", "text": "La bastn\u00e4site-(Y) \u00e8 un minerale appartenente al gruppo della bastn\u00e4site."}
{"id": "352338", "revid": "228587", "url": "https://it.wikipedia.org/wiki?curid=352338", "title": "Bastn\u00e4site-(La)", "text": "La bastn\u00e4site-(La) \u00e8 un minerale appartenente al gruppo della bastn\u00e4site."}
{"id": "352339", "revid": "228587", "url": "https://it.wikipedia.org/wiki?curid=352339", "title": "Bastn\u00e4site-(Ce)", "text": "La bastn\u00e4site-(Ce) \u00e8 un minerale appartenente al gruppo della bastn\u00e4site."}
{"id": "352340", "revid": "365417", "url": "https://it.wikipedia.org/wiki?curid=352340", "title": "Hydroxylbastn\u00e4site-(La)", "text": "La hydroxylbastn\u00e4site-(La) \u00e8 un minerale non riconosciuto valido dall'IMA perch\u00e9 la sua descrizione \u00e8 stata pubblicata prima dell'approvazione.\nCollegamenti esterni.\n "}
{"id": "352341", "revid": "365417", "url": "https://it.wikipedia.org/wiki?curid=352341", "title": "Hydroxylbastn\u00e4site-(Ce)", "text": "La hydroxylbastn\u00e4site-(Ce) \u00e8 un minerale appartenente al gruppo della bastn\u00e4site.\nCollegamenti esterni.\n "}
{"id": "352342", "revid": "365417", "url": "https://it.wikipedia.org/wiki?curid=352342", "title": "Hydroxylbastn\u00e4site-(Nd)", "text": "La hydroxylbastn\u00e4site-(Nd) \u00e8 un minerale appartenente al gruppo della bastn\u00e4site.\nCollegamenti esterni.\n "}
{"id": "352343", "revid": "1776051", "url": "https://it.wikipedia.org/wiki?curid=352343", "title": "Kozoite-(Nd)", "text": "La kozoite-(Nd) \u00e8 un minerale appartenente al gruppo dell'ancylite, dalla struttura analoga ai seguenti minerali: ancylite-(Ce), calcioancylite-(Ce), calcioancylite-(Nd), ancylite-(La) e gysinite-(Nd).\nEtimologia.\nIl nome \u00e8 in onore del chimico e mineralogista giapponese Kozo Nagashima (1925-1985), pioniere nello studio della cristallografia chimica delle terre rare.\nCollegamenti esterni.\n "}
{"id": "352344", "revid": "365417", "url": "https://it.wikipedia.org/wiki?curid=352344", "title": "Kozoite-(La)", "text": "La kozoite-(La) \u00e8 un minerale appartenente al gruppo dell'ancylite, dalla struttura analoga ai seguenti minerali: ancylite-(Ce), calcioancylite-(Ce), calcioancylite-(Nd), ancylite-(La) e gysinite-(Nd).\nEtimologia.\nIl nome \u00e8 in onore del chimico e mineralogista giapponese Kozo Nagashima (1925-1985), pioniere nello studio della cristallografia chimica delle terre rare.\nCollegamenti esterni.\n "}
{"id": "352345", "revid": "1442080", "url": "https://it.wikipedia.org/wiki?curid=352345", "title": "Horv\u00e1thite-(Y)", "text": "L'horv\u00e1thite-(Y) \u00e8 un minerale."}
{"id": "352346", "revid": "365417", "url": "https://it.wikipedia.org/wiki?curid=352346", "title": "Parisite-(Ce)", "text": "La parisite-(Ce) \u00e8 un minerale."}
{"id": "352348", "revid": "365417", "url": "https://it.wikipedia.org/wiki?curid=352348", "title": "Parisite-(Nd)", "text": "La parisite-(Nd) \u00e8 un minerale non riconosciuto dall'IMA perch\u00e9 la sua descrizione \u00e8 stata pubblicata prima dell'approvazione."}
{"id": "352349", "revid": "365417", "url": "https://it.wikipedia.org/wiki?curid=352349", "title": "R\u00f6ntgenite-(Ce)", "text": "La rontgenite-(Ce) \u00e8 un minerale."}
{"id": "352350", "revid": "1776051", "url": "https://it.wikipedia.org/wiki?curid=352350", "title": "Synchysite-(Y)", "text": "La synchysite-(Y) \u00e8 un minerale."}
{"id": "352351", "revid": "1776051", "url": "https://it.wikipedia.org/wiki?curid=352351", "title": "Synchysite-(Ce)", "text": "La synchysite-(Ce) \u00e8 un minerale."}
{"id": "352352", "revid": "1776051", "url": "https://it.wikipedia.org/wiki?curid=352352", "title": "Synchysite-(Nd)", "text": "La synchysite-(Nd) \u00e8 un minerale."}
{"id": "352353", "revid": "1776051", "url": "https://it.wikipedia.org/wiki?curid=352353", "title": "Huanghoite-(Ce)", "text": "La huanghoite-(Ce) \u00e8 un minerale."}
{"id": "352354", "revid": "767487", "url": "https://it.wikipedia.org/wiki?curid=352354", "title": "Cebaite-(Ce)", "text": "La cebaite-(Ce) \u00e8 un minerale."}
{"id": "352355", "revid": "228587", "url": "https://it.wikipedia.org/wiki?curid=352355", "title": "Cebaite-(Nd)", "text": "La cebaite-(Nd) \u00e8 un minerale non riconosciuto come specie valida dall'IMA perch\u00e9 la descrizione \u00e8 stata pubblicata senza essere stato sottomesso per l'approvazione inoltre la quantit\u00e0 di Nd \u00e8 inferiore alla quantit\u00e0 di Ce per cui il nome non dev'essere considerato valido."}
{"id": "352356", "revid": "365417", "url": "https://it.wikipedia.org/wiki?curid=352356", "title": "Kukharenkoite-(La)", "text": "La kukharenkoite-(La) \u00e8 un minerale."}
{"id": "352357", "revid": "1776051", "url": "https://it.wikipedia.org/wiki?curid=352357", "title": "Kukharenkoite-(Ce)", "text": "La kukharenkoite-(Ce) \u00e8 un minerale."}
{"id": "352359", "revid": "1926649", "url": "https://it.wikipedia.org/wiki?curid=352359", "title": "Angelo Palombo", "text": "Caratteristiche tecniche.\nEra un centrocampista che giocava come mediano. Dotato di foga agonistica, poteva adattarsi anche a giocare come difensore centrale. Era anche abile con i tiri dalla distanza e su punizione, che erano al contempo potenti e precisi.\nCarriera.\nGiocatore.\nGli esordi.\nInizia la sua carriera negli allievi del Ferentino e nella stagione 1997-1998 gioca nelle file dell'Urbania Calcio in Serie D per poi passare all'et\u00e0 di 17 anni al Fano in C2 e nel 1999 viene acquistato dalla Fiorentina. Durante i due anni nella formazione Primavera del club toscano, consegue anche la convocazione nell'Under 20 allenata da Claudio Gentile. Il 10 febbraio 2002 esordisce in Serie A nella partita Venezia-Fiorentina allo Stadio Penzo terminata con il risultato di 2-0.\nSampdoria.\nNell'agosto del 2002, svincolatosi dopo il fallimento della Fiorentina, approda alla Sampdoria con la quale firma in fretta e furia, in un bar dell'aeroporto di Milano-Malpensa, un contratto quadriennale. Sin dalla prima stagione con i blucerchiati, allenati da Walter Novellino, gioca titolare e contribuisce alla promozione in Serie A della squadra genovese.\nNella stagione 2004-2005 sfiora la qualificazione alla Champions League, con il piazzamento al quinto posto in classifica. L'anno successivo Palombo fa il suo esordio in Coppa UEFA, in occasione dell'incontro Vit\u00f3ria Set\u00fabal-Sampdoria. In campionato invece realizza la prima rete in Serie A il 18 gennaio 2006 in rovesciata nel successo per 3-1 contro la Fiorentina, sua ex squadra.\nNella stagione 2006-2007 condivide con Daniele Franceschini il record di presenze in campionato tra i giocatori della Sampdoria.\nNella stagione 2007-2008, sotto la guida del mister Walter Mazzarri, ottiene un sesto posto in campionato e ricopre spesso il ruolo di capitano a causa dell'assenza del compagno Sergio Volpi dalla formazione titolare, fino ad acquisire definitivamente tale ruolo.\nNella stagione successiva \u00e8 vittima di ripetuti infortuni: il 27 settembre 2008, nell'incontro di campionato contro la Juventus, si procura un infortunio al retto femorale della coscia destra che lo tiene fuori dal campo per due mesi; il 30 novembre seguente, contro il Cagliari, ricade nello stesso infortunio, che gli impone un'ulteriore degenza di altri due mesi. Ritorna in campo l'11 gennaio 2009 nella partita dei quarti di finale di Coppa Italia contro l'Udinese. Il 5 aprile seguente segna la sua prima doppietta contro il Napoli, nell'incontro terminato sul risultato di 2-2 disputato a Marassi. Il 22 maggio 2009 rinnova il contratto con la Sampdoria (che scadeva nel 2010) fino al 30 giugno 2013.\nNella stagione 2009-2010, sotto la guida del nuovo allenatore Luigi Delneri, segna due gol in campionato in Sampdoria- (4-1) e Sampdoria-Atalanta (2-0), ed uno in Coppa Italia su calcio di rigore nella vittoria per 6-2 contro il Lecce. Il 16 settembre in PSV-Sampdoria tocca quota 300 presenze in gare ufficiali. A fine stagione la Samp conquista il quarto posto in classifica e la qualificazione ai preliminari della Champions League. Il 3 febbraio 2011 rinnova ulteriormente il suo contratto, posticipando la scadenza al 30 giugno 2015.\nIl 15 maggio 2011, a causa della sconfitta per 2-1 contro il Palermo la Sampdoria ottiene la matematica retrocessione in Serie B e Palombo si scusa in lacrime con i suoi tifosi per la brutta stagione della sua squadra, iniziata con l'eliminazione dalla Champions League passando dalle cessioni dei calciatori pi\u00f9 significativi come Antonio Cassano (al Milan) e Giampaolo Pazzini (all'Inter) e conclusasi con la retrocessione. Il 20 giugno Palombo, dopo la retrocessione della Sampdoria afferma: \nSegna il suo primo gol in campionato il 25 agosto seguente, nella prima giornata contro il Padova (2-2) su calcio di punizione. Successivamente viene accantonato dalla societ\u00e0 ed \u00e8 costretto a lasciare la squadra a gennaio.\nInter.\nIl 31 gennaio 2012 viene ufficializzato il suo trasferimento all'Inter con la formula del prestito con diritto di riscatto. Il giocatore mantiene la maglia numero 17, indossata gi\u00e0 alla Sampdoria. Esordisce in maglia nerazzurra il giorno dopo nel 4-4 interno contro il Palermo subentrando al 64\u00ba minuto ad Andrea Poli, suo ex compagno di squadra alla Sampdoria, e propiziando l'azione che porta al quarto gol di Diego Milito cinque minuti pi\u00f9 tardi. Gioca la sua prima partita da titolare quattro giorni dopo nella sconfitta esterna per 4-0 contro la Roma. Nella sua esperienza all'Inter colleziona tuttavia solo tre presenze.\nRitorno alla Sampdoria.\nNell'estate 2012 l'Inter non riscatta il cartellino del giocatore, perci\u00f2 Palombo il 1\u00ba luglio torna nella rosa della Sampdoria in attesa di sistemazione, che non arriva a causa dei ripetuti dinieghi del calciatore alle offerte provenienti dal Torino, Udinese, e Rubin Kazan. I blucerchiati propongono al giocatore persino la rescissione consensuale del contratto che per\u00f2 non viene anch'essa accettata.\nPer questo motivo la Sampdoria \u00e8 costretta, l'11 settembre 2012, al reintegro in gruppo del giocatore, il quale ha ancora un contratto in essere con la societ\u00e0 blucerchiata fino al 2015 da 1,5 milioni all'anno. Il 13 settembre il contratto viene prolungato fino al 30 giugno 2017 con lo stesso ingaggio da 4,5 milioni di euro complessivi spalmato in cinque annualit\u00e0 da 900\u00a0000 euro a stagione in modo da alleggerire il bilancio societario.\nIl 21 dicembre viene inserito per la prima volta stagionale nella lista dei convocati della prima squadra per un match di Campionato ed il giorno seguente si accomoda in panchina al fianco del neo tecnico della Samp Delio Rossi nella partita 0-1 contro la Lazio. Il 6 gennaio 2013 compie l'esordio stagionale con la maglia blucerchiata, venendo schierato dal primo minuto come difensore centrale in una difesa a 3, nella partita Juventus-Sampdoria 1-2. Gioca altre 14 partite di Campionato fino al termine della stagione.\nLa stagione seguente lo vede inizialmente di nuovo impegnato come difensore centrale ma poi, dal novembre 2013 con l'arrivo di Sini\u0161a Mihajlovi\u0107 sulla panchina blucerchiata, torna a giocare nel ruolo di centrocampista centrale. Il 9 marzo 2014, in occasione della gara Sampdoria- 4-2, disputa la sua 400\u00aa partita con la maglia blucerchiata. Dopo quasi 2 anni e 7 mesi, il 23 marzo ritorna al gol siglando su calcio di punizione la rete del definitivo 5 a 0 contro l'Hellas Verona. Conclude la stagione con 32 presenze ed un gol in Campionato ed una presenza in Coppa Italia.\nIl 2 novembre 2014 segna la sua prima rete stagionale su calcio di rigore in Sampdoria-Fiorentina 3-1.\nIl 2 febbraio 2015 con la partenza di Daniele Gastaldello verso Bologna torna ad essere il capitano della Samp. A fine stagione \u00e8 l'uomo di Mihajlovic che totalizza pi\u00f9 presenze in campionato (36).\nNella stagione 2015/16, dopo un'amichevole estiva con un gol direttamente su corner, gioca la partita di andata del terzo turno preliminare di Europa League perso 4-0 contro il Vojvodina: il tecnico Walter Zenga l'aveva schierato difensore centrale insieme a Silvestre, ma dopo che la squadra aveva subito due reti era stato sostituito da Regini nel secondo tempo. Esordisce in campionato nella seconda partita pareggiata 2-2 col Napoli al San Paolo giocando in regia dal primo minuto fermando un tiro di Higua\u00edn di schiena nel secondo tempo.\nDopo 2 stagioni in cui ha giocato poco sotto la guida di Zenga, Vincenzo Montella e Marco Giampaolo, il 5 luglio 2017 decide di ritirarsi.\nNazionale.\nAngelo Palombo ha fatto parte della Nazionale Under-20 che ha vinto la medaglia d'argento ai Giochi del Mediterraneo di Tunisi 2001.\nHa esordito nella Nazionale Under-21 il 19 novembre 2002, diventandone un titolare fisso nei successivi due anni, durante i quali \u00e8 stato convocato complessivamente 23 volte: l'esperienza con la maglia degli \"azzurrini\" \u00e8 terminata nel 2004, quando ha vinto l'Europeo Under-21 e ha ottenuto la medaglia di bronzo ai Giochi olimpici dello stesso anno.\nIl 16 agosto 2006 ha esordito con la maglia della Nazionale maggiore, nella partita amichevole Italia-Croazia (0-2) giocata a Livorno. Fu la prima gara da CT di Roberto Donadoni. In quella occasione, con Palombo, furono altri tre i giocatori della Sampdoria ad esordire con la maglia azzurra: Christian Terlizzi, Giulio Falcone e Gennaro Delvecchio.\nPalombo rimane nel giro della Nazionale anche con il ritorno di Marcello Lippi e viene convocato sia per la Confederations Cup 2009 che per il Mondiale 2010, tornei nei quali non viene comunque mai impiegato.\nAllenatore.\nSampdoria.\nIl 5 luglio 2017 decide di ritirarsi dal calcio giocato, entrando a far parte dello staff tecnico di Marco Giampaolo alla Sampdoria. Nel corso dell'autunno inizia a seguire il corso speciale per allenatori UEFA, che abilita all'allenamento di tutte le formazioni giovanili, alle prime squadre fino alla Serie C, e alla posizione di allenatore in seconda in Serie B e Serie A. Il 15 dicembre consegue la licenza. Nel settembre 2020 ottiene poi anche l'abilitazione come Allenatore Professionista di Prima Categoria - Uefa Pro. Intanto viene confermato come collaboratore tecnico anche con l'arrivo di Eusebio Di Francesco, Claudio Ranieri e Roberto D\u2019Aversa. "}
{"id": "352368", "revid": "1573940", "url": "https://it.wikipedia.org/wiki?curid=352368", "title": "Phylloscopus trochilus", "text": "Il lu\u00ec grosso (\"Phylloscopus trochilus\" ) \u00e8 un uccello passeriforme tradizionalmente inquadrato nella famiglia Sylviidae, ma da una recente revisione filogenetica attribuito alla famiglia Phylloscopidae.\nDescrizione.\nIl lu\u00ec grosso \u00e8 lungo circa 11 \u2013 13\u00a0cm e ha un'ampiezza alare di 17\u00a0\u2013 22\u00a0cm. Il suo peso \u00e8 di circa 8 - 11 grammi. Nell'aspetto \u00e8 difficile da distinguere dal lu\u00ec piccolo (\"Phylloscopus collybita\"). Ha un canto pi\u00f9 dolce e delicato del lu\u00ec piccolo, ma quando \u00e8 spaventato o nel periodo dell'accoppiamento, emette un forte pigolio, accompagnandolo con uno spiegamento delle ali a ventaglio. La parte superiore va dal verde al verde oliva, la parte inferiore \u00e8 giallastra. L'uccellino ha la gola, il petto e la striscia al di sopra degli occhi giallastri.\nI maschi e le femmine hanno lo stesso colore. Un lu\u00ec piccolo pu\u00f2 arrivare ai 12 anni di et\u00e0.\nDistribuzione e habitat.\nIn quasi tutta l'Europa centrale e settentrionale il migratore a lungo raggio \u00e8 presente da aprile a settembre. La sua residenza invernale \u00e8 a sud del Sahara in Africa. Il tempo di viaggio e la direzione di migrazione gli sono innati. Il lu\u00ec grosso vive in foreste cedue e miste, parchi, terreni umidi, arbusteti e giardini.\nBiologia.\nAlimentazione.\nIl lu\u00ec grosso si nutre di ragni, molluschi, bacche, frutti, insetti e loro larve.\nRiproduzione.\nLa maturit\u00e0 sessuale subentra dopo un anno. Il periodo di cova principale va da maggio a luglio. Il nido costruito con muschio e erba, addirittura provvisto di tettoia, \u00e8 ben nascosto negli arbusti fitti o nell'erba. La femmina depone 4 - 7 uova. Le uova vengono riscaldate per 13 - 14 giorni. Gli esemplari europei vengono stimati a circa 40 milioni di coppie."}
{"id": "352369", "revid": "599013", "url": "https://it.wikipedia.org/wiki?curid=352369", "title": "Max Tonetto", "text": "Biografia.\nSuo figlio Mattia (nato nel 2001) \u00e8 anch'egli un calciatore.\nCaratteristiche tecniche.\nDopo aver iniziato come centrocampista, successivamente si adatta al ruolo di difensore laterale sinistro.\nCarriera.\nClub.\nEsordisce in Serie A il 15 settembre 1996 con la , squadra cui era approdato nel 1992. Dopo aver giocato con l'Empoli approda al Milan, che ne detiene il cartellino fino al 2001. Intanto passa in prestito al Bologna e nel 2000 al Lecce, di cui diventa il capitano nel 2003. Nella stagione 2000/2001 gioc\u00f2 le prime due giornate di campionato contro la Roma per via del mercato aperto (nella fattispecie Roma-Bologna 2-0 del 01/10/2000 e Lecce-Roma 0-4 del 15/10/2000).\nNell'estate 2004, svincolatosi, \u00e8 messo sotto contratto dalla , dove disputa due stagioni e dove viene trasformato in centrocampista laterale dal tecnico Walter Alfredo Novellino. A maggio 2006, svincolatosi nuovamente, passa alla Roma, con cui firma un contratto fino al 2008 e con cui vince la Coppa Italia 2006-2007 e 2007-2008 e la Supercoppa italiana del 2007. Il 22 marzo 2008, contro una delle sue ex squadre, l'Empoli, segna il suo primo gol con la maglia della Roma.\nRaggiunge l'apice della carriera con la squadra giallorossa, divenendo il T-Max della capitale, dove ha lasciato per\u00f2 un ricordo amaro ai tifosi andando a sbagliare uno dei rigori ad oltranza contro l'Arsenal nell'aprile 2009. Lascia infine il club capitolino il 30 giugno 2010, dopo aver passato l'intera ultima stagione in infermeria a causa dei problemi alla caviglia, che lo hanno costretto ad operarsi un paio di volte. Qualche mese dopo, essendo rimasto svincolato, decide di ritirarsi dall'attivit\u00e0 agonistica.\nDopo il ritiro.\nVive e lavora a Roma, dove intraprende la carriera radiofonica collaborando prima con l'emittente radiofonica ReteSport e poi con la radio ufficiale della Roma, Roma Radio.\nNell'estate del 2012 \u00e8 ospite delle varie trasmissioni tematiche della Rai per gli Europei.\nVince nel 2016 il Premio \u201cSette Colli\u201d, riconoscimento riservato alle bandiere giallorosse.\nIdeatore della SSD Play Footvolley organizza e Partecipa a tantissimi eventi di promozione del Footvolley come Ambassador insieme a Aldair, Mancini e tanti altri ex colleghi del mondo Calcio, a livello nazionale e internazionale\nNazionale.\nLe prestazioni con la maglia della Roma fanno guadagnare a Tonetto la prima convocazione in maglia azzurra il 28 marzo 2007, per -. Il giocatore, comunque, non scende in campo. Fa il suo esordio in Nazionale il 2 giugno 2007, a 32 anni, nella partita Isole F\u00e6r \u00d8er-Italia (1-2).\nAdesso fa parte della nazionale italiana di beach soccer.\nStatistiche.\nPresenze e reti nei club.\n\"Statistiche aggiornate al 16 maggio 2010.\""}
{"id": "352371", "revid": "38120", "url": "https://it.wikipedia.org/wiki?curid=352371", "title": "Pythons", "text": ""}
{"id": "352375", "revid": "372624", "url": "https://it.wikipedia.org/wiki?curid=352375", "title": "Caroline Lucretia Herschel", "text": "Biografia.\nFu una delle prime donne a dare un importante contributo scientifico all'astronomia, lavor\u00f2 a lungo con il pi\u00f9 famoso fratello, William Herschel, e ne fu spesso, immeritatamente, nell'ombra. Fu, probabilmente, la prima donna a scoprire una cometa.\nNacque ad Hannover, in una famiglia di lavoratori. Suo padre Isaac, giardiniere, era anche un musicista di talento. Isaac Herschel incoraggi\u00f2 tutti i suoi sei figli a studiare matematica, francese e musica, e in particolare spron\u00f2 sua figlia Caroline, che all'et\u00e0 di dieci anni era stata colpita da febbre tifoide, malattia che ebbe un forte impatto negativo sulla sua crescita.\nPi\u00f9 tardi, Caroline ricordava quando in una fredda e chiara notte suo padre la port\u00f2 fuori in strada, \"per familiarizzarmi con alcune delle pi\u00f9 belle costellazioni, e dopo avere osservato una cometa che era visibile in quel periodo.\"\nRimasta in casa dei genitori fino all'et\u00e0 di 21 anni, raggiunse poi suo fratello William a Bath, in Inghilterra. Caroline divenne la governante della casa, ma successivamente intraprese la carriera professionista di cantante lirica e cominci\u00f2 a seguire con sempre maggiore passione i lavori astronomici del fratello.\nNel 1787 le venne assegnato un salario annuo per il lavoro di assistente al fratello, diventando la \"prima donna a cui sia riconosciuto e remunerato un lavoro in campo scientifico\". Nel 1835 venne nominata membro onorario della Royal Astronomical Society per il suo contributo come astronoma. Fu la prima donna a essere insignita di tale titolo insieme a Mary Somerville. Nel 1838 divenne membro della Royal Irish Academy.\nLa Herschel ha scoperto sei comete: in ordine di scoperta C/1786 P1 Herschel, 35P/Herschel-Rigollet, C/1790 A1 Herschel, C/1790 H1 Herschel, C/1791 X1 Herschel, C/1797 P1 Bouvard-Herschel. Potrebbe avere scoperto un'ulteriore cometa nel luglio-agosto 1783."}
{"id": "352380", "revid": "35804", "url": "https://it.wikipedia.org/wiki?curid=352380", "title": "Bandiere dell'esercito degli Stati Confederati d'America (teatro orientale)", "text": "Nel teatro orientale presero parte alla guerra l'Armata Confederata del Potomac, pi\u00f9 tardi ribattezzata Armata della Virginia Settentrionale, l'Armata della Penisola ed il Dipartimento della Carolina del Sud, Georgia e Florida.\nBandiere di Battaglia dell'Armata della Virginia settentrionale.\nPrime Bandiere Nazionali per l'Armata Confederata del Potomac.\nA seguito dell'adozione della Stars and Bars come Bandiera Nazionale degli Stati Confederati, molte unit\u00e0 militari al livello sia di reggimento sia di compagnia l'adottarono subito come Bandiera di Battaglia. Le prime battaglie della guerra, come Rich Mountain, Bethel, Scary Creek, Phillipi e infine la Prima Manassas sarebbero state combattute sotto questo modello di Bandiera.\nNei primi mesi della Guerra il Dipartimento Confederato della Guerra si basava esclusivamente sulle effusioni patriottiche delle Signore del Sud per i colori delle unit\u00e0 che furono costituite a Richmond durante la primavera e l'estate del 1861. I risultati furono misti. Molte single compagnie ricevettero splendide Bandiere dalle comunit\u00e0 dalle quali erano state costituite, ma i reggimenti nei quali esse erano inquadrate non condividevano necessariamente il loro entusiasmo. In questi casi una delle Bandiere di compagnia veniva scelta quale Bandiera reggimentale. Il risultato fu tutto tranne che uniforme nei colori portati dalle Armate che in giugno si radunarono nella Valle dello Shenandoah ed intorno a Centreville.\nPer rimediare a questa inadeguatezza il Generale Beauregard fece allestire un certo numero di Bandiere Nazionali Confederate del primo tipo dalla stoffa che era stata sequestrata all'ex deposito della Marina USA di Gosport, vicino a Portsmouth, Virginia. Questa stoffa era nelle mani di un rivenditore di materiali militari di Richmond, George Ruskell. Da questa stoffa Ruskell assembl\u00f2 almeno 43 Bandiere. Le consegne cominciarono il 18 luglio 1861 e continuarono fino al 7 agosto.\nSviluppo della Bandiera di Battaglia.\nIl fumo della battaglia, che spesso oscurava il campo, rendeva molto difficoltosa l'identificazione di amici e nemici. In alcuni casi la Stars and Bars assomigliava tanto alla Bandiera USA che le truppe sparavano sulle truppe amiche uccidendo e ferendo i loro camerati.\nPer risposta gli Ufficiali Confederati a livello di Armata e Corpo in tutto il Sud cominciarono a pensare di creare Bandiere di Battaglia distintive che fossero completamente differenti da quelle dell'esercito dell'Unione, il che avrebbe reso molto pi\u00f9 facile l'identificazione delle unit\u00e0. La prima \u2013 e la pi\u00f9 famosa\u00a0\u2013 di queste fu creata nel settembre 1861 in Virginia.\nRaccolti al Quartier Generale dell'Armata del Potomac (pi\u00f9 tardi ribattezzata Armata della Virginia settentrionale) c'erano i Generali Joseph E. Johnston, Beauregard, Gustavus Smith ed il deputato al Congresso William Porcher Miles, allora aiutante nello staff di Beauregard. Le conversazioni giravano intorno all'idea di creare una \"Bandiera di Battaglia\" speciale per la loro Armata, da usare, secondo le parole del Gen. Beauregard, \"solo in battaglia\". Miles offr\u00ec il disegno con la croce di S. Andrea che aveva sottoposto alla considerazione quale Bandiera Nazionale. Altro concorrente era un disegno dalla Louisiana con una croce di San Giorgio (orizzontale/verticale). Poich\u00e9 il numero degli Stati secessionisti ora raggiungeva gli undici, e con il riconoscimento confederato anche del Missouri, erano ora disponibili per l'uso sulla Bandiera 12 stelle. Cos\u00ec fu adottato il disegno di Miles, che aveva un aspetto molto migliore di quanto non ne avesse in febbraio, quando c'erano solo sette stelle.\nIl Gen. Beauregard sugger\u00ec che I colori dovessero essere azzurro per il campo e rosso per la croce, ma Miles contest\u00f2 che questo era contrario alle leggi dell'araldica. Il Gen. Johnston sugger\u00ec che il modello fosse quadrato per risparmiare stoffa e per facilitare la confezione, e questo fu accettato.\nI prototipi.\nIl 21 ottobre 1861 il Generale Beauregard inform\u00f2 il Generale Johnston che trovava accettabile il disegno per la nuova Bandiera di Battaglia. Ma gi\u00e0 prima di tale approvazione alcune Signore a Richmond erano venute a conoscenza del disegno e stavano preparando esemplari della nuova Bandiera di Battaglia. Tre giovani Signore di Richmond e di Baltimora, le sorelle Jennie ed Hetty Cary, e la loro cugina Constance Cary avevano deciso di fare delle Bandiere di Battaglia da regalare a tre degli Ufficiali Generali pi\u00f9 in vista a Centreville. Le Bandiere furono inviate individualmente a questi Ufficiali nel periodo di un mese nel tardo autunno 1861. Hetty Cary invi\u00f2 la Bandiera che aveva fatto al Generale Joseph E. Johnston. Constance Cary invi\u00f2 la sua Bandiera al Generale Earl Van Dorn il 10 novembre 1861, annotando pi\u00f9 tardi che il suo staff aveva celebrato l'occasione con cerimonie drammatiche, anche se ufficiose. La Bandiera di Jennie Cary non fu pronta che un mese dopo e il 12 dicembre 1861 essa infine la invi\u00f2 al Generale Beauregard.\nTutte e tre le Bandiere avevano lo sfondo in sottile seta scarlatta doppia. Ambedue le facce erano attraversate da una croce di S. Andrea in seta azzurro scuro, bordata di seta Bianca e ornata di dodici stelle dorate. I bordi esterni delle Bandiere erano rifiniti con una pesante frangia dorata. Esse erano uguali alle Bandiere di Battaglia in seta del primo tipo che erano state distribuite all'Armata Confederata del Potomac il 28 novembre 1861.\nI modelli in seta.\nFu allora ordinato un numero di Bandiere di Battaglia sufficiente a rifornire l'Armata del Potomac. Il Quartiermastro dell'Armata Colin M. Selph compr\u00f2 l'intera riserva di seta di Richmond per fare le Bandiere (gli unici colori disponibili in quantit\u00e0 simili al rosso erano ciclamino o rosa, per cui queste Bandiere avevano delle tonalit\u00e0 delicate).\nFurono prodotti due tipi fondamentali di modelli. Il primo tipo aveva le stelle dorate ed un manicotto bianca per il palo della Bandiera. C'erano due varianti del primo tipo, uno con una frangia dorata o gialla sui tre lati esterni e l'altra con un bordo bianco al posto della frangia.\nIl secondo tipo differiva dal primo per avere le stelle in seta bianca. Al posto della frangia o del bordo bianco i lati esterni avevano un bordo di seta gialla di 2\". Il manicotto per il palo della Bandiera era azzurro.\nA partire dal tardo novembre 1861, le nuove Bandiere di Battaglia furono consegnate alle unit\u00e0 Confederate a Centreville ed entro dicembre alle altre unit\u00e0 nei dintorni della Virginia settentrionale. Le Bandiere furono consegnate a ciascun reggimento dai Generali Beauregard e Johnston, e da altri Ufficiali dell'Armata, in elaborate parate. Un articolo su The Richmond Whig del 2 dicembre 1861 riferisce sulla consegna a Centreville il 28 novembre:\n\"Gli esercizi furono aperti dall'Aiutante Generale Jordan, che, in un breve ma eloquente indirizzo, diede incarico agli uomini di preservare dal disonore le Bandiere loro affidate. Gli Ufficiali allora smontarono ed i Colonnelli dei vari reggimenti avanzarono verso il centro. Il Gen. Beauregard, con poche parole, consegn\u00f2 a ciascuno una Bandiera, e gli vennero date eloquenti risposte. Poi i reggimenti presentarono le armi e ricevettero le loro Bandiere con assordanti acclamazioni.\"\nCos\u00ec fu creata la prima delle Bandiere di Battaglia per cui sarebbe divenuta famosa l'Armata della Virginia settentrionale. Nonostante la creazione di questa e di altre Bandiere di Battaglia, non sarebbe sparita dall'uso la Prima Bandiera Nazionale. Vi sono numerosi esempi del suo uso per il resto della guerra nelle unit\u00e0 confederate, inclusa l'Armata di Lee.\nIl modello in cotone.\nNella primavera del 1862 la Bandiera di Battaglia dell'Armata Confederata del Potomac non era ampiamente distribuita alle forze in Virginia n\u00e9 era l'unica Bandiera di Battaglia in uso. In novembre e dicembre 1861, le Bandiere di Battaglia di seta fatte a Richmond erano state distribuite solo alle unit\u00e0 delle Quattro divisioni dell'Armata a Centreville e ad alcune brigate vicine. Nell'aprile 1862, mentre queste forze si stavano spostando verso la penisola della Virginia fra i fiumi York e James, il Generale John B. Magruder aveva istituito un altro modello nella sua Armata della Penisola che era completamente differente dal modello dell'Armata del Potomac. Inoltre, come altre unit\u00e0 confederate arrivavano in vicinanza di Richmond per rinforzare queste due Armate, il Dipartimento del Quartiermastro Confederato ritenne necessario trovare ulteriori Bandiere di Battaglia per le unit\u00e0 che non ne avevano mai ricevuto alcuna. Siccome le riserve di seta a Richmond erano state esaurite dagli sforzi del Cap. Selph l'inverno precedente, il Dipartimento si rivolse ad un altro tipo di tessuto, un misto di lana e cotone utilizzato per vestiti poco formali da tutti i giorni. Sul loro campo scarlatto vi era la croce di S. Andrea in cotone malamente tinto di azzurro e senza il consueto bordo bianco. La croce portava solo 12 stelle bianche, nonostante il riconoscimento da parte della Confederazione del Kentucky come suo tredicesimo Stato nel dicembre 1861. Tutti i quattro lati della Bandiera avevano uno stretto bordo di colore arancione. La distribuzione di questi surrogati di cotone fu assai limitata, si conoscono solo tre unit\u00e0 che le hanno ricevute: la Brigata di Hood della Divisione Whiting, la Brigata Elzey dalla Valle dello Shenandoah e la Maryland Line di Stuart.\nIl Tenente James Lemon, del \"18\u00ba Fanteria della Georgia\", (che ricevette la sua Bandiera verso il 7 maggio, non appena la sua unit\u00e0 ebbe ricevuto la Bandiera di cotone scriveva: \"\u00c8 una bella Bandiera cremisi con barre azzurre e dodici stelle.\"\nLa produzione di ulteriori Bandiere di questo tipo fu preclusa dalla costituzione di un \"Dipartimento per la Bandiera\" al Deposito Vestiario di Richmond, che inizi\u00f2 in maggio a produrre e distribuire Bandiere di Battaglia di qualit\u00e0 in stamina.\nPrimo modello in stamina.\nMentre venivano prodotte le Bandiere sostitutive in cotone, prendeva forma il primo dei modelli del deposito governativo. Il Deposito Vestiario di Richmond era stato costituito nel tardo 1861 per la manifattura di uniformi, scarpe, equipaggiamenti e Bandiere truppe della neobattezzata Armata della Virginia Settentrionale (e pi\u00f9 tardi anche del Dipartimento della Carolina del Nord). Nel maggio 1862 il deposito stava facendo Bandiere di stamina di lana catturata inizialmente dall'ex deposito navale federale presso Norfolk, Virginia, e suppl\u00ec per il resto della guerra con rifornimenti portati attraverso il blocco dalla Gran Bretagna, dove era prodotta la stoffa. Questo materiale pi\u00f9 resistente fu usato per il resto della Guerra per fare Bandiere per l'Armata della Virginia Settentrionale.\nIl vessillologo Howard Madaus ha determinato che ci sono stati sette modelli in stamina di lana nel corso della guerra. Il primo di essi fu prodotto dal deposito nel maggio 1862, secondo le registrazioni del deposito negli Archivi Nazionali. Queste Bandiere avevano per la prima volta 13 stelle e i bordi in lana arancione. Le croci azzurre erano larghe 8\u00a0pollici e stelle in cotone bianco di soli 3\u00a0pollici di diametro. Il fondo era rosso di 48\u00a0pollici quadrati per le Bandiere della fanteria. Non se ne conoscono esemplari nelle dimensioni pi\u00f9 piccolo per artiglieria e cavalleria. Il primo esempio di queste nuove Bandiere di Battaglia fu consegnato in maggio a truppe del Gen. James Longstreet.\nSecondo modello in stamina.\nIn giugno il Deposito di Richmond fece un altro modello in stamina di lana per l'Armata. Per carenza di stamina azzurra la larghezza della croce fu ridotta a soli 5\u00a0pollici e le stelle bianche furono allargate a 3\u00bd\u00a0pollici. Anche questo modello era bordato in lana arancione.\nMentre queste Bandiere furono fatte per la maggior parte nella dimensione per la fanteria di 48\u00a0pollici, sopravvivono quali varianti di questo modello Bandiere di batterie di artiglieria da 3\u00a0piedi quadrati(432\u00a0pollici quadri). Ciononostante la maggior parte delle Bandiere di Battaglia delle batterie e dei gruppi di artiglieria dell'Armata della Virginia Settentrionale sopravvissute sono nelle dimensioni per la fanteria 4\u00a0piedi quadrati (576\u00a0pollici quadri).\nLe prime Bandiere del secondo modello in stamina furono consegnate alla \"Right Wing\" della Divisione D.H. Hill. Pi\u00f9 tardi esse sostituirono la maggior parte delle Bandiere di Battaglia dell'Armata della Penisola: inventate dal Generale Magruder nell'aprile 1862, qualcuna era ancora in servizio nel settembre dello stesso anno.\nTerzo modello in stamina.\nA cominciare da luglio 1862 il Deposito di Richmond inizi\u00f2 a produrre la pi\u00f9 grande fornitura, in termini numerici, di Bandiere dell'Armata della Virginia settentrionale. Essendo esaurita la stamina arancione, i bordi per le restanti Bandiere in stamina di lana erano adesso bianchi. Questa versione della Bandiera aveva le stesse dimensioni del precedente secondo modello.\nNel giugno 1862 la \"Right Wing\" di Longstreet autorizz\u00f2 gli \u201conori di battaglia\u201d per quelle unit\u00e0 che avevano servito onorevolmente a Seven Pines. Questi \u201conori\u201d furono stampati su strisce di cotone che potevano essere cucite alle Bandiere. Furono anche distribuite strisce di cotone stampato alle unit\u00e0 che avevano combattuto a Williamsburg il 5 e 6 maggio, la Divisione Longstreet e la Brigata Early della Divisione D.H. Hill. Questi \u201conori\u201d furono applicati soprattutto alle Bandiere di Battaglia del modello in seta e del primo e secondo modello in stamina.\nA cominciare dall'autunno 1862 il nuovo terzo modello delle Bandiere di Battaglia fu distribuito dal Dipartimento del Quartiermastro. Per la decorazione di queste Bandiere delle unit\u00e0 erano stati impartiti ordini nella Divisione Hood gi\u00e0 nell'estate, e le Bandiere furono decorate con \u201conori\u201d in oro o bianco al Quartier Generale della Divisione. Pi\u00f9 tardi nel 1862 altre Bandiere di Battaglia del terzo modello furono similmente decorate con \u201conori\u201d in color bianco sui quadranti del campo rosso. La \"Brigata Branch\" della Carolina del Nord ricevette le Bandiere decorate nel dicembre 1862. La \"Brigata Kershaw\" della Carolina del Sud le ricevette nel 1863.\nNel 1863 l'approvvigionamento di bandiere di battaglia disponibili presso il Deposito Vestiario di Richmond era sufficiente per permettere il riequipaggiamento di tutte le divisioni con le nuove bandiere di battaglia del terzo modello in stamina. Sebbene la \"Divisione Pickett\" ricevesse le sue nuove bandiere con le sole designazioni delle unit\u00e0 segnate in bianco sui quadranti rossi, la maggior parte delle Bandiere consegnate alle Divisioni aveva gli \u201conori\u201d di battaglia disegnati sui quadranti rossi in lettere azzurro scuro in ordine cronologico, a partire dall'alto, poi all'interno, poi all'esterno ed infine nel quadrante inferiore. Alla croce azzurra era aggiunta l'abbreviazione dell'unit\u00e0 disegnata in giallo intorno alla stella centrale. Quattro Divisioni ricevettero Bandiere contrassegnate rispettivamente \u201cD.H. Hill's Division\u201d nell'aprile 1863, \u201cA.P. Hill's Light Division\u201d nel giugno 1863, \u201cEdward Johnson's \"Stonewall\" Division\u201d nel settembre 1863 e \u201cHeth's Division\u201d lo stesso mese. Sui due ultimi modelli gli \u201conori\u201d erano disegnati da un artista di Richmond, Lewis Montague.\nCome con il secondo modello in stamina, le Bandiere delle batterie di artiglieria (da 3\u00a0piedi quadrati) sopravvivono come varianti del terzo modello in stamina del Deposito di Richmond. Inoltre si sa che quattro bandiere di batteria conformi per misura, cio\u00e8 da 36\u00a0pollici quadrati, furono consegnate alla Washington Artillery il 2 dicembre 1862. Per\u00f2, nonostante questo modello, la maggior parte delle bandiere di battaglia delle batterie e gruppi di artiglieria dell'Armata della Virginia settentrionale sopravvissute sono effettivamente nella misura per la fanteria (4\u00a0piedi quadrati). Un gruppo dell'artiglieria del \"2\u00ba Corpo d'Armata\" era decorato con \u201conori\u201d di battaglia.\nMentre alcune bandiere di battaglia nel modello per l'artiglieria conformi sia al secondo sia al terzo modello in stamina sono sopravvissute, nessuna Bandiera per la cavalleria conforme ai proposti 2.5\u00a0piedi quadrati sopravvive, per nessuno dei modelli primo, secondo e terzo in stamina del Deposito di Richmond. Al contrario, le bandiere di cavalleria sopravvissute, inclusa una bandiera di battaglia di seta del modello del 13 dicembre 1861 (\"6\u00ba Cavalleria della Virginia Cavalry\", con inferitura gialla) ed una del secondo modello bordata di arancione del secondo modello di stamina (\"7\u00ba Cavalleria della Virginia\") sono tutte di 48\u00a0pollici quadrati. Sono state proposte molte illazioni per spiegare questa differenza fra la politica proposta e la pratica effettiva.\nLa Seconda Bandiera Nazionale come Bandiera di Campagna e Battaglia nell'Armata della Virginia settentrionale.\nDurante l'autunno del 1863 il Deposito Vestiario di Richmond cominci\u00f2 la produzione della Seconda Bandiera Nazionale Confederata. Una delle quattro dimensioni previste era intesa per l'uso in campagna. Questa Bandiera misurava 4\u00a0piedi per 6. Sia il campo bianco sia il cantone rosso da 2.5 pollici quadrati erano in stamina. Una croce di S. Andrea azzurra, larga da 3\u00a0pollici a 3\u00a01/2\u00a0pollici attraversava il cantone e portava tredici stelle bianche a 5 punte, ciascuna di 3\u00a0pollici di diametro. Un bordo di cotone bianco largo 3/8\u00a0pollici contornava la croce da tutti I lati. Il lato dell'asta era rifinito da una tela bianca larga 2\u00a0pollici con tre asole per i legacci. \nBandiere di questo tipo videro un limitato uso nell'Armata della Virginia settentrionale dal tardo 1863 fino alla fine della guerra. Circa met\u00e0 degli esemplari sopravvissuti di questo tipo di Bandiera fu utilizzata come Bandiera reggimentale; un quarto come Bandiere per Quartier Generali di Brigata o Divisione e per le rimanenti manca una specifica indicazione.\nIl Deposito Vestiario di Staunton fece una variante di questa Bandiera per i Quartier Generali e per le unit\u00e0. Le misure erano approssimativamente le stesse, ma la larghezza della croce di S. Andrea era dai 4 ai 5\u00a0pollici. Il campo bianco era di flanella di cotone bianca anzich\u00e9 di stamina.\nQuarto modello in stamina.\nIl Deposito Vestiario di Richmond continu\u00f2 a produrre e distribuire le sue Bandiere di Battaglia del terzo modello in stamina fino alla primavera del 1864.\nIl nuovo quarto modello di Bandiera di Battaglia del Deposito di Richmond era pi\u00f9 grande di tutti i precedenti modelli in stamina ed in seta, nelle dimensioni sia esterne sia interne. Le nuove Bandiere erano generalmente pi\u00f9 vicine ai 51\u00a0pollici quadrati che non ai 48\u00a0pollici delle precedenti. Le loro croci di S. Andrea erano solitamente larghe fra 6\u00bd e 7\u00bd\u00a0pollici ed erano bordate da tutti i lati da un nastro di cotone largo 5/8\u00a0pollici. La croce portava tredici stelle bianche a 5 punte dal diametro fra 5 e 5\u00bd\u00a0pollici poste sui bracci ad intervalli di 8\u00a0pollici. Come nel terzo modello in stamina i tre lati esterni della Bandiera erano rifiniti con stamina bianca piegata sui lati non orlati in un bordo largo da 1\u00bd a 1\u00be\u00a0pollici. L'inferitura continuava ad essere rifinita con tela bianca di cotone larga 2\u00a0pollici, con tre asole per i legacci.\nSorprendentemente le prime Bandiere di Battaglia del nuovo quarto modello in stamina del Deposito di Richmond non furono prodotte per unit\u00e0 dell'Armata della Virginia settentrionale, ma per la \"Brigata Ector\" del Texas che serviva nel Teatro occidentale. Il Colonnello Young, allora a Richmond, port\u00f2 con s\u00e9 le nuove Bandiere di Battaglia per la Brigata. Dopo questa produzione preliminare, le Bandiere di Battaglia del nuovo modello furono approntate per sostituire quelle perse o catturate nei mesi da maggio ad agosto 1864. Vi sono concrete prove che la Divisione del Maggior Generale Field del Corpo d'Armata di Longstreet abbia ricevuto un corredo completo anche delle nuove Bandiere di Battaglia.\nSembra che il quarto modello delle Bandiere di Battaglia del Deposito di Richmond sia stato prodotto in una sola misura, e che almeno due Reggimenti di cavalleria abbiano ricevuto queste Bandiere di misura relativamente grande. Eccettuate due unit\u00e0 della Carolina del Nord, le cui Bandiere erano ornate con l'abbreviazione dell'unit\u00e0 e con gli \u201conori\u201d di battaglia nello stile dei modelli divisionali del 1863, le Bandiere lasciarono il Deposito Vestiario di Richmond senza \u201conori\u201d o abbreviazioni di unit\u00e0. Alcuni reggimenti in campagna applicarono abbreviazioni di unit\u00e0 dopo aver ricevuto le loro Bandiere, ma per la maggior parte esse vennero lasciate senza decorazioni.\nQuinto modello in stamina.\nA settembre o agli inizi di ottobre 1864 il modello della Bandiera di Battaglia fu nuovamente modificato. I cambiamenti apportati avrebbero influenzato, per la maggior parte, tutti i modelli successivi prodotti fino alla fine della guerra.\nIl nuovo modello riduceva la dimensione esterna e interne della Bandiera di Battaglia. Questo quinto modello in stamina combinava le dimensioni dei due modelli precedenti, col risultato che era leggermente rettangolare, di solito 48 - 49\u00a0pollici di larghezza per 50 - 51\u00a0pollici di lunghezza. Pi\u00f9 evidente la dimensione della croce, la cui ampiezza era diminuita a 5 - 5\u00bd\u00a0pollici. Conseguentemente il diametro delle stelle era ridotto a 4\u00bd\" - 5\u00a0pollici.\nUna parte del quinto modello fu prodotto al Deposito Vestiario di Staunton per quelle unit\u00e0 della \"Divisione Wharton\" dell'Armata della Valle dello Shenandoh che avevano perso le loro Bandiere a Winchester a met\u00e0 settembre. Erano simili al quinto modello del Deposito di Richmond ma portavano stelle da 4\u00a0pollici di diametro su croci larghe 4\u00bd\u00a0pollici ed erano rifinite con un bordo bianco di flanella anzich\u00e9 di stamina.\nIl quinto modello in stamina del Deposito Vestiario di Richmond fu prodotto solo brevemente e solo come Bandiera in sostituzione. Come regola generale era prodotta senza simboli; per\u00f2 almeno due unit\u00e0 della Brigata Clingman che avevano perso le loro Bandiere a Fort Harrison ricevettero sostituzioni che portavano gli \u201conori di battaglia e abbreviazioni dell'unit\u00e0 come i modelli divisionali del 1863.\nSesto modello in stamina.\nQuando il \"Corpo d'Armata Gordon\" ritorn\u00f2 dalla Valle dello Shenandoah nel dicembre 1864, molte delle sue unit\u00e0 erano prive di bandiere di battaglia o portavano Bandiere tremendamente consumate da due anni di duro servizio. La battaglia di Cedar Creek era stata particolarmente devastante per le unit\u00e0 del Corpo d'Armata. Per provvedere la sostituzione il Deposito Vestiario di Richmond produsse una nuova variante della sua Bandiera di Battaglia in stamina, il sesto cambio di modello dal 1862.\nSebbene la sua configurazione fosse ora pi\u00f9 simile ai tipi quadrati dei primi modelli, il cambiamento pi\u00f9 evidente era il ritorno all'intervallo da 8\u00a0pollici fra le stelle sulle braccia della croce di S. Andrea, che aveva caratterizzato il quarto modello. La croce rimaneva larga 5\u00a0pollici con stelle da 4\u00bd\u00a0pollici di diametro, ma l'ampiezza dei bordi bianchi diminuiva leggermente rispetto al vecchio standard di \u00bd\u00a0pollice usato nel 1862 e 1863. Rimanevano i bordi bianchi in stamina su tre lati, mentre il lato dell'inferitura era rifinito da una tela bianca con tre occhielli.\nSebbene la \"Brigata Cox\" della Carolina del Nord ricevesse una dotazione di nuove Bandiere con \u201conori\" di battaglia disegnati e l'abbreviazione dell'unit\u00e0, applicati alla maniera dei modelli divisionali del 1863, la maggior parte delle bandiere fu prodotta senza marcature. Almeno due unit\u00e0 applicarono successivamente le abbreviazioni alle loro Bandiere disegnandole con inchiostro sulla stella centrale. Questo sesto modello in stamina fu sostituito all'inizio del 1865 dal settimo ed ultimo modello.\nSettimo modello in stamina.\nDato che i primi esemplari del settimo modello in stamina della Bandiera di Battaglia del Deposito Vestiario di Richmond furono catturati a Waynesboro, Virginia il 2 marzo 1865, si pensa che il modello sia stato originato nel gennaio o febbraio 1865.\nEssenzialmente il settimo modello differiva solo in un punto rispetto al predecessore. Sulla croce di S. Andrea da 5\u00a0pollici le stelle da 4\u00bd\u00a0pollici di diametro erano spaziate di 7\u00a0pollici anzich\u00e9 8\u00a0pollici. I modelli per fanteria, cavalleria ed artiglieria avevano tutti le stesse dimensioni di base di 48\u00a0pollici quadrati.\nLe bandiere di battaglia del settimo modello in stamina furono approntate dal Deposito Vestiario di Richmond senza decorazioni. Alcune unit\u00e0 applicarono \u201conori\u201d di battaglia e abbreviazioni dell'unit\u00e0. Almeno due unit\u00e0 decorarono le stelle con gli \u201conori\u201d; un'altra applic\u00f2 strisce di cotone con gli \u201conori\u201d ed un'altra ancora decor\u00f2 i suoi quadranti con \u201conori\u201d disegnati.\nNonostante la vicina fine della Confederazione, del settimo modello in stamina della Bandiere di Battaglia fu prodotto un numero sorprendentemente grande, a giudicare dal numero degli esemplari sopravvissuti\nLa Terza bandiera nazionale come bandiera di campagna e battaglia nell'Armata della Virginia settentrionale.\nNel 1865, con l'adozione della terza e definitiva Bandiera Nazionale degli Stati Confederati d'America, il Deposito Vestiario di Richmond produsse Bandiere del nuovo modello nelle dimensioni sia di guarnigione sia di campagna. Le Bandiere prodotte erano identiche alla bandiera nazionale del secondo modello somigliante a quelli deposito, con la sola differenza che il campo bianco era ridotto ed era aggiunta una barra di stamina rossa all'esterno.\nA causa del breve periodo fra l'adozione di questa Bandiera e la fine della guerra, ne furono prodotte molto poche.\nBandiera di Battaglia dell'Armata della Penisola.\nL'Armata Confederata della Penisola, sotto il commando del Maggior Generale John B. Magruder, era incaricato della difesa della penisola critica fra i fiumi York e James a sudest di Richmond, Virginia. Il 9 aprile 1862, quando dei rinforzi arrivarono dalla Virginia settentrionale per aiutare a contrastare lo sforzo del Generale McClellan verso la penisola, Magruder ritenne necessario informare le sue truppe che le forze in arrivo dall'Armata del Potomac avevano una bandiera di battaglia.\nLa comparsa di questa \"nuova\" Bandiera di Battaglia diedero lo spunto al Generale Magruder di adottare una bandiera di battaglia per le unit\u00e0 al suo comando. Il modello di Bandiera che scelse era notevolmente semplice: un rettangolo di stamina largo approssimativamente 53\u00a0pollici e lungo 60&amp;nbasp;pollici. Il campo di questa Bandiera era diviso diagonalmente dall'angolo alto dell'inserimento a quello basso esterno. Il triangolo basso verso l'inserimento era rosso, l'altro bianco. Una tela bianca con tre occhielli dal lato dell'inserimento completava la Bandiera.\nSei delle nuove Bandiere furono pronte per la distribuzione il 18 aprile, sebbene Henry Bryan, Aiutante Generale di Magruder, avesse acceso una speciale requisizione per 30 Bandiere fino al giorno successivo. Anticipando evidentemente una necessit\u00e0 maggiore che non le 30 Bandiere requisite il 19 aprile, un totale di 40 fu fatto da una sarta di Norfolk con stoffe del deposito navale di Norfolk. Oltre alle sei bandiere del 18 aprile, diciassette altre unit\u00e0 furono designate per ricevere le nuove bandiere in aprile, in tutto 23 delle 30 requisite.\nLa bandiera di battaglia dell\u2019\"Armata della Penisola\" ebbe vita relativamente breve. Molte, specialmente nella \"Divisione D.H. Hill\", furono gi\u00e0 sostituite nel giugno 1862 con le bandiere di battaglia del secondo modello di stamina. Cionondimeno alcune rimasero in servizio fino alla battaglia di Sharpsburg (Antietam) nel settembre 1862. Un membro del \"32\u00ba fanteria della Virginia\" ricordava che a Sharpsburg il suo reggimento ancora portava una Bandiera \"rossa e bianca, con la linea di divisione fra i due colori in diagonale attraverso la Bandiera\", che era stata crivellata di pallottole nella battaglia del Maryland e che aveva l'asta spezzata in due. Sebbene il 32\u00ba Virginia conservasse la sua Bandiera, due alter Bandiere di questo modello furono prese durante la campagna e portate al Quartier Generale di McClellan. Sopravvivono altre due bandiere simili, una delle quali appartenne al \"53\u00ba Georgia\", un successivo rinforzo alla Brigata Semmes.\nBandiere di battaglia del Dipartimento della Carolina del Sud, Georgia e Florida.\nL'istituzione di una bandiera di battaglia estesa a tutto il Dipartimento Confederato della Carolina del Sud, Georgia e Florida (inizialmente chiamato Dipartimento della Carolina del Sud e Georgia prima dell'aggiunta della Florida ad est del fiume Apalochicola il 7 ottobre 1862) deve la sua origine al trasferimento del Generale P.G.T. Beauregard quale Comandante del Dipartimento il 29 agosto 1862 in sostituzione del Maggior Generale John Pemberton. Gli intendimenti iniziali di Beauregard come nuovo Comandante non includevano l'immediata adozione del modello di Bandiera di Battaglia che egli aveva difeso con successo nell'Armata del Potomac (conf.) e con parziale successo nell'Armata del Mississippi (conf.).\nIn marzo ed aprile del 1863 il Deposito Vestiario di Charleston cominci\u00f2 a produrre bandiere di battaglia in stamina di lana che copiavano gli elementi delle bandiere di battaglia allora prodotte dal Deposito Vestiario di Richmond. Queste Bandiere di stamina di lana differivano dalla loro controparte della Virginia in diverse tecniche chiave di manifattura. Sulla Bandiera di dimensioni maggiori la croce di S. Andrea era larga da 7 a 8&amp;bsp;pollici e portava tredici stelle a cinque punte di cotone bianco del diametro di 4\u00a01/2\u00a0pollici, poste ad 8\u00a0pollici di distanza dalla stella centrale, nella maggior parte dei casi applicate da ambo le parti ma talvolta cucite da una parte sola, e la stoffa azzurra veniva tagliata dalla parte opposta per mostrare la stella. Invece del nastro di cotone bianco, le Bandiere fatte a Charleston utilizzavano strisce bianche di stamina larghe da \u00be ad 1\u00a0police cucite lungo i bordi della croce e poi attaccate a quattro sezioni triangolari di stamina rossa che componevano il campo. Quando tutte queste parti erano unite, veniva applicato a tutti i quattro lati della bandiera un bordo di stamina bianca largo da 2\u00a0\u00bc a 2\u00a01/2\u00a0pollici. Poi una manica veniva aggiunta al lato che serviva da inferitura. La bandiera era fatta nelle dimensioni di 48\u00a0pollici quadrati per la fanteria e l'artiglieria pesante, 36\u00a0pollici quadrati per l'artiglieria leggera e 30\u00a0pollici quadrati (esclusa l'inferitura) per la cavalleria.\nL'arma era inoltre distinguibile dal colore della manica dell'inferitura che rifiniva la bandiera. Essa era di stamina azzurro scuro per le unit\u00e0 di fanteria, rossa per l'artiglieria (pesante e leggera), e bianca, piuttosto che gialla, per la cavalleria. Se questo era stato l'intento, in realt\u00e0 la bellezza di questo sistema si dissolse. Almeno un reggimento di cavalleria ricevette una bandiera delle dimensioni per l'artiglieria pesante, e si sa che battaglioni di fanteria in Florida hanno ricevuto bandiere di battaglia delle dimensioni dell'artiglieria o della cavalleria. Si sa anche di unit\u00e0 di fanteria che hanno ricevuto bandiere per l'artiglieria pesante.\nLa prima consegna delle nuove bandiere di Battaglia ebbe luogo il 20 aprile 1863 vicino a Charleston, officiante il Generale Beauregard. Almeno due Brigate (Stevens della Carolina del Sud e Clingman della Carolina del Nord) ricevettero le nuove bandiere, cos\u00ec come cinque batterie di artiglieria leggera, il gruppo Lucas dell'artiglieria della Carolina del Sud e probabilmente diversi squadroni di cavalleria. Le date delle consegne successive al momento non si conoscono, ma nel 1864 la maggior parte, se non tutte, delle forze nel Dipartimento della Carolina del Sud, Georgia e Florida erano state dotate della bandiera di battaglia dell'Armata della Virginia Settentrionale nella variante del Deposito di Charleston.\nPoich\u00e9 le forze del Dipartimento vennero ripetutamente ridotte da met\u00e0 1863 a met\u00e0 1864 per rinforzare le Armate Confederate in campagna di ambedue i Teatri orientale ed occidentale, la Bandiera di Battaglia del Deposito di Charleston fece servizio diffusamente sia nell'Armata del Tennessee sia in quella della Virginia settentrionale. Nella primavera del 1863 la \"Brigata Gist\" fu spedita al Mississippi portando le nuove bandiere. Nella primavera del 1864 la stretta presa dell'Unione intorno a Richmond fece s\u00ec che tre Brigate dotate della bandiera del Deposito di Charleston (le \"Brigate Hagood\" ed \"Elliot\", Carolina del Sud e \"Clingman\", Carolina del Nord) insieme con numerosi reggimenti isolati, fossero trasferiti a nord per combattere nella difesa di Richmond e Petersburg. La Bandiera di Battaglia di Beauregard aveva chiuso il cerchio.\nPer regola generale le Bandiere di Battaglia del Dipartimento Confederato della Carolina del Sud, Georgia e Florida non sono contrassegnate n\u00e9 con le abbreviazioni delle unit\u00e0 n\u00e9 con gli \u201conori\u201d di battaglia. Sopravvivono poche eccezioni, incluse due Bandiere di Battaglia con strisce di cotone bianco recanti \u201conori\u201d disegnati, e due con \u201conori di battaglia ritagliati ed applicati, una delle quali reca anche l'abbreviazione dell'unit\u00e0 applicata in modo analogo."}
{"id": "352382", "revid": "1543377", "url": "https://it.wikipedia.org/wiki?curid=352382", "title": "Marius L\u0103c\u0103tu\u0219", "text": "Carriera.\nGiocatore.\nClub.\nCresce calcisticamente nelle giovanili del Bra\u0219ov, con cui debutta nella \"Divizia A\" (com'era all'epoca chiamata la \"Liga 1\") nel 1981. Due anni dopo \u00e8 acquistato dalla Steaua, inserito da Emerich Jenei nel gruppo di giovani chiamati a risollevare il club rossobl\u00f9 dalla crisi in cui versa nei primi anni 1980. Divenuto subito un titolare inamovibile, L\u0103c\u0103tu\u0219 guadagna la convocazione in nazionale nel 1984 e l'anno dopo contribuisce alla conquista del titolo. Nel 1986 vince la Coppa dei Campioni e la Supercoppa Europea. Negli anni seguenti con la Steaua porta a 5 i titoli rumeni conquistati e a 4 le coppe nazionali.\nNella stessa estate passa alla Fiorentina di Mario Cecchi Gori, acquistato per 3 miliardi di lire. Nel 1991 viene ceduto al Real Oviedo, poi nel 1993 torna in patria, nella Steaua, dove per sette stagioni \u00e8 capitano e per la quale vince altri 5 campionati e 3 coppe nazionali. Dopo la parentesi del 1999-2000 nel Na\u021bional Bucarest, decide di ritirarsi.\nNazionale.\nPartecipa ai Mondiali di Italia '90 con la Nazionale rumena, che viene eliminata dall'Irlanda agli ottavi. Nella stessa competizione segna una doppietta nella prima sfida ai gironi della sua squadra segnando una doppietta nella vittoria per 2-0 contro l'URSS.\nPartecipa anche al , dove gioca 2 delle 3 sfide della nazionale rumena eliminata al primo turno, uscendo ventinovesimo minuto per infortunio nella seconda sfida contro la Bulgaria. Partecip\u00f2 anche a un'amichevole che l'Europa gioc\u00f2 contro il Resto del mondo nel 1997. \nAllenatore.\nDopo il ritiro, L\u0103c\u0103tu\u0219 resta al Na\u021bional come assistente dell'allenatore. Ricevuto il patentino di allenatore, guida alcune squadre locali, salvo una breve parentesi nel 2003 come assistente dell'ex compagno di squadra nella Steaua campione d'Europa Anghel Iord\u0103nescu, all'epoca commissario tecnico della nazionale rumena. Nel 2005 il presidente della Steaua George Becali gli affida la dirigenza del club, ma L\u0103c\u0103tu\u0219 preferisce il terreno di gioco agli uffici. Si dimette a breve dall'incarico e torna in panchina, guidando, nel 2006, l'UTA Arad. Nel novembre 2007 rimpiazza Massimo Pedrazzini sulla panchina della Steaua Bucarest. Pedrazzini diventa il suo vice. Nell'ottobre del 2008, dopo la sconfitta in Champions League per 3-5 contro il Lione, L\u0103c\u0103tu\u0219 rassegna le sue dimissioni abbandonando la guida tecnica della formazione.\nNella stagione 2009-2010 \u00e8 allenatore del Vaslui, ma dopo la finale di Coppa di Romania contro il Cluj, persa 5-4 ai tiri di rigore, Lacatus decide di abbandonare la guida della formazione, nonostante il terzo posto in campionato. Il 27 settembre 2010, dopo circa tre anni dalla sua ultima apparizione sulla panchina dello Steaua Bucarest, torna alla guida della formazione della capitale rumena a seguito delle dimissioni di Ilie Dumitrescu. Il 7 marzo 2011, dopo la sconfitta interna per 3-0 a opera del Bra\u0219ov, si dimette dall'incarico."}
{"id": "352384", "revid": "43530", "url": "https://it.wikipedia.org/wiki?curid=352384", "title": "Chemtrails", "text": ""}
{"id": "352387", "revid": "35804", "url": "https://it.wikipedia.org/wiki?curid=352387", "title": "Bandiere dell'esercito degli Stati Confederati d'America (teatro occidentale)", "text": "Dopo la secessione del Tennessee, la principale linea di difesa degli Stati Confederati d'America nel Teatro Occidentale (definito grosso modo come la porzione della Confederazione compresa fra i Monti Allegheny ed il fiume Mississippi), era situata lungo una linea che andava da Columbus, Kentucky ad ovest, verso est ai Forti Henry e Donelson sui fiumi Tennessee e Cumberland, di l\u00ec verso Bowling Green (Kentucky) e ancora verso est fino al Cumberland Gap.\nDopo la caduta di Fort Donelson nel febbraio 1862, i generali Albert Sidney Johnston e Pierre G. T. Beauregard concentrarono i diversi Comandi delle Armate Confederate a Corinth (Mississippi) e le assemblarono in un'Armata costituita da tre Corpi d'Armata e una riserva. Questa Armata fu chiamata Armata confederata del Mississippi. Dopo la campagna del Kentucky nel tardo 1862, fu ribattezzata Armata del Tennessee.\nBandiere di Battaglia dell'Armata del Mississippi / Armata del Tennessee, 1861 \u2013 tardo 1863.\nI problemi causati dalla somiglianza fra la \"Stars and Bars\" e la \"Stars and Stripes\" indusse i comandanti a ovest ad adottare bandiere di battaglia distintive, proprio come era stato fatto in Virginia. In particolare dopo la sconfitta nella battaglia di Mill Springs e dopo la sconfitta di Belmont, la bandiera fu modificata per evitare la confusione con le bandiere unioniste.\nLa bandiera di battaglia Polk.\nLa bandiera di battaglia prodotta dal maggior generale Leonidas Polk era fatta inizialmente tutta di seta, lunga 4 piedi, larga 7,5 - 8 piedi. Il suo disegno consisteva di un campo di azzurro medio inquartato da una croce di San Giorgio (braccia che incrociavano il campo orizzontalmente e verticalmente), direttamente sovrapposta al campo azzurro. Questa croce larga 11 pollici portava tredici stelle bianche a cinque punte, ognuna del diametro di circa 7,5 - 8 pollici, tre su ciascun braccio ed una nel centro della croce. Dato il numero delle stelle si pensa che la loro esecuzione sia successiva all'ammissione del Kentucky nella Confederazione, inizio dicembre 1861.\nLe bandiere erano prodotte a Memphis, Tennessee. Quarantacinque di queste bandiere furono spedite da Memphis al Quartiermastro di Polk a Columbus. Sebbene il Generale\nBeauregard avesse ordinato una nuova serie di bandiere di battaglia dell'Armata della Virginia settentrionale per il \u201cCorpo d'Armata\u201d di Polk nel marzo 1862, per sostituire le Bandiere distintive azzurre, esse non arrivarono in tempo per la battaglia di Shiloh, ed il Corpo d'Armata di Polk conseguentemente continu\u00f2 a portare le sue bandiere azzurre durante quei combattimenti.\nUna volta che il generale Beauregard ebbe ceduto il comando dell'Armata del Mississippi al generale Bragg, l'impeto per l'adozione di una uniforme bandiera per l'Armata si dissolse. Il Generale Polk conseguentemente ordin\u00f2 una nuova serie di bandiere di battaglia distintive che erano simili ai vecchi vessilli di seta. Queste furono distribuite alla Divisione Cheatham del Right Wing il 4 settembre 1862. L'altra Divisione del Right Wing (Withers) non le ricevette queste, il che suggerisce che esse siano state ordinate prima dell'arrivo della Divisione Withers il 15 agosto 1862.\nLe nuove bandiere di battaglia \"modello Polk\" generalmente seguivano il disegno del modello in seta di gennaio ma erano di stamina e cotone ed erano considerevolmente pi\u00f9 piccole. Il campo era di stamina di lana azzurro scuro, inquartato da una croce di San Giorgio di stamina di lana rossa, larga 6 pollici, con ai lati un bordo di cotone bianco largo 1,75 - 2 pollici. Solo undici stelle decoravano le braccia della croce, ognuna del diametro di 3 pollici, tre su ciascuno dei bracci orizzontali, due su ciascuno dei verticali ed una in centro.\nDopo lo scioglimento del corpo d'armata Bragg per creare il \"Right Wing\" ed il \"Left Wing\" dell'Armata del Mississippi il 15 agosto 1862, la Divisione Wither dell'ex corpo di Bragg fu collocata nel \"Right Wing\" del Generale Polk. Almeno una brigata di quella divisione evidentemente adott\u00f2 nuove bandiere di battaglia dopo il trasferimento. Le Bandiere di questa Brigata furono fatte da sarti reggimentali e conseguentemente non erano n\u00e9 di comune dimensione n\u00e9 di comune materiale. Il disegno emulava il \"modello Polk\" in quanto il campo delle Bandiere era azzurro ed era inquartato da una croce di San Giorgio. Piuttosto che avere una croce rossa con stelle, comunque, le Bandiere portavano una semplice croce di San Giorgio bianca senza stelle. L'estensione dell'adozione delle Bandiere di Battaglia stile Polk da parte degli elementi della ex Divisione Withers \u00e8 confusa, ma almeno un reggimento, il 10\u00ba del Mississippi di un'altra Brigata della Divisione aveva una Bandiera modello Polk con 12 stelle, fatta per esso nel 1863.\nLa bandiere di battaglia McCown.\nNel marzo 1862 e fino ai primi di aprile, l'armata confederata dell'ovest inizi\u00f2 e complet\u00f2 il suo movimento dagli accampamenti in Arkansas verso Memphis (Tennessee) ed infine Corinth (Mississippi). Come l'armata si mosse e fu riorganizzata su tre divisioni.\nLe due brigate che attraversarono il Mississippi furono assegnate al neopromosso maggior generale John McCown. McCown, come si deduce facilmente dal nome, era di origine scozzese, aveva in precedenza comandato una brigata nella 1\u00aa grande divisione del maggior generale Polk e poi le difese intorno a New Madrid e all'Isola N. 10 prima che gli venisse ordinato di presentarsi al generale A.S. Johnston il 26 marzo 1862. Durante la campagna che culmin\u00f2 nell'assedio di Corinth e nella ritirata delle forze confederate, McCown comand\u00f2 una divisione di due brigate, Cabell (poi Ector) di Texani e Churchill (poi McNair) dell'Arkansas, ognuna su cinque reggimenti o battaglioni.\nQuando il generale Earl Van Dorn fu inviato ad assumere il comando delle forze confederate gi\u00e0 comandate dal generale Mansfield Lovell, il maggior generale McCown fu promosso al comando dell'armata dell'ovest. Questa promozione irrit\u00f2 gravemente il Comandante dell'Armata del Mississippi, Braxton Bragg, che riteneva McCown responsabile della perdita di New Madrid e dell'Isola N. 10. Per sbarazzarsi del problema, Bragg trasfer\u00ec McCown a comandare la piazza di Chattanooga, con effetto dal 4 luglio 1862. Le due brigate della sua ex divisione lo avevano preceduto nel Tennessee orientale secondo gli ordini del 27 giugno, e durante la campagna del Kentucky furono comandate dal brigadier generale T.J. Churchill come \"3\u00aa Divisione\" del maggior generale E. Kirby Smith. Si pensa che la Divisione adottasse la sua bandiera di battaglia distintiva durante la campagna del Kentucky, in un qualche periodo dopo la battaglia di Richmond (Kentucky) in agosto.\nLa bandiera di battaglia portata dalla Divisione McCown consisteva di un campo azzurro attraversato da angolo ad angolo da una croce di Sant'Andrea bianca. La bandiera copiava cos\u00ec la bandiera nazionale della Scozia. Per distinguere queste bandiere dalla vera bandiera scozzese, furono aggiunti alle bandiere della divisione elementi distintivi. Una bandiera portava un bordo bianco su tutti i lati. Un'altra, di un'unit\u00e0 aggiunta nel 1863, aveva delle sezioni triangolari rosse in ogni angolo. Le bandiere evidentemente furono fatte da sarti reggimentali, e conseguentemente non avevano n\u00e9 dimensioni n\u00e9 materiale in comune. Almeno una fu decorata con un'abbreviazione di unit\u00e0 e due \"onori\" di battaglia.\nIl maggior generale McCown fu sostituito nel comando della sua Divisione il 27 febbraio 1863 e le sue due ex brigate insieme ad un'altra del Tennessee orientale furono trasferite al corpo d'armata Polk dell'armata del Tennessee. Le due brigate originali della divisione evidentemente continuarono a portare le loro bandiere di battaglia azzurre modello McCown nella battaglia di Chickamauga e fino alla primavera del 1864. Nel maggio 1864 la brigata Ector ricevette una serie di bandiere di battaglia dell'armata della Virginia settentrionale portate via da Richmond (Virginia) dal Colonnello Young. Si ritiene che all'incirca nello stesso periodo la brigata McNair abbia ricevuto alcune bandiere rettangolari con dodici stelle conformi al disegno delle bandiere di battaglia dell'armata della Virginia settentrionale dai produttori di Mobile.\nLa Bandiera di Battaglia Hardee.\nLa terza forza organizzata per la difesa del cuore della Confederazione fu costituita nel settembre 1861 concentrando le forze del brigadier generale Hardee dall'Arkansas con le forze che il Kentucky stava organizzando intorno alla centrale citt\u00e0 di Bowling Green. Questa forza fu chiamata \"Armata del Kentucky Centrale\". Alla fine di ottobre contava due divisioni, la prima sotto il maggior generale Hardee, la seconda sotto il Brigadier Generale Buckner. Alla fine di gennaio 1862 queste forze erano cresciute a tre divisioni e consistevano di quarantatr\u00e9 reggimenti o battaglioni di fanteria, dodici batterie di artiglieria e nove unit\u00e0 maggiori di cavalleria. Mentre le forze di questo comando stazionavano a Bowling Green durante l'inverno 1861-1862, fu creata per loro una bandiera di battaglia distintiva.\nSi \u00e8 affermato nel 1909 che la bandiera fosse stata ispirata dal generale Simon Bolivar Buckner, comandante la 2\u00aa divisione.\nLa bandiera che ne risult\u00f2 era effettivamente molto semplice: un campo di cotone azzurro scuro, di misure considerevolmente diverse (dai 2,25 ai 3 piedi di altezza e dai 3,25 ai 3,5 piedi di lunghezza). Nel centro di questo campo era inserito un semplice disco ellittico bianco di circa 16 pollici di altezza per 21 pollici di larghezza. I reggimenti ai quali queste bandiere furono consegnate di solito dipingevano un'abbreviazione reggimentale su questo disco. Queste non avevano bordi ma una manica bianca fu aggiunta a livello reggimentale per assicurarla all'asta. Nonostante sopravvivano poche bandiere della prima realizzazione di questo modello, \u00e8 sostanziale la prova che questi stemmi furono in uso alla battaglia di Fort Donelson, e si sa con precisione che la brigata Brown del Tennessee l'ha portata insieme con la Bandiera Nazionale Confederata del primo modello.\nDopo la caduta di Fort Donelson l'armata del Kentucky Centrale fu riorganizzata per compensare la perdita delle forze del general Buckner che si erano arrese. La divisione Hardee ed i sopravvissuti della divisione Buckner nella riserva del Kentucky di Breckinridge continuarono a portare la loro bandiera di battaglia distintiva azzurra nella battaglia di Shiloh. La neoricostituita 2\u00aa Divisione sotto il generale Crittenden, non aveva vessilli distintivi quando giunse a Corinth; i reparti assegnati al 3\u00ba corpo d'armata di Hardee adottarono le bandiere azzurre che distinguevano il suo comando. Quindi, bench\u00e9 Beauregard avesse ordinato trentun bandiere di battaglia extra da New Orleans con il probabile intento di equipaggiare il corpo d'Armata Hardee con la bandiera di battaglia dell'armata della Virginia settentrionale, a tale sforzo fu opposta resistenza, e quando Beauregard lasci\u00f2 l'Armata a Bragg, non fu fatto nessuno sforzo per far rispettare l'uniformit\u00e0 della bandiera di battaglia nell'Armata Confederata. Anzi, le vecchie bandiere azzurre fatte in Kentucky furono riparate o rimpiazzate.\nSecondo modello.\nQueste bandiere riparate e rimpiazzate differivano dalle precedenti per l'aggiunta di un bordo bianco, di solito largo 2\", intorno a tutti i lati della bandiera. Nel corso dell'estate del 1862, il disco centrale rimase di forma ellittica, con l'asse maggiore in orizzontale e quello minore in verticale. Quando l'armata fu divisa in \"Right Wing\" sotto il Generale Polk e \"Left Wing\" sotto il generale Hardee nell'agosto 1862, le forze di Hardee furono rinforzate dalle quattro brigate della Divisione Jones', gi\u00e0 del corpo d'armata Bragg.\nTerzo modello.\nLe nuove unit\u00e0 del \"Left Wing\" adottarono le bandiere distintive azzurre del vecchio corpo d'armata di Hardee. I sarti reggimentali delle nuove unit\u00e0 furono responsabili della produzione delle loro bandiere, cos\u00ec le dimensioni ed il materiale variavano da reggimento a reggimento. Queste nuove unit\u00e0 fecero le loro bandiere con dischi circolari al posto di quello ellittico. Questi dischi, come quelli del precedente comando di Hardee, erano spesso decorati, con qualsiasi mezzo il reggimento avesse a disposizione, con la designazione abbreviata dell'unit\u00e0. E conformemente agli ordini che erano iniziati sotto il regime di Beauregard e continuati sotto gli auspici di Bragg, I nomi delle battaglie nelle quali l'unit\u00e0 aveva onorevolmente combattuto vennero dipinti sul campo o sui bordi della bandiera. Alcuni reggimenti, in aggiunta, decorarono le loro bandiere con gli \"onori\" di battaglia \"cannoni incrociati invertiti\" che il generale Bragg aveva autorizzato dopo la battaglia di Perryville e quella di Murfreesboro.\nQuarto modello.\nSebbene l'aspetto del \"Wing\" di Hardee dovesse essere nuovamente alterato nel dicembre 1862 in conseguenza della ridenominazione dell'armata del Mississippi in armata del Tennessee il mese precedente, le unit\u00e0 che avevano adottato la Bandiera distintiva di Hardee prima della riorganizzazione di dicembre continuarono a portare la bandiera azzurra indipendentemente dall'inserimento nel Wing di Hardee o in quello di Polk, almeno fino al novembre 1863. Nel frattempo nuove bandiere furono occasionalmente prodotte da sarti reggimentali. In un certo periodo del 1863 venne fuori una quarta variante della bandiera Hardee. Questa nuova variazione ritornava al disco bianco centrale ellittico sul campo azzurro bordato di bianco, ma con l'asse maggiore dell'ellisse in verticale e non pi\u00f9 in orizzontale. E mentre molte delle bandiere Hardee del 1863 furono ancora di produzione reggimentale, sembra che nel settembre 1863 il soldato Jacob Gall, Compagnia D, 19\u00ba fanteria della Louisiana, che era stato distaccato al quartier generale di Hardee come suo sarto personale il 6 maggio 1863, fu mandato ad Enterprise, Mississippi, dove egli trasform\u00f2 38 yards di lana merinos, 30 yards di \"domestic\" (cotone), ed 8 bobine di filo in \"34 Bandiere di Battaglia per il Comando del Ten. Gen. Hardee \". Alcune di queste furono evidentemente distribuite a Demopolis, Alabama, mentre altre si pensa siano state spedite alle forze dell'Armata del Tennessee.\nPer di pi\u00f9, sulla base delle caratteristiche di diverse bandiere modello Hardee catturate fra il novembre 1863 ed il giugno 1864, \u00e8 evidente che molte unit\u00e0 del vecchio corpo d'armata di Hardee non avevano ricevuto le bandiere della produzione di settembre 1863. Invece si pensa che alcune siano state consegnate alla brigata Moore dell'Alabama (37\u00ba, 40\u00ba e 42\u00ba) e di altre si sospetta che siano state date ai resti della divisione Stevenson, dopo il suo cambio e l'assegnazione al corpo d'armata di D.H. Hill (gi\u00e0 di Hardee) dell'Armata del Tennessee il 17 ottobre 1863. Ulteriori bandiere della produzione del settembre 1863 possono essere state consegnate non prima del 31 dicembre 1863 almeno al 6\u00ba e 7\u00ba fanteria della Florida della Brigata Finley ed ai combinati 15\u00ba &amp; 37\u00ba fanteria del Tennessee della Brigata Bate, ambedue allora nella Divisione Breckenridge, che aveva adottato la bandiera di battaglia Hardee quando assegnato al vecchio corpo d'armata di Hardee dopo il servizio presso Vicksburg nel 1862.\nQueste bandiere generalmente misuravano circa 2,75 per 3,25 piedi. I loro campi azzurro scuro erano fatti di lana merinos ed erano rifiniti su tutti i quattro lati da un bordo di cotone bianco largo 2 pollici e mezzo. In centro vi era un'ellisse verticale di cotone bianco, i cui assi erano di 14\" per 11\". Questo disco era decorato con una designazione abbreviata dell'unit\u00e0 eseguita a livello reggimentale con il materiale disponibile. Poich\u00e9 non furono finite in tempo per la battaglia di Chickamauga, queste bandiere furono consegnate al tempo dell'assedio di Chattanooga, dove molte andarono perdute.\nLa bandiera di battaglia Hardee avrebbe perpetuato la sua eredit\u00e0 nelle campagne del 1864 e 1865, quando la divisione Cleburne avrebbe chiesto con successo al generale Joseph E. Johnston di essere esentata dalla distribuzione delle nuove bandiere di battaglia dell'armata della Virginia settentrionale fatte ad Augusta (Georgia), nell'inverno 1863-1864.\nLa Bandiera di Battaglia Cassidy nello stile dell'Armata della Virginia settentrionale.\nEra intenzione dei gen. G.T. Beauregard e Joseph E. Johnston di far s\u00ec che la bandiera che avevano adottato in Virginia diventasse standard per tutte le armate confederate. Il primo tentativo di estendere la \u201cSouthern Cross\u201d ad altre forze fu del gen. Beauregard. Nel febbraio 1862 egli fu inviato ad ovest per assistere il gen. Albert Sidney Johnston nel dipartimento N. 2 in Tennessee. Fin dal suo arrivo il \"Creolo\" cominci\u00f2 a mostrare la sua bandiera portata dalla Virginia e, come comandante in seconda delle forze in quel teatro, cominci\u00f2 ad emanare ordini per l'adozione di quella bandiera da parte delle truppe del suo comando. Egli fu proprio mortificato nel trovare che diverse Armate dell'area gi\u00e0 avevano adottato le proprie bandiere di battaglia distintive, e per le stesse ragioni per le quali l'Armata della Virginia settentrionale aveva adottato le sue. Pertanto la bandiera dell'Est fu rifiutata.\nPer quanto riguarda l'armata del Mississippi raccolta a Corinth, Mississippi dopo la caduta dei Forti Henry e Donelson, Beauregard presto ebbe la sua opportunit\u00e0 di far adottare la sua Bandiera alle truppe occidentali. Arrivando da Pensacola e Mobile al comando del gen.Braxton Bragg, quello che sarebbe stato conosciuto come corpo d'armata di Bragg giunse al nord senza una bandiera di battaglia distintiva. Quindi Beauregard fece adottare a queste truppe la \u201cSouthern Cross\u201d proveniente dall'est.\nQueste nuove bandiere furono ordinate da Beauregard thamite il maggior generale Mansfield Lovell, comandante del \"Dipartimento N. 1\" in New Orleans. Lovell contratt\u00f2 con il velaio Henry Cassidy di New Orleans la serie iniziale di bandiere e quelle successive. Cassidy aveva in precedenza prodotto bandiere di stato per la Louisiana, bandiere per la flotta di cannoniere assemblata a New Orleans e numerose bandiere nazionali confederate del primo modello di grandi dimensioni. Fra l'inizio di febbraio e il 29 marzo 1862 Cassidy avrebbe consegnato 132 bandiere di battaglia per il comando di Beauregard in tre separati gruppi, tutte secondo il disegno generale che Beauregard aveva difeso in Virginia.\nLa prima serie: le Bandiere di Battaglia per il Corpo d'armata Bragg.\nIl primo gruppo di bandiere era per le forze del generale Braxton Bragg in arrivo dalla Costa del Golfo. Cinquanta bandiere furono consegnate il 25 febbraio 1862 e spedite a Beauregard tramite uno dei Quartiermastri reggimentali delle forze di Bragg. Queste bandiere arrivarono a Jackson (Tennessee) il 3 marzo 1862.\nSebbene basata sul disegno generale dell'armata dell'est, le nuove bandiere di battaglia modello Cassidy differivano da quelle della Virginia in diversi aspetti. I loro campi erano fatti di un tessuto misto lana e cotone rosso, inquartato diagonalmente da una croce di S. Andrea azzurro scuro di materiale simile, la croce era bordata ai lati in cotone bianco per la larghezza di un pollice. Ognuno dei quattro bracci della croce portava tre stelle di seta bianca, in totale dodici. Inoltre, piuttosto che le stelle americanizzate a cinque punte, le bandiere che Cassidy produsse portavano, per correttezza araldica, stelle a sei punte. Infine, un bordo giallo di saio o di stamina rifiniva I tre lati esterni delle Bandiere.\nLe prime due serie di bandiere di battaglia modello Cassidy dovevano essere quadrate, ma, una volta che furono aggiunti i bordi a tre soli lati, a causa del fatto che il cotone bianco che rifiniva il quarto lato era sensibilmente pi\u00f9 stretto degli altri (circa la met\u00e0), le bandiere erano di solito leggermente rettangolari, con l'inferitura pi\u00f9 estesa della larghezza.\nLa seconda serie: le Bandiere di Battaglia per il Corpo d'armata Polk.\nIntendendo che le Bandiere di Battaglia \"Southern Cross\" dell'Armata della Virginia settentrionale fosse consegnata all'intera armata del Mississippi, l'11 marzo 1862 Beauregard ricord\u00f2 al generale Leonidas Polk che avrebbe dovuto ordinare nuove bandiere di battaglia per il suo Corpo d'Armata, notando anche che dovevano essere ordinate in tre dimensioni per fanteria, artiglieria e cavalleria. Polk acconsent\u00ec al piano di Beauregard, ed il generale Lovell indic\u00f2 che le nuove Bandiere di Battaglia Polk sarebbero state pronte per il 28 marzo. Il giorno successivo 47 di queste bandiere furono spedite a Polk tramite un Ufficiale del Comando e il 31 ne vennero spedite separatamente altre 4.\nLe bandiere viaggiarono per fiume. Il 4 aprile 1862 erano a Memphis, ma Polk disperava di riceverle, credendole perdute. E in effetti il corpo d'armata di Polk avrebbe lasciato Corinth prima che esse potessero arrivare. Come risultato il corpo d'armata di Polk combatt\u00e9 la battaglia di Shiloh con le sue vecchie Bandiere di Battaglia di seta azzurra che erano state fatte a Memphis nel gennaio 1862. Poich\u00e9 il corpo d'armata di Polk come quello di Hardee portava Bandiere differenti dal piano di Beauregard, fu necessario che ufficiali dei comandi dei corpi d'armata di Polk e di Hardee facessero sfilare in parata le Bandiere distintive dei loro Corpi d'Armata davanti alle truppe in marcia per assicurare il corretto ricongiungimento nella battaglia che stava per cominciare.\nLa terza serie: le sostituzioni.\nIl 3 marzo 1862 Beauregard aveva richiesto che il generale Lovell ordinasse un'altra serie di 31 bandiere di battaglia, in aggiunta a quelle ordinate dal generale Polk. Il Generale Lovell diede quest'ordine a Cassidy il 6 marzo, lo stesso giorno dell'ordine per le bandiere di Polk. Beauregard intendeva queste bandiere di battaglia per il corpo d'armata di Hardee; comunque, come quelle per il corpo d'armata di Polk, queste 31 nuove bandiere di battaglia non arrivarono in tempo per la battaglia di Shiloh. Dopo il ritorno a Corinth non fu fatto evidentemente nessun tentativo di distribuire la terza serie di vessilli alle unit\u00e0 del corpo d'armata Hardee, che continuarono a portare le loro bandiere di battaglia azzurre con la \"luna d'argento\". Invece la terza serie di Bandiere di battaglia \"Southern Cross\" di Cassidy furono consegnate come bandiere di rimpiazzo su base di necessit\u00e0. Diversamente dalla prima e seconda serie di bandiere, solo una dimensione della terza serie venne ordinata. Queste nuove bandiere differivano in due altri aspetti. Invece che quadrate, le Bandiere della terza serie erano definitivamente rettangolari, misurando di solito circa 3,5 per 6 piedi. Altra differenza, il bordo esterno adesso rifiniva tutti i quattro lati. Questo bordo era costituito di seta o stamina rosa, al posto del giallo usato in precedenza, ed era largo 6\". Come le due serie precedenti, le bandiere della terza serie portava soltanto 12 stelle bianche di seta o cotone sui bracci della croce, e queste stelle continuavano ad essere a sei punte. Le maniche che rifinivano l'inferitura erano pi\u00f9 spesso lavorate con una serie di piccole asole per i legacci.\nSebbene il corpo d'armata di Bragg, che per primo aveva ricevuto le bandiere di battaglia \"Southern Cross\" di Cassidy, fosse effettivamente sciolto nell'agosto 1862, e le sue vecchie Divisioni fossero divise fra i neocostituiti \"Wings\" di Polk ed Hardee, le bandiere di battaglia consegnate nel marzo 1862 sarebbero rimaste sporadicamente in servizio fino all'inverno 1863-1864, quando il Generale Joseph E. Johnston avrebbe riesumato il disegno dell'Armata della Virginia settentrionale per l'armata del Tennessee.\nL'Armata occidentale, tardo 1863 - 1865.\nLa Bandiera di Battaglia dell'Armata del Tennessee.\nNel tardo novembre 1863 l'armata confederata del Tennessee, che era la vecchia armata del Mississippi, fu sonoramente sconfitta alla battaglia di Missionary Ridge nei pressi di Chattanooga, Tennessee. Rientr\u00f2 mal ridotta nella Georgia settentrionale, fermando infine la sua ritirata a Dalton, Georgia. Il suo morale era scosso e le diserzioni crebbero drammaticamente. Il suo Comandante per lungo tempo, gen. Braxton Bragg, ne aveva finalmente avuto abbastanza delle liti con i suoi Ufficiali e lasci\u00f2 il comando delle truppe. Lo sostitu\u00ec il gen. Joseph E. Johnston, e fin dal suo arrivo a Dalton il 26 dicembre 1863, fece rapidamente il punto del suo nuovo comando e cominci\u00f2 la lunga strada della ricostituzione dell'Armata.\nFra le priorit\u00e0 del generale Johnston per ristabilire il traballante morale dell'Armata del Tennessee vi era l'adozione di una bandiera di battaglia per tutta l'Armata dello stesso disegno di base che aveva contribuito a creare in Virginia nel 1861 e che era stato appaltato a Mobile mentre egli comandava in Mississippi nel 1863. Per molto tempo si era pensato che Johnston si fosse rivolto al deposito vestiario di Atlanta del dipartimento del quartiermastro confederato per la produzione di queste nuove Bandiere. Invece la scoperta di alcuni telegrammi ha indicato che queste Bandiere furono fatte ad Augusta, Georgia.\nLe bandiere erano abbastanza simili nelle dimensioni a due modelli di base, una per fanteria e cavalleria mediamente di 37 per 54 pollici ed una per l'artiglieria mediamente di 30 per 45 pollici. Il bordo bianco intorno alla croce era largo circa 2 pollici ed era spesso completato con \u201conori\u201d di battaglia. Le stelle erano del diametro di 3,5 - 4 pollici, intervallate di 8 pollici sulla croce larga 6 pollici. Non vi erano bordi esterni e le bandiere avevano l'orlo cucito doppio per evitare sfrangiature.\nIl 31 dicembre 1863, nuove bandiere vennero consegnate a due unit\u00e0 della brigata Finley della Florida e ad una unit\u00e0 combinata della brigata Bate della Georgia-Tennessee. Siccome Johnston era arrivato solo quattro giorni prima, e a meno che Platt gi\u00e0 avesse bandiere in deposito, sembra improbabile che queste Bandiere fossero del modello di nuova fattura dell'armata della Virginia settentrionale. Le bandiere ricevute dalla brigata Orphan del Kentucky a met\u00e0 gennaio possono veramente essere state le prime bandiere del nuovo modello. Comunque, sembrerebbe che maggiori consegne della nuova versione rettangolare della bandiera di battaglia dell'armata della Virginia settentrionale non arrivassero prima della fine della prima settimana di febbraio 1864. Durante la seconda settimana di febbraio 1864 almeno 40 nuove bandiere di battaglia furono avviate da Augusta via Atlanta all'armata del Tennessee attendata a Dalton. Altre devono aver seguito durante il restante periodo di febbraio e fino agli inizi di marzo, visto che l'11 marzo 1864 il tenente Generale John Bell Hood eman\u00f2 il seguente ordine:\nQueste Bandiere avrebbero prestato servizio per tutta la campagna di Atlanta, con Hood nella campagna del Tennessee e poi nei combattimenti in Carolina del Nord alla fine della guerra.\nLa Bandiera di Battaglia del Dipartimento dell'Alabama, Mississippi e Louisiana orientale.\nMobile, Alabama, era stata a lungo la maggior citt\u00e0 produttrice di bandiere per le truppe del Sud. Impiegando come fonte privati appaltatori civili, questa citt\u00e0 avrebbe rivaleggiato con New Orleans, Charleston e Richmond in termini di Bandiere realizzate privatamente. Il 1864 non fece eccezione, visto che i produttori di bandiere della citt\u00e0 avrebbero realizzato il pi\u00f9 elevato numero di Bandiere che mai fosse stato loro richiesto.\nPur rassomigliando al modello dell'Armata del Tennessee in quanto rettangolare e priva di bordo esterno, la nuova bandiera portava solo dodici stelle.\nIn generale le bandiere variavano nelle dimensioni, quelle per la cavalleria di Forrest erano le pi\u00f9 piccole. La gamma andava da 42 per 53 pollici a 48 per 55 ;pollici. Le stelle erano uniformi del diametro di 4,5 pollici ed erano intervallate solitamente di 8,5 pollici. Le barre azzurre variavano da 6 a 8,5 pollici di larghezza. Le bandiere di Forrest erano solitamente 37 per 46 pollici e la croce era larga 7 pollici. L'intervallo fra le stelle variava da 6,75 a 7,5 pollici. I bordi esterni avevano un doppio orlo per prevenire le sfrangiature. Su molte bandiere di questo modello l'inferitura era ripiegata e cucita a formare una manica per l'asta.\nLa Bandiera di Battaglia Hardee/Cleburne.\nAll'inizio di marzo 1864, poco dopo che il corpo d'armata Hardee dell'armata del Tennessee fu tornato a Dalton dal suo soggiorno in rinforzo dell'armata del Mississippi del Generale Polk, il generale Cleburne chiese che alle quattro brigate della sua divisione fosse permesso di mantenere le bandiere di battaglia distintive azzurre che erano state impiegate dal Corpo d'Armata Hardee per tutto il 1863. Sebbene il generale Joseph E. Johston stesse tentando di imporre una bandiera di battaglia uniforme a tutta l'armata del Tennessee fin dal suo arrivo il 27 dicembre 1863, egli cedette nel caso della divisione Cleburne e permise a quel comando di farsi riconoscere con le bandiere azzurre con disco centrale bianco e bordi bianchi che erano state le loro bandiere distintive fin da Bowling Green nell'inverno 1861-1862.\nCome risultato della decisione di Johnston, le unit\u00e0 delle quattro brigate della divisione Cleburne, operanti come ventun comandi separati o consolidati, ricevettero nuove bandiere di battaglia. Il campo di queste bandiere era di flanella di lana, mal colorato in azzurro, contornato su tutti i lati da un bordo di cotone bianco largo 1,5 pollici sui tre lati esterni e 2,5 - 3 pollici dal lato dell'inferitura, da servire anche da manica per l'asta. Le dimensioni totali della bandiera erano di circa 30 per 39 - 40 pollici. Al centro del campo azzurro, applicato da ambo i lati, vi era un disco ellittico di cotone bianco, approssimativamente alto 9,5 pollici e largo 12. Una volta consegnate ai reggimenti in campagna queste Bandiere furono decorate con \u201conori\u201d di battaglia, incluso quello dei \"cannoni incrociati invertiti\" (ma con le museruole in alto) se le unit\u00e0 avevano catturato artiglierie in combattimento, ed una abbreviazione reggimentale, di solito nel disco centrale. Con queste bandiere la divisione Cleburne combatt\u00e9 tutta l'ardua campagna di Atlanta.\nLa campagna di Atlanta scombussol\u00f2 la divisione Cleburne. Ad Atlanta tre delle sue bandiere furono catturate il 22 luglio ed a Jonesboro il 1\u00ba settembre 1864, altre sei andarono perdute. Per rimpiazzare quelle perdute o catturate in battaglia e per provvedere le bandiere per le quattro unit\u00e0 della Brigata Mercer della Georgia che erano state trapiantate nella Divisione il 24 luglio 1864, una nuova serie di bandiere fu preparata per quegli elementi della Divisione che ne erano privi. Queste nuove Bandiere, consegnate prima della campagna di Nashville, erano simili al modello di marzo. I loro campi erano di flanella di lana, mal colorati in azzurro, ed erano contornati su tre lati da un bordo di cotone bianco largo 2 - 2,5 pollici e sul quarto un simile bordo di cotone bianco largo 3 pollici ma doppio, quale manica per l'asta. Le dimensioni totali erano di solito 30 per 38 pollici. Nel centro del campo azzurro, applicato da ambo i lati, vi era un disco circolare di cotone bianco, del diametro di 10,5 - 11 pollici. Alcuni reggimenti decorarono questi dischi con improvvisate abbreviazioni di unit\u00e0, ma non se ne conoscono con \u201conori\u201d di battaglia. Queste furono le bandiere ripiegate e nascoste quando l'armata del Tennessee si arrese nell'aprile 1865 a Greensboro (Carolina del Nord).\nBandiere di Battaglia del Dipartimento Confederato del Mississippi e della Louisiana orientale.\nLa Bandiera di Battaglia Van Dorn.\nIl 9 gennaio 1862 il maggior generale Earl Van Dorn fu distaccato dall'armata Confederata del Potomac ed il giorno successivo prese il comando del distretto confederato d'Oltre Mississippi. Dieci giorni dopo arriv\u00f2 al suo nuovo Quartier Generale nel nord est dell'Arkansas. Poco pi\u00f9 di una settimana dopo scrisse al generale Sterling Price, comandante della guardia dello Stato del Missouri: \"Avevo fatto fare una Bandiera di Battaglia, una la invio a lei per la nostra Armata. Per piacere ne faccia fare una per ogni reggimento della sua Armata, da portare in battaglia.\" Prima che potesse avviarsi qualsiasi azione per la confezione di queste Bandiere, intervenne la campagna di Pea Ridge, e l'Armata dell'Ovest and\u00f2 in battaglia con tutte le varie Bandiere che erano state fatte in precedenza o ricevute in regalo.\nNel giugno 1862 ad una delle due brigate del Missouri che erano state formate dalla Guardia di Stato del Missouri, fu dotata di nuove bandiere distintive. Queste erano di lana merinos e misuravano circa 3,5 per 5,5 - 6 piedi. Il campo era bordato per tre lati da una pesante frangia di lana larga 3 pollici. Nell'angolo superiore vicino all'inferitura (in onore del Missouri) vi era una mezzaluna bianca con le punte inclinate verso l'alto e verso l'inferitura. Tredici stelle bianche a cinque punte erano sparpagliate a casacciop sul campo rosso.\nPer rifornire il resto dell'armata il Generale Price (che era succeduto al Generale Van Dorn nel comando dell'Armata il 3 luglio 1862, dopo che Van Dorn era stato trasferito al comando del distretto del Mississippi ed all'Armata del Tennessee occidentale), ordin\u00f2 nuove bandiere di battaglia conformi al modello dell'Armata dell'Ovest.\nL'armata dell'Ovest continu\u00f2 a fregiarsi della bandiera di battaglia Van Dorn fino alla primavera del 1863. Le unit\u00e0 del Missouri nel dipartimento del Mississippi e della Louisiana orientale abbandonarono la vecchia bandiera nel maggio 1863, le unit\u00e0 dell'Arkansas della vecchia Armata dell'Ovest ancora la portavano nella Campagna di Vicksburg.\nLe Bandiere di Battaglia della Divisione Breckinridge /Armata del Tennessee occidentale.\nUna delle due forze principali che costituivano l'Armata Centrale del Kentucky nel tardo autunno del 1861 era una forza di volontari del Kentucky che formava parte della divisione del maggior generale Simon Bolivar Buckner. Con la resa del generale Buckner a Fort Donelson (insieme con il 2\u00ba fanteria del Kentucky della sua Divisione), i restanti reggimenti del Kentucky (dal 3\u00ba al 6\u00ba reggimento) furono riuniti in una Brigata al comando del brigadier Generale John C. Breckinridge, che divenne la riserva dell'armata centrale del Kentucky. Quando questa forza termin\u00f2 la ritirata dopo la rottura della Linea del Kentucky, fu unita a due altre brigate per formare il Corpo d'Armata di Riserva Breckinridge dell'armata del Mississippi, e come tale combatt\u00e9 la battaglia di Shiloh.\nLe tre brigate che formavano questo corpo d'armata di Riserva erano state tratte da parti diverse e conseguentemente portavano una variet\u00e0 di bandiere. I kentuckiani di Breckinridge pi\u00f9 spesso avevano il tipo azzurro \"Hardee\" che il Generale Buckner aveva escogitato a Bolling Green, ma le due unit\u00e0 dell'Alabama che erano state aggiunte alla brigata a Corinth ancora issavano la Bandiera Nazionale Confederata del primo modello. I quattro reggimenti della brigata Bowen avevano servito nella 1\u00aa Grande Divisione di Polk del Dipartimento N. 2, e come tali dovevano avere le bandiere di battaglia in seta azzurra \"modello Polk \" che erano stat distribuite alle unit\u00e0 sotto il comando di Polk a Columbus, Kentucky all'inizio di febbraio 1862. La terza Brigata, al comando del Colonnello W.S. Statham, era composta dalle forze che erano state sconfitte a Mill Springs, Kentucky a gennaio. Queste unit\u00e0 portavano ancora le loro bandiere nazionali del primo modello.\nIl 26 aprile 1862 furono apportati dei cambiamenti all'organizzazione dell'armata confederata del Mississippi che includevano il trasferimento del \"7\u00ba fanteria del Kentucky\" e del \"35\u00ba fanteria dell'Alabama\" al corpo d'armata di riserva di Breckinridge. Questi rinforzi spinsero Breckinridge a dividere I Kentuckiani della Divisione in due Brigate, una costituita dal \"4\u00ba Battaglione \"e dal \"31\u00ba fanteria dell'Alabama\" e del \"4\u00ba\" e \"9\u00ba\" (poi chiamato \"5\u00ba\") \"del Kentucky\" ed un'altra Brigata che includeva il \"3\u00ba\", il \"6\u00ba\" ed il \"7\u00ba Kentucky\" con il \"35\u00ba fanteria dell'Alabama\". La composizione delle altre due Brigate della Riserva rimase com'era a Shiloh.\nSopravvivono bandiere identificate come del \"3\u00ba\" (tentativo), \"4\u00ba\" e \"6\u00ba fanteria del Kentucky\", in lana con il campo azzurro scuro approssimativamente di 5,5 per 6,5 - 7,25 piedi. Nel centro del campo azzurro di queste tre bandiere \u00e8 applicata una croce latina rossa in misto lana-cotone, alta quasi quanto la Bandiera. Sette stelle a cinque punte bianche decorano la parte superiore di questa croce, mentre tre stelle simili sono applicate a ciascun lato dei bracci della croce, per un totale di tredici stelle.\nSotto queste bandiere, la divisione Breckinridge combatt\u00e9 la battaglia di Baton Rouge in agosto e collabor\u00f2 alla difesa iniziale di Vicksburg. Durante la campagna in Mississippi la Divisione Breckinridge fu riorganizzata in tre Brigate, con le forze del Kentucky concentrate nella \"1\u00aa Brigata\" mentre le unit\u00e0 del Tennessee che avevano servito a Mill Springs furono divise fra le altre due Brigate, rinforzate da nuove unit\u00e0. Il 28 ottobre 1862 il comando di Breckinridge fu ribattezzato in \"Armata del Medio Tennessee\"; comunque questa denominazione ebbe vita breve. Nelle prime settimane di novembre 1862 questa forza fu assegnata all'Ala Polk Wing dell'Armata del Tennessee, e il 12 dicembre le Divisioni furono riorganizzate in quattro Brigate nel Corpo d'Armata Hardee. A quel tempo furono preparate nuove Bandiere di Battaglia conformi alle Bandiere distintive azzurre comuni nel Corpo d'Armata Hardee. Le vecchie \" Bandiere di Battaglia Breckinridge \" furono ritirate in questo periodo.\nLe Bandiere di Battaglia con la Croce Bianca della Guarnigione di Vicksburg.\nIl 10 ottobre 1862 il neo promosso tenente generale John Clifford Pemberton, che si era appena alienato il potere politico della Carolina del Sud, fu assegnato al comando del nuovo Dipartimento Confederato del Mississippi e Louisiana orientale, appena riavutosi dalle disastrose battaglie di Corinth ed Hatchie Bridge. Pemberton, gi\u00e0 ufficiale dell'Esercito dell'Unione in Pennsylvania, che aveva sposato in una famiglia della Virginia e seguito la sua sposa nello Stato natio fuori dall'Unione, durante il comando in Carolina del Sud non si era mostrato disposto ad adottare una Bandiera di Battaglia speciale per le sue forze. Egli si era invece rivolto a privati per provvedere Bandiere Nazionali Confederate del primo modello per le unit\u00e0 al suo comando. \u00c8 pertanto sorprendente che parti della sua Armata in Mississippi ed a Vicksburg adottassero modelli distintivi di bandiera di battaglia di almeno due tipi, ambedue con la \"Croce Latina \" quale elemento principale.\nPiuttosto, il processo pu\u00f2 essere stato innescato dalla vicinanza della divisione Breckinridge prima della sua assunzione di comando. Almeno met\u00e0 della Divisione Breckinridge portava bandiere di battaglia distintive azzurro scuro con una croce latina rossa impreziosita da tredici stelle bianche durante la campagna a Baton Rouge e i primi scontri a Vicksburg. Uno dei reggimenti della divisione Breckingridge, il \"31\u00ba dell'Alabama\", fu pi\u00f9 tardi trasferito alla guarnigione di Vicksburg. Pu\u00f2 essere pi\u00f9 di una coincidenza che la prima Bandiera Nazionale che quell'unit\u00e0 perse alla battaglia di Baker's Creek portasse nel cantone una croce latina bianca in congiunzione con un motto e con le stelle.\nBandiere della Divisione Bowen \u2013 Le Brigate del Missouri.\nBasandosi sulla bandiera del 1\u00ba Cavalleria (smontato) del Missouri, catturata al Big Black River Bridge il 17 maggio 1863 e di un'altra arresasi a Vicksburg, le Bandiere dei reggimenti e battaglioni del Missouri a Vicksburg erano rettangolari, circa 3,25 - 3,75 per 4,25 piedi. Erano fatte di stamina azzurro scuro con un bordo rosso largo 4,5 pollici su tre lati. Diritta nel campo azzurro nella met\u00e0 dalla parte dell'inferitura vi era una \u201ccroce latina\u201d bianca, alta circa 18 pollici.\nNell'illustrazione di Theodore Davis sulle cerimonie di resa a Vicksburg che apparvero pi\u00f9 tardi sullo Harpers Weekly il 3 agosto 1863, Davis mostra le forze che escono dalle difese Confederate portando almeno tre Bandiere rettangolari con bordi su tre lati ed una \"croce latina\" verticale verso l'inferitura. Mentre si era pensato che queste Bandiere fossero Bandiere di Battaglia del Missouri, la signora Mary Bowen, vedova del Comandante di Divisione John Bowen pi\u00f9 tardi confess\u00f2 che ella personalmente aveva contrabbandato due Bandiere di Battaglia del Missouri fuori Vicksburg in un'ambulanza con la signora Bannon. Si pensa che invece le Bandiere illustrate da Davis fossero un'altra variante della bandiera di battaglia \"Croce Bianca\" portate a Vicksburg da alcuni elementi della divisione Stevenson.\nDivisione Stevenson \u2013 Le Bandiere della Brigata Cummings.\nUn resoconto della cerimonia di resa di Vicksburg di un corrispondente del nord, pi\u00f9 tardi ripreso da Moore ne \"La Guerra Civile nei Canti e nella Storia\", finiva con il commento: \"Era chiaro che Pemberton aveva un'Armata splendida. Le loro bandiere erano di un tipo nuovo per me, tutte quelle che ho visto erano quasi tutte delle stesse dimensioni dei nostri colori reggimentali, tutte in tinta unita rossa con una croce bianca al centro.\" In effetti, una Bandiera che corrisponde a questa descrizione fu evidentemente salvata a Vicksburg, ma solo per essere persa quattro mesi pi\u00f9 tardi a Lookout Mountain. Questa, identificata per quella del \"39\u00ba fanteria della Georgia\", ha un campo rosso di stamina con una croce latina bianca al centro del frammento che ne rimane. A giudicare dalle dimensioni della croce la bandiera era probabilmente delle stesse dimensioni delle bandiere del Missouri e probabilmente aveva un bordo giallo o bianco. Non si sa se le altre tre brigate (Barton, Georgia, Tracy, Alabama, o Reynold, Tennessee) avessero Bandiere simili; comunque vale la pena notare che il \"31\u00ba fanteria dell'Alabama\",perse alla battaglia di Baker's Creek il 16 maggio 1863 una bandiera nazionale Confederata del primo modello che recava nel cantone una croce latina bianca.\nLe limitate prove riguardanti le bandiere di battaglia rosse con la croce latina bianca suggeriscono che questo modello stava lentamente entrando in uso quando cominci\u00f2 l'assedio. Un membro del \"3\u00ba fanteria della Louisiana\" rammentava dopo la guerra che il suo reggimento finalmente ricevette una Bandiera conforme al concetto generale delle bandiere di battaglia a Vicksburg nel febbraio 1865, che egli descrive cos\u00ec: \"Aveva il campo rosso bordato di giallo, con una larga e pesante frangia dorata. Nel centro vi erano due Cartigli azzurri, quasi a formare una X, con ricamati in filo di seta giallo i motti: 'Oak Hills,' 'Elk Horn,' 'Iuka,' e 'Corinth.' Nell'angolo superioredestro vi era una croce di seta bianca sovrastata da dodici stelle di filetto giallo oro, bordate di filo nero di velluto. La bandiera era di seta fine, gli ornamenti del materiale pi\u00f9 fine e costoso. Essa sfugg\u00ec alla disgrazia di entrare a Vicksburg per puro caso, e raggiunse il reggimento quando esso cominci\u00f2 a riassemblarsi al Parole Camp ad Enterprise.\nLe Bandiere di Battaglia con la croce bianca furono evidentemente in uso almeno parziale a Vicksburg. Esse avrebbero anche influenzato l'adozione di simili Bandiere di Battaglia da parte delle Brigate del Missouri nel Dipartimento Confederato d'Oltre Mississippi. Si spera di scoprire ulteriori dati sulla loro origine e sulla loro realizzazione."}
{"id": "352388", "revid": "365417", "url": "https://it.wikipedia.org/wiki?curid=352388", "title": "Zhonghuacerite-(Ce)", "text": "La zhonghuacerite-(Ce) \u00e8 un minerale non riconosciuto valido dall'IMA perch\u00e9 la sua descrizione \u00e8 stata pubblicata senza approvazione. Probabilmente si tratta di huanghoite-(Ce) o kukharenkoite-(Ce).\nCollegamenti esterni.\n "}
{"id": "352389", "revid": "287204", "url": "https://it.wikipedia.org/wiki?curid=352389", "title": "Marius Lacatus", "text": ""}
{"id": "352390", "revid": "1812137", "url": "https://it.wikipedia.org/wiki?curid=352390", "title": "Bandiere dell'Oltre Mississippi", "text": "Il distretto d'Oltre Mississippi, poi divenuto dipartimento dell'Oltre Mississippi, comprendeva quattro Stati: Louisiana, Arkansas, Missouri e Texas.\nBandiere di Stato e bandiere di compagnia nel dipartimento confederato dell'Oltre Mississippi.\nDei quattro Stati che componevano il dipartimento dell'Oltre Mississippi, allo scoppio della guerra, solo il Texas aveva una bandiera di Stato prevista dalla legge. Quella bandiera comunque, adottata nel 1839 come bandiera nazionale del Texas, era caduta in disuso nel periodo di sedici anni fra l'annessione del 1845 e la riaffermazione dell'indipendenza nel 1861. In effetti, cos\u00ec pochi neo immigrati si resero conto che lo Stato aveva avuto una bandiera, che i giornali ritennero necessario ristampare nel 1861 la relativa legislazione\u00a0\u2013 e poi inizialmente per errore stamparono la legislazione del 1836. Dato che l'intervallo fra la secessione del Texas, la sua integrazione nella Confederazione e l'adozione della 1\u00aa bandiera nazionale fu appena superiore ad un mese, furono approntate pochissime bandiere conformi alla bandiera di Stato del Texas del 1839. Invece le comunit\u00e0 che consegnavano le bandiere ai volontari in partenza usualmente preparavano delle variazioni della 1\u00aa bandiera nazionale confederata in luogo della bandiera di Stato. Lo stesso accadeva in Arkansas e Louisiana.\nL'Arkansas non adott\u00f2 una bandiera di Stato. Ad una compagnia dell'Arkansas, le \"Yell Guards\", fu consegnata una bandiera azzurra di seta. Mentre un lato recava un motto circondante le lettere iniziali della compagnia, l'altro portava una pianta di cotone al posto dello stemma, con un arco di quindici stelle e posto al di sopra del motto dello Stato, \"Regnant Populi\" (I popoli regnano). Questa bandiera fu catturata alla battaglia di Pea Ridge nel marzo 1862.\nLa Louisiana aveva adottato una bandiera di Stato ufficiale nel febbraio 1861, ma essa fu raramente usata da parte delle unit\u00e0. Invece nella Louisiana rurale e settentrionale le comunit\u00e0 tornarono a utilizzare i colori della milizia della Louisiana prima della guerra, un campo azzurro recante lo stemma di Stato. Almeno a due compagnie del \"3\u00ba fanteria della Louisiana\", che all'inizio era il principale contributo dello Stato al Distretto d'Oltre Mississippi, furono assegnate tali bandiere. Quella della \"Iberville Guard\" (Compagnia A) portava il Pellicano che nutre i suoi piccoli al centro di una stella a cinque punte collocata, al centro del campo azzurro della bandiera; quella dei \"Pelican Rifles\" (Compagnia K) aveva lo stemma dipinto su un pannello incorniciato in stile rococ\u00f2 al centro del campo azzurro. Alla battaglia di Oak Hills (Wilson's Creek), il 10 agosto 1861, queste due compagnie furono distaccate per contrastare un'offensiva dell'Unione contro il fianco destro dei Confederati. Non vi sono prove se nel respingere questo assalto recassero in battaglia tali bandiere; si accenna solo alla bandiera reggimentale ed alla sua guardia, suggerendo che queste bandiere di compagnia, come avveniva perlopi\u00f9 in tutta la Confederazione, fossero state ritirate quando le compagnie entravano a far parte di una struttura reggimentale.\nInvece delle bandiere di Stato, le compagnie provenienti dagli Stati e Territori dell'Oltre Mississippi che entravano in servizio con la Confederazione, di solito ricevevano varianti della Bandiera Nazionale Confederata del 1\u00b0 modello, la \"Stars &amp; Bars\". Il numero delle stelle su queste bandiere raramenre rifletteva l'entrata dell'Arkansas nella Confederazione, avvenuta a maggio, quale nono Stato del nascente Paese: la maggior parte portava 11, 13, o 15 stelle, queste ultime nella speranza che tutti gli Stati del Sud si unissero sotto la Bandiera della Confederazione. Queste Bandiere Nazionali Confederate del 1\u00b0 modello per le compagnie, spedite dalle comunit\u00e0 locali con le compagnie in partenza, erano invariabilmente decorate con slogan o invocazioni patriottiche. L'Appello alla Guerra Rivoluzionaria di Patrick Henry, \"Datemi la libert\u00e0 o datemi la morte\" era abbreviato in \"Vittoria o Morte\" o \"Libert\u00e0 o Morte\", e decorava molte Bandiere Nazionali Confederate del 1\u00b0 modello, spesso in unione con il soprannome locale della compagnia, il tutto a discrezione di chi realizzava le bandiere. Anche i modelli delle stelle scelti per le bandiere di compagnia variavano considerevolmente, e mentre la maggior parte seguiva le prescrizioni del Congresso Provvisorio Confederato, molti produttori sceglievano arrangiamenti che essi trovavano pi\u00f9 estetici: linee, archi o croci.\nLa prima bandiera nazionale confederata nell'Oltre Mississippi.\nNella battaglia di Wilson's Creek (Oak Ridge) del 10 agosto 1861, secondo uno dei giornali tedeschi di Saint Louis, il Comando del Generale Franz Sigel cattur\u00f2 una \"Bandiera secessionista\". Nell'entusiasmo della cattura, gli Unionisti missouriani vittoriosi di Sigel sventolavano il loro trofeo, cosa che, secondo il resoconto del giornale, fece s\u00ec che le batterie unioniste del Missouri di Totten sparassero sulle forze di Sigel, arrestando la loro iniziativa. Sebbene i rapporti dei documenti ufficiali non annotino questo avvenimento, documenti recentemente scoperti indicano che le forze del generale McCulloch avevano ricevuto Bandiere Nazionali Confederate del 1\u00b0 modello prima di unirsi alla Guardia dello Stato del Missouri nell'opporsi alla \u201cinvasione\u201d del Missouri centrale da parte del generale Lyon.\nSecondo documenti scoperti negli Archivi Nazionali dal vessillologo Greg Biggs, durante il terzo trimestre del 1861 (dal 1\u00ba luglio al 30 settembre), almeno sette \"Bandiere Confederate\" furono requisite e consegnate alle forze del generale Ben McCulloch. Tre di queste erano state consegnate ai tre reggimenti di fanteria della Brigata del generale Pearce dell'Arkansas, un'altra era del 1\u00ba Fucilieri a cavallo dell'Arkansas, due erano evidentemente per le forze indiane del generale Pike ed una fu data al Quartiermastro di McCulloch per la consegna ad una unit\u00e0 non nota. Nel successivo quarto trimestre due altre bandiere furono requisite dalle forze di McCulloch. Ambedue erano descritte come \"Bandiere reggimentali\"; una and\u00f2 al 3\u00ba Cavalleria del Texas, mentre le altre furono date ad uno degli Ufficiali di McCulloch per un'unit\u00e0 non nota.\nLe Bandiere Reggimentali documentate per essere state catturate nel teatro dell'Oltre Mississippi nei primi due anni di guerra sono rare. Diversamente dal teatro orientale, le bandiere catturate furono raramente consegnate al Dipartimento di Guerra degli Stati Uniti e, conformemente, la documentazione di cattura \u00e8 spesso andata perduta. Alla battaglia di Elk Horn Tavern (Pea Ridge) due bandiere confederate furono prese dalle forze del generale McCulloch. Una era una bandiera azzurra presa da un Comando dell'Arkansas; l'altra era una Bandiera Nazionale Confederata del 1\u00b0 modello con 12 stelle disposte a casaccio sul cantone ed il motto \"JEFF. DAVIS\" sulla barra centrale. Poich\u00e9 la bandiera porta 12 stelle, \u00e8 del tutto improbabile che fosse una delle bandiere consegnate alle forze di McCulloch nel 1861.\nSopravvive la Bandiera Nazionale del 1\u00b0 modello della batteria Hart dell'Arkansas. Questa bandiera porta 11 stelle, 10 intorno ad una centrale pi\u00f9 grande, con l'aggiunta di cannoni incrociati sulla barra centrale. \u00c8 probabile che questa bandiera fosse catturata a Fort Hindman (Arkansas Post) nel gennaio 1863. Se cos\u00ec, potrebbe far parte di un'altra edizione governativa della Bandiera Nazionale del 1\u00b0 modello nel Dipartimento dell'Oltre Mississippi.\nL'11 gennaio 1863 le tre Brigate dei Volontari dell'Arkansas e del Texas che occupavano le difese di Fort Hindman, furono costrette alla resa dalle forze dell'Unione che circondavano il forte. Diverse bandiere confederate furono catturate. La batteria di Hart dell'Arkansas era al tempo parte della Brigata del colonnello Robert R. Garland, che era composta dal \"6\u00ba fanteria\" del Texas, dal \"24\u00b0\" e \"25\u00ba cavalleria smontati\" del Texas e dalla batteria di Hart dell'Arkansas, nonch\u00e9 da uno squadrone della cavalleria della Louisiana. Il 27 ottobre 1862 il Quartiermastro del 6\u00ba fanteria del Texas, in qualit\u00e0 di Quartiermastro della Brigata, aveva ricevuto ad Arkansas Post \"quattro bandiere\". Si ritiene che la bandiera sopravvissuta della batteria di Hart dell'Arkansas possa essere una di queste quattro. Peraltro la bandiera catturata al 6\u00ba fanteria del Texas a Fort Hindman ed un'altra nascosta da un membro del 17\u00ba cavalleria smontata del Texas della Brigata del colonnello Deshler erano di un tipo completamente differente.\nLa Prima Bandiera Nazionale Confederata e gli Alleati Indiani.\nIl 19 agosto 1861 il Fort Smith Times pubblic\u00f2 un articolo che dettagliava l'incontro fra i Commissari confederati presso le Cinque Trib\u00f9 Civilizzate ed il Consiglio degli indiani Seminole. Nel descrivere gli eventi, il reporter del Times notava che: \u00abLa Bandiera Confederata sventola sul nostro campo. Sul suo campo azzurro vi sono le undici stelle bianche, in un circolo, e all'interno di quel circolo i Commissari hanno messo quattro piccole stelle rosse, a formare le quattro estremit\u00e0 di una croce della Passione, per le quattro Nazioni, Choctaws, Chickasaws, Creeks, e Seminoles, a simboleggiare che queste trib\u00f9 cristiane di uomini rossi sono circondate dalla nostra protezione, e sono con noi e parte di noi. Quando riterremo giusto trattare con i Cherokees, una quinta stella rossa former\u00e0 il centro della croce. [...]\u00bb Sebbene la Nazione Cherokee avesse rotto l'alleanza fra la trib\u00f9 e la Confederazione, la quinta stella rossa fu infine aggiunta alla \u201ccroce della Passione\u201d. Ed almeno due bandiere sopravvivono ad indicare che la bandiera utilizzata dai Commissari venne a rappresentare le trib\u00f9 indiane che fecero alleanza con la Confederazione.\nUna di queste bandiere \u00e8 relativamente grande (circa 4 piedi per 6 piedi) con dodici stelle bianche che circondano una croce di cinque stelle rosse. Una seconda bandiera dello stesso modello di base, catturata a Locust Grove, Territorio Indiano, il 3 luglio 1862 ad una forza che consisteva nel 1\u00ba e 2\u00ba Fucilieri a Cavallo Cherokee, era circa della stessa misura ma portava undici stelle bianche che circondano le cinque rosse. Queste ultime erano disposte in croce di S. Andrea, con la stella centrale pi\u00f9 grande delle altre. Questa Bandiera, in pi\u00f9, ha il soprannome dell'unit\u00e0 \"CHEROKEE BRAVES\" in lettere rosse al centro della barra bianca.\nMentre queste due bandiere indicano un tentativo di riconoscere gli alleati indiani della Confederazione nelle rappresentazioni della Bandiera Nazionale Confederata del 1\u00b0 modello, non si deve credere che tutte le bandiere confederate con stelle rosse fossero portate da unit\u00e0 indiane confederate. In effetti anche la Bandiera Nazionale del 1\u00b0 modello del 10\u00ba Cavalleria del Texas incorporava quattro stelle rosse, bench\u00e9 negli angoli del cantone, rappresentanti quattro delle Cinque Trib\u00f9 Civilizzate, con dieci stelle bianche circondanti una stella pi\u00f9 grande al centro che rappresentava il Texas. Perch\u00e9 la trib\u00f9 dei Seminole fu esclusa da questa bandiera \u00e8 un mistero.\nInoltre non tutte le unit\u00e0 provenienti dal o in servizio nel Territorio Indiano durante la guerra portarono bandiere con stelle rosse rappresentanti le trib\u00f9 indiane. Una Bandiera Nazionale Confederata del 1\u00b0 modello da 3 piedi per 5,5 piedi, catturata il 20 settembre 1862 nei pressi di Spring River, Missouri, dal 2\u00ba Reggimento Indiano Home Guard dell'esercito dell'Unione ad una forza che includeva il 1\u00ba Fucilieri a cavallo Cherokee, portava solo quindici stelle bianche, quattordici in circolo attorno ad una centrale delle stesse dimensioni.\nLa Seconda Bandiera Nazionale Confederata nell'Oltre Mississippi.\nIl 10 giugno 1863, sei settimane dopo l'adozione della nuova bandiera Nazionale della Confederazione da parte del Congresso il 1\u00ba maggio 1863, un giornale del Texas diede una descrizione della nuova Bandiera, con istruzioni per la sua costruzione: \u00abLa Bandiera \u00e8 bianca, con un cantone rosso recante una croce di S. Andrea in azzurro, su ciascun braccio della quale vi sono sei stelle bianche, pi\u00f9 una grande all'incrocio. Per fare una bandiera, diciamo una yard e un quarto per tre yards, si prenda la misura usuale della bandiera di battaglia di Beauregard, sette ottavi per una e un quarto yards di rosso. Su ogni lato si metta una striscia di azzurro, diciamo larga 6 pollici, da ciascun angolo, in croce diagonale. Questa fa la croce, e su questa mettete le stelle. Ora fate un campo bianco, tre yards per una e un quarto, lasciando lo spazio per mettere il cantone, ed ecco che l'avete\u00bb.\nLa bandiera cos\u00ec descritta dal giornale del Texas, da 45 pollici (114,3\u00a0cm) per 108 pollici (274,32\u00a0cm) con un cantone rettangolare da 31 1/2 pollici (80,01\u00a0cm) per 45 pollici (114,3\u00a0cm) recante una croce non bordata larga 6 pollici (15,24\u00a0cm) con 13 stelle\u00a0\u2013 quella in centro pi\u00f9 larga\u00a0\u2013 era ben lungi dalle proporzioni volute dal Congresso. Comunque ci vollero altre due settimane prima che lo stesso giornale pubblicasse finalmente il vero atto del Congresso, che prevedeva proporzioni di 1:2 ed un cantone quadrato. Nel frattempo (e persino dopo), le signore del Texas (e del resto della Confederazione, che stava per essere separata dalla caduta di Vicksburg e Port Hudson) furono lasciate a s\u00e9 stesse per preparare esemplari della nuova bandiera nazionale. Dagli esempi che sopravvivono, sembrerebbe che solo pochi gruppi di sartoria fecero questo sforzo.\nInclusa la bandiera nazionale di guarnigione del 2\u00b0 modello da 5,5 piedi (167,64\u00a0cm) per 12 piedi (365,76\u00a0cm) che sventol\u00f2 su Galveston durante la seconda met\u00e0 della Guerra, sopravvivono solo otto Bandiere Nazionali Confederate del 2\u00b0 modello identificate dell'Oltre Mississippi. Delle bandiere che sopravvivono, a lode dei loro artefici, la maggior parte segue le misure di base dell'Atto del Congresso del 1\u00ba maggio 1863, con una eccezione di rilievo. Invece di avere le proporzioni 1:2, la maggior parte ha le proporzioni di 2:3, come le bandiere fatte dal Deposito del Quartiermastro a Richmond, Staunton e Charleston. Le bandiere delle unit\u00e0 tendevano ad essere (nell'ambito dell'ampia tolleranza del periodo) quattro piedi per sei piedi. Con una sola eccezione, i cantoni di queste bandiere erano quadrati e le croci di S. Andrea erano bordate di bianco. Su due bandiere la stella centrale \u00e8 pi\u00f9 grande delle rimanenti, sulle altre tutte le stelle sono delle stesse dimensioni. Una delle bandiere reca un \u201conore\u201d di battaglia ma per la maggior parte le Bandiere Nazionali Confederate del 2\u00b0 modello nell'Oltre Mississippi non ne portavano.\nLe sei settimane di ritardo nell'annuncio della nuova Bandiera Nazionale Confederata nell'Oltre Mississippi possono aver influenzato la preparazione di un significativo numero di bandiere in quella regione. Le difficolt\u00e0 di commercio fra gli Stati orientali della Confederazione e le entit\u00e0 politiche ad ovest del Mississippi debbono certamente essersi riverberate anche sulla produzione nell'Oltre Mississippi, ma vi sono ampie prove che le importazioni continuavano a fluire in Texas via L'Avana dopo la caduta di Vicksburg e Port Hudson. Sembra comunque che i circoli di sartoria dell'Oltre Mississippi gi\u00e0 avessero trasferito i loro sforzi nella preparazione di bandiere di battaglia che seguivano il modello \"Beauregard\" o ne erano delle varianti. In effetti, sebbene il disegno della Bandiera Nazionale Confederata del 3\u00b0 modello fosse stato trascritto dal Richmond Dispatch gi\u00e0 il 26 gennaio 1865 (cinque settimane prima della sua adozione) ed il generale E. Kirby Smith non abbia presentato la resa dell'Oltre Mississippi che nel giugno 1865, non sopravvivono esemplari dell'ultima Bandiera Nazionale che possano essere attribuite ad unit\u00e0 militari operanti in questa parte della Confederazione.\nLa Bandiera di battaglia \"Beauregard\" nel Dipartimento Confederato dell'Oltre Mississippi.\nNel giugno 1862 M. J. Young personalmente fece fare e sped\u00ec al 5\u00ba Fanteria del Texas una Bandiera di battaglia. La bandiera era in cotone, circa 3 piedi (circa 91,44\u00a0cm) per 3 1/2 (106,68\u00a0cm) con una croce di S. Andrea azzurra larga 4 1/2\" recante tre stele del diametro di 2 1/4\" su ciascuno dei quattro bracci della croce ed una del diametro di 5\" all'incrocio, tutte di cotone bianco. I lati della croce non erano bordati di bianco e neppure i lati esterni della Bandiera erano bordati. Sebbene la Bandiera fosse per una unit\u00e0 che serviva fuori del Teatro dell'Oltre Mississippi, la sua costruzione mostrava due caratteristiche comuni alle Bandiere di Battaglia di modello simile fatte ed utilizzate nell'Oltre Mississippi: la Bandiera era \u201cfatta in casa e non \u201cfatta nel Deposito\u201d, e, pur mantenendo gli elementi di base del modello dell'Armata della Virginia settentrionale, la Bandiera era rettangolare, mancava il bordo, mancava il bordo della croce e la stella centrale era pi\u00f9 grande.\nPer qual motivo l'interpretazione della Bandiera di battaglia dell'Armata della Virginia settentrionale differisse in questi dettagli non \u00e8 noto, ma verso la met\u00e0 del 1863 la \"Bandiera di battaglia Beauregard\" fatta nell'Oltre Mississippi usualmente esibiva molti, se non tutti, di questi quattro elementi distintivi \u201coccidentali\u201d. Infatti, nel suo mal riuscito tentativo di descrivere la nuova Bandiera Nazionale adottata dalla Confederazione il 1\u00ba maggio 1863, un reporter del Dallas Herald indicava che il cantone della nuova Bandiera era fatta prendendo: \"la misura usuale della Bandiera di Battaglia di Beauregard, sette ottavi per una e un quarto yards di rosso. Su ogni lato si metta una striscia di azzurro, diciamo larga 6 pollici, da ciascun angolo, in croce diagonale\". Su ciascun braccio di questa croce erano applicate \"sei stelle bianche, pi\u00f9 un grande all'incrocio.\" Sorprendentemente, sopravvivono tre Bandiere di unit\u00e0 del Texas che sono molto vicine a questa \"misura usuale\"; quella della Compagnia A, 8\u00ba Fanteria del Texas misura 33 1/2\" per 45\"; quella del 12\u00ba Cavalleria del Texas misura 34\" per 41\" e quella della Compagnia G, 16\u00b0 del Texas misura 37\" per 41\". Tutte recano una stella centrale pi\u00f9 grande delle altre dodici stelle e nessuna ha I bordi alla croce n\u00e9 sui lati esterni della Bandiera. Sebbene pi\u00f9 grande (39\" per 52\") e con un bordo rosso ai lati superiore ed inferiore, la Bandiera del 26\u00ba Cavalleria del Texas ha proporzioni simili ed incorpora gli altri elementi distintivi dell'Oltre Mississippi.\nMentre questi elementi in comune predominano nelle Bandiere sopravvissute del Dipartimento Confederato dell'Oltre Mississippi, essi non erano applicati uniformemente. Dato che ogni Bandiera era fatta da una diversa sarta o diverso circolo di sartoria, le interpretazioni del disegno fatte dalle sarte variavano. Una Bandiera attribuita ai Rangers di Terry del Texas nel 1863 \u00e8 quadrata (36\" di lato) e mentre la croce non \u00e8 bordata e la stella centrale \u00e8 pi\u00f9 grande, uno stretto bordo bianco circonda il campo. Similmente, una Bandiera di battaglia attribuita al 4\u00ba Cavalleria del Missouri \u00e8 anche quadrata (54\" di lato) e mentre anche la sua croce non \u00e8 bordata, la stella centrale ha le stesse dimensioni delle altre dodici ed inoltre il campo \u00e8 circondato da un bordo bianco e da una frangia bianca. Il bordo bianco esterno (e in un caso i ciuffi della frangia) sono evidenti anche in due Bandiere di battaglia non identificate dell'Oltre Mississippi, che d'altra parte non hanno il bordo della croce ma hanno tutte tredici stelle delle stesse dimensioni. Tutte queste Bandiere sono fatte in materiale localmente disponibile e presentano diversi gradi di qualit\u00e0, cosa tipica per le Bandiere di battaglia dell'Oltre Mississippi. Eccezione a questa regola sembra sia stata l'elevata qualit\u00e0 delle Bandiere fatte da esuli Confederati a L'Avana, Cuba.\nQuattro modelli di bandiere di battaglia limitati all'Oltre Mississippi.\nNon esistono in pratica prove documentali di produzione di massa di bandiere nell'Oltre Mississippi. Le bandiere furono invece fatte, con poche eccezioni, su base individuale e donate alle unit\u00e0. Mentre sopravvivono molti aneddoti su queste donazioni, pochi sono i dati che forniscono dettagli ed accurate descrizioni delle bandiere fatte in tal guisa. Fortunatamente le poche Bandiere sopravvissute provenienti dalla regione o utilizzate in essa, indicano che vi sono stati tentativi di adottare, al livello di Brigata nell'ambito del Dipartimento, bandiere di battaglia diverse. Almeno quattro modelli utilizzati nell'Oltre Mississippi sono stati identificati come tali."}
{"id": "352391", "revid": "110542348", "url": "https://it.wikipedia.org/wiki?curid=352391", "title": "Bandiere secondarie dell'esercito degli Stati Confederati d'America", "text": "Le bandiere ebbero tanto un ruolo simbolico quanto un ruolo funzionale durante la Guerra di secessione americana. Le bandiere di guarnigione e di posto simboleggiavano gli ideali e gli scopi della Nazione ma funzionalmente servivano anche a identificare il posto sul quale sventolavano come propriet\u00e0 del Governo. Le bandiere delle unit\u00e0 militari servivano a mostrare l'\"anima\" di un'unit\u00e0 da combattimento ma funzionalmente fornivano anche una guida per mantenere l'allineamento in battaglia, per guidare un'unit\u00e0 in avanti o radunarla se si disperdeva. Alcune bandiere, comunque, utilizzate sul territorio da militari, ebbero un ruolo assai pi\u00f9 funzionale che simbolico. Esse includevano le bandiere che identificavano un ospedale per salvaguardarlo o per dirigervi i feriti; bandiere che trasmettevano segnali o messaggi su lunghe distanze; bandiere che distinguevano i livelli della struttura di comando in un'armata; bandiere che segnavano i confini del campo di una unit\u00e0 di fanteria o i suoi fianchi in combattimento; e bandiere che servivano da segnali per guidare le compagnie di cavalleria o le batterie leggere d'artiglieria. Sebbene non cos\u00ec notevoli come le bandiere delle unit\u00e0 e non considerate con lo stesso slancio da chi le utilizzava, queste bandiere funzionali fanno comunque parte del firmamento delle Bandiere Confederate.\nBandiere per Ospedali ed Ambulanze.\nIl Regolamento per l'Esercito degli Stati Uniti del 1861 e la sua edizione riveduta dello stesso anno avevano specificato di doversi usare bandierine rosse per segnare la strada verso gli ospedali da campo una volta iniziata una battaglia. Il paragrafo n. 717 che stabiliva questo sistema diceva semplicemente:\nQuesto Regolamento era in vigore per tutto l'Esercito confederato. Ciononostante il Generale G.T. Beauregard ritenne necessario in due occasioni ricordare la norma alle forze sotto il suo immediato comando. Mentre comandava l'Armata Confederata del Mississippi nel marzo 1862, Beauregard specific\u00f2 nell'Ordine Generale N. 3 del 14 marzo 1862 che:\nBandiere dei Quartier Generali.\nPoich\u00e9 le armate crescevano di dimensione durante la guerra, individuare i comandanti sia in campagna sia negli immensi accampamenti occupati dalle armate diventava un problema sempre maggiore. La soluzione a questo problema venne con l'adozione di uno dei due tipi di bandiera, quella personale del Quartier Generale o quella dell'armata. Il primo tipo, la bandiera personale del quartier qenerale, indicava la presenza di una specifica persona, indipendentemente dalla posizione tenuta nella struttura di comando di un'armata."}
{"id": "352392", "revid": "1318658", "url": "https://it.wikipedia.org/wiki?curid=352392", "title": "Top ten", "text": "Top ten, in inglese \"i dieci pi\u00f9 in alto\", \u00e8 l'espressione usata nel settore della discografia musicale per indicare la classifica dei dieci album o dei dieci singoli pi\u00f9 venduti del momento. Per analogia pu\u00f2 essere applicata in molti altri contesti (i dieci DVD pi\u00f9 venduti, i dieci videogiochi pi\u00f9 venduti, i dieci film pi\u00f9 visti nei cinema, e via dicendo)."}
{"id": "352394", "revid": "29727", "url": "https://it.wikipedia.org/wiki?curid=352394", "title": "Biscia dal collare", "text": ""}
{"id": "352396", "revid": "6923", "url": "https://it.wikipedia.org/wiki?curid=352396", "title": "All Media Network", "text": "All Media Network, in precedenza All Media Guide (o AMG), \u00e8 la societ\u00e0 statunitense proprietaria dei siti AllMusic, Allgame, AllMovie, SideReel e Celebified, dedicati all'informazione nei settori della musica, dei videogiochi e del cinema.\nIl \"core business\" dell'AMG consiste nella gestione di un grande database di metadati su film, videogiochi, musicisti, album e generi musicali. Il database \u00e8 accessibile attraverso Internet e viene utilizzato da numerosi sistemi software, tra cui: i sistemi di vendita di decine di migliaia di negozi in tutto il mondo; Windows Media Player e software analoghi che vi accedono per identificare CD e DVD; numerosi siti web che ricavano parte dei propri contenuti dai metadati di AMG.\nStoria.\nLa compagnia fu fondata nel 1991 a Big Rapids nel Michigan, e nel 1996 trasfer\u00ec la propria sede ad Ann Arbor. \u00c8 di propriet\u00e0 del fondo monetario californiano Yucaipa Companies.\nIl 6 novembre 2007 Macrovision annunci\u00f2 le sue intenzioni di acquistare All Media Guide, divenendone il proprietario poco pi\u00f9 di un mese dopo, per 72 milioni di dollari.\nNel luglio 2013, la Rovi Corporation vendette AMG alla All Media Network, gi\u00e0 proprietaria dei siti web SideReel e Celebified."}
{"id": "352397", "revid": "281901", "url": "https://it.wikipedia.org/wiki?curid=352397", "title": "Sebastes", "text": "Sebastes \u00e8 un genere di pesci ossei della famiglia Sebastidae, e comprende 102 specie. Lo scorfano atlantico \u00e8 la specie commestibile pi\u00f9 conosciuta in Europa.\nDistribuzione e habitat.\nLa maggior parte di queste specie vive nel Pacifico settentrionale, con l'eccezione di quattro specie nell'Atlantico settentrionale e di una specie nelle zone meridionali di questi oceani. La zona con pi\u00f9 diversit\u00e0 di \"Sebastes\" \u00e8 la costa sud della California, dove ne vivono 56 specie.\nVivono a profondit\u00e0 molto variabili, dalla fascia intertidale fino a pi\u00f9 di 3000 metri; sono pesci demersali, che rimangono vicini al substrato, quasi sempre roccioso. Alcune specie sono piuttosto longeve e alcune sono annoverate tra le specie di pesci che vivono pi\u00f9 a lungo sulla Terra: in Alaska sono stati trovati esemplari di oltre 200 anni.\nEt\u00e0.\nI fossili pi\u00f9 antichi di \"Sebastes\" sono stati rinvenuti in California e datano al Miocene, nonostante un fossile ritrovato di recente in Belgio sembra provenire dall'Oligocene.\nInterazioni con l'uomo.\nQuesti pesci vengono catturati dall'uomo per la pesca sia sportiva che commerciale e le popolazioni di molte specie sono in rapida diminuzione. Possono essere ospitati soltanto negli acquari pubblici, viste le grandi dimensioni raggiunte da questi pesci."}
{"id": "352400", "revid": "124123", "url": "https://it.wikipedia.org/wiki?curid=352400", "title": "Shemai", "text": "Viene citato nei Decreti di Copto, una serie di documenti rinvenuti a Copto sotto le rovine di alcuni edifici di epoca romana, che consistono nell'elenco dei privilegi riconosciuti appunto a Shemai e alla sua famiglia da vari sovrani dell'VIII dinastia. Data la povert\u00e0 di documentazione sul periodo storico in questione, i \"Decreti di Copto\" costituiscono un'importante fonte di informazioni."}
{"id": "352402", "revid": "71433", "url": "https://it.wikipedia.org/wiki?curid=352402", "title": "Antonio Spadaccino", "text": ""}
{"id": "352403", "revid": "6923", "url": "https://it.wikipedia.org/wiki?curid=352403", "title": "Natrix natrix", "text": "La biscia dal collare o natrice dal collare (Natrix natrix ) \u00e8 un serpente non dotato di veleno della famiglia Natricidae a distribuzione euroasiatica. A seguito di recenti studi genetici, la specie \u00e8 stata suddivisa in Natrix natrix e Natrix helvetica, la biscia dal collare barrata.\nDescrizione.\nLa biscia dal collare \u00e8 tipicamente verde scuro o marrone con un collare giallo caratteristico dietro alla testa a cui deve il nome. Il colore potrebbe andare inoltre dal grigio al nero. La parte inferiore \u00e8 pi\u00f9 chiara. La biscia dal collare \u00e8 uno dei pi\u00f9 grandi rettili europei raggiunge una lunghezza totale di 150\u00a0cm, in rari casi esemplari di notevoli dimensioni possono raggiungere una lunghezza massima di 200\u00a0cm.\nBiologia.\nLe bisce dal collare sono grandi nuotatrici, e vanno in letargo durante l'inverno.\nPoich\u00e9 non sono velenose, le loro uniche difese sono la produzione di un fluido dall'odore aspro dalle ghiandole anali o la finzione della morte. A volte fingono anche degli attacchi, colpendo senza veramente aprire le loro bocche. Si difendono raramente mordendo.\nAlimentazione.\nPredano quasi esclusivamente anfibi, soprattutto rane e rospi, ma anche tritoni e pesci.\nRiproduzione.\nL'accoppiamento avviene poco dopo il risveglio, ad aprile o maggio. Le uova dalla pelle in cuoio vengono deposte in gruppi di 8 - 40 in giugno e luglio e si schiudono dopo circa 10 settimane. Poich\u00e9 le uova richiedono una temperatura di almeno 21 gradi per schiudersi, la vegetazione in putrefazione, incluso i cumuli di compost, sono postazioni preferite. I giovani sono lunghi circa 18\u00a0cm quando le uova si schiudono e sono subito indipendenti.\nDistribuzione e habitat.\nQuesto colubroideo ha un ampio areale eurasiatico. \u00c8 distribuito nell'Europa continentale, dalla Germania agli Urali e dalla Scandinavia settentrionale alla Grecia. A ovest del suo areale europeo e in Italia essa viene sostituita dalla specie sorella Natrix helvetica.\nL'habitat della specie comprende una grande variet\u00e0 di ambienti umidi quali stagni, rive dei corsi d'acqua sia piccoli sia grandi, in aree sia aperte che boschive, in zone pianeggianti, collinari e montane.\nTassonomia.\nLa specie comprende numerose sottospecie la cui tassonomia \u00e8 ancora oggetto di dibattito fra gli esperti.\n\"Natrix natrix helvetica\" (Lac\u00e9p\u00e8de, 1789) era precedentemente considerata una sottospecie, ma a seguito di analisi genetiche \u00e8 stata riconosciuta nell'agosto 2017 come buona specie, \"Natrix helvetica\", la biscia dal collare barrata. Altre quattro sottospecie furono trasferite da \"N. natrix\" a \"N. helvetica\", diventando \"N. helvetica cettii\", \"N. helvetica corsa\", \"N. helvetica lanzai\" e \"N. helvetica sicula\"."}
{"id": "352408", "revid": "46291", "url": "https://it.wikipedia.org/wiki?curid=352408", "title": "Takhtajania perrieri", "text": "Takhtajania perrieri \u00e8 una angiosperma della famiglia delle Winteracee, endemica del Madagascar. \u00c8 l'unica specie del genere Takhtajania.\nDescrizione.\nSi tratta di un piccolo albero o arbusto sempreverde, con fusto alto da 3 a 9\u00a0m, con foglie lanceolate, coriacee, di colore verde brillante, a margine intero, fortemente aromatiche. I fiori, di colore rosso scuro con margine biancastro, sono riuniti in infiorescenze terminali pendule; l'ovario \u00e8 supero. I frutti sono ovoidali, di colore rossiccio, del diametro di circa 1\u00a0cm.\nA differenza della maggior parte delle angiosperme la \"Takhtajania\" manca di un sistema vascolare che rende pi\u00f9 efficiente il trasporto dell'acqua.\nDistribuzione e habitat.\nLa specie \u00e8 endemica delle regioni montuose del Madagascar, dove si trova in una piccola area delle foreste sub-umide.\nIl primo esemplare conosciuto della pianta fu raccolto nel 1909 sul massiccio Manongarivo del Madagascar centrale ad un'altezza di 1700 metri. Nel 1963 il botanico francese Ren\u00e9 Capuron esamin\u00f2 un esemplare della pianta non classificato, che identific\u00f2 come una nuova specie \"Bubbia perrieri\" in onore del botanico francese Henri Perrier de la B\u00e2thie (1873-1958). Nel 1978 i botanici Margarita Baranova e Jean-Fran\u00e7ois Leroy riclassificarono la pianta in un proprio genere \"Takhtajania\", dal botanico russo Armen Takhtajan.\nNel 1994 il raccoglitore malgascio Fanja Rasoavimbahoaka raccolse un nuovo esemplare nella Riserva speciale di Anjanaharibe Sud, a circa 150\u00a0km dalla localit\u00e0 dove fu trovata la specie nel 1909. Nel maggio 1997 George E. Schatz la identific\u00f2 come \"Takhtajania\". Una successiva spedizione scopr\u00ec un'estesa stazione della specie nella zona dove era stato raccolto il secondo esemplare.\nConservazione.\nConsiderata la ristrettezza del suo areale, la Lista rossa IUCN classifica \"Takhtajania perrieri\" come specie in pericolo di estinzione (\"Endangered\")."}
{"id": "352412", "revid": "365417", "url": "https://it.wikipedia.org/wiki?curid=352412", "title": "Cordylite-(Ce)", "text": "La cordylite-(Ce) \u00e8 un minerale."}
{"id": "352413", "revid": "1776051", "url": "https://it.wikipedia.org/wiki?curid=352413", "title": "Lukechangite-(Ce)", "text": "La lukechangite-(Ce) \u00e8 un minerale.\nEtimologia.\nIl nome \u00e8 in onore di Luke Chang (1934-2009), professore di geologia dell'Universit\u00e0 del Maryland, ha dato contributi allo studio dei carbonati."}
{"id": "352414", "revid": "365417", "url": "https://it.wikipedia.org/wiki?curid=352414", "title": "Mineevite-(Y)", "text": "La mineevite-(Y) \u00e8 un minerale."}
{"id": "352415", "revid": "365417", "url": "https://it.wikipedia.org/wiki?curid=352415", "title": "Reederite-(Y)", "text": "La reederite-(Y) \u00e8 un minerale."}
{"id": "352416", "revid": "1442080", "url": "https://it.wikipedia.org/wiki?curid=352416", "title": "Micheelsenite", "text": "La micheelsenite \u00e8 un minerale appartenente al gruppo dell'ettringite."}
{"id": "352419", "revid": "1776051", "url": "https://it.wikipedia.org/wiki?curid=352419", "title": "Shannonite", "text": "La shannonite \u00e8 un minerale."}
{"id": "352420", "revid": "1442080", "url": "https://it.wikipedia.org/wiki?curid=352420", "title": "Idrocerussite", "text": "L'idrocerussite \u00e8 un minerale."}
{"id": "352421", "revid": "767487", "url": "https://it.wikipedia.org/wiki?curid=352421", "title": "Plumbonacrite", "text": "La plumbonacrite \u00e8 un minerale."}
{"id": "352422", "revid": "287204", "url": "https://it.wikipedia.org/wiki?curid=352422", "title": "Fosgenite", "text": "La fosgenite \u00e8 un minerale, un clorocarbonato di piombo.\nIl minerale ha questo nome perch\u00e9 si pensava, nel 1841, che fosse un derivato del fosgene (COCl2); nome che deriva dal greco = luce e = generare.\nIl minerale fu descritto per la prima volta da Johann Friedrich August Breithaupt (1791-1873), mineralogista sassone, nel 1841.\nAbito cristallino.\nI cristalli sono prismi tozzi, tabulari o piramidali molto sfaccettati.\nOrigine e giacitura.\n\u00c8 un minerale che ha origine secondaria; si trova nella zona di ossidazione dei giacimenti di piombo. Recenti studi hanno appurato che la fosgenite provenga da alterazione della galena ad opera di acque molto ricche in cloro.\nLa paragenesi \u00e8 con cerussite, anglesite e altri minerali di piombo.\nForma in cui si presenta in natura.\nSi presenta in cristalli, in aggregati granulari e massivi.\nCaratteri fisico-chimici.\nHa luminescenza giallo-chiara e si taglia facilmente con un coltello. \u00c8 solubile in HCl e HNO3 con effervescenza; fonde al cannello ferruminatorio.\nLocalit\u00e0 di ritrovamento.\nIn tavolette spesse nella miniera Christian Levin, presso Essen, in Germania; a Tarn\u00f2w, in Polonia; a Matlock, nel Derbyshire, in Gran Bretagna; a Laurion, in Grecia; a Tsumeb, in Namibia.\nIn Italia in begli esemplari e di notevoli dimensioni \u00e8 stata trovata nelle geodi della galena, nella miniera di Monteponi, nell'Iglesiente; insieme a cerussite ed anglesite si trova nella miniera di Montevecchio, in provincia di Cagliari."}
{"id": "352423", "revid": "767487", "url": "https://it.wikipedia.org/wiki?curid=352423", "title": "Bismutite", "text": "La bismutite \u00e8 un minerale."}
{"id": "352424", "revid": "767487", "url": "https://it.wikipedia.org/wiki?curid=352424", "title": "Kettnerite", "text": "La kettnerite \u00e8 un minerale."}
{"id": "352425", "revid": "1442080", "url": "https://it.wikipedia.org/wiki?curid=352425", "title": "Beyerite", "text": "La beyerite \u00e8 un minerale."}
{"id": "352426", "revid": "6066", "url": "https://it.wikipedia.org/wiki?curid=352426", "title": "Guerre Messeniche", "text": ""}
{"id": "352428", "revid": "118452296", "url": "https://it.wikipedia.org/wiki?curid=352428", "title": "Barringtonite", "text": "La barringtonite \u00e8 un minerale che prende il nome dalla localit\u00e0 di ritrovamento, Barrington Tops, Nuovo Galles del Sud, Australia. Il minerale non \u00e8 stato approvato dall'IMA perch\u00e9 i dati chimici e cristallografici sono incerti.\nOrigine e giacitura.\nLa barringtonite si trova sulla superficie del basalto di olivina associato alla nesquehonite.\nForma in cui si presenta in natura.\nLa barringtonite si presenta in fibre, noduli o cristalli radiali."}
{"id": "352429", "revid": "767487", "url": "https://it.wikipedia.org/wiki?curid=352429", "title": "Nesquehonite", "text": "La nesquehonite \u00e8 un minerale formato da carbonato di magnesio tri-idrato che si forma per disidratazione della lansfordite."}
{"id": "352431", "revid": "1632387", "url": "https://it.wikipedia.org/wiki?curid=352431", "title": "Iugero", "text": "Lo iugero (dal latino \"iugerum\") era un'unit\u00e0 di superficie agraria utilizzata dai Romani.\nDescrizione.\nLo iugero equivaleva all'area di terreno che era possibile arare in una giornata di lavoro con una coppia di buoi aggiogati (di qui l'etimologia da \"iugum\", cio\u00e8 \"giogo\"). Lo iugero corrispondeva cos\u00ec a circa un quarto di ettaro, pi\u00f9 precisamente a 2.519,9 m\u00b2.\nLo iugero era idealmente concepito come un rettangolo di 12\u00d724 pertiche di lato, ovvero come l'unione di due \"actus\" quadrati (essendo l'actus pari a 12 pertiche lineari). Corrispondeva quindi a 288 scrupula ovvero pertiche quadrate (o tavole, secondo la denominazione assunta nel Medioevo), cio\u00e8 28800 piedi quadrati (essendo la pertica pari a dieci piedi e la pertica quadra uguale a 100 piedi quadri).\nI Romani avevano altre misure di superficie: la pi\u00f9 piccola era il \"pes quadratum\" (piede quadrato), pari a 0,087\u00a0m\u00b2; vi erano poi le misure maggiori, quali:\nLe misure romane di lunghezza e superficie, a cominciare dal piede che era la base di tutte, non furono costanti nel tempo; per questo si possono notare alcune discrepanze tra i valori indicati dai vari autori.\nLo iugero nel Medioevo.\nNell'Italia settentrionale nel Medioevo era ancora utilizzato lo iugero come misura pari a dodici pertiche e a un dodicesimo del \"manso\". Nei documenti altomedievali appare generalmente come \"jugium\" o \"iugis\", e solo nel basso Medioevo riappare la corretta dicitura \"iugerum\". Corrispondeva a 7900 m\u00b2. Il valore poteva variare da luogo a luogo ma era sempre nell'ordine di 7000 o 8000\u00a0m\u00b2, dunque assai maggiore dello iugero romano. In particolare era venuto a mancare il significato pratico di terreno lavorabile in una giornata: per questo fu sostituito da altre unit\u00e0 come la biolca, la tornatura e la giornata piemontese, simili nel valore e nel significato allo iugero romano.\nLo iugero medievale corrispondeva sempre a 288 tavole cio\u00e8 pertiche quadrate, ma variava molto anche in ragione della diversa lunghezza della pertica (da 12 a 6 piedi) e dello stesso piede lineare.\nEra suddiviso a seconda della zona in 12 pertiche \"iugiali\" di 24 tavole, o 24 staia di 12 tavole, o quattro biolche di 72 tavole."}
{"id": "352441", "revid": "14691", "url": "https://it.wikipedia.org/wiki?curid=352441", "title": "Decreti di Coptos", "text": ""}
{"id": "352463", "revid": "729019", "url": "https://it.wikipedia.org/wiki?curid=352463", "title": "Isole Blasket", "text": "Le Blasket (\"Na Blascaoid\u00ed\" in gaelico irlandese, di etimologia incerta: potrebbe venire dal nordico antico \"brasker\", che significa \"posto pericoloso\") sono un arcipelago di piccole isole al largo della penisola di Dingle, nel Kerry, in Irlanda.\nDisabitate dal 1953, erano precedentemente insediate da popolazioni che parlavano esclusivamente la lingua irlandese ed hanno contribuito notevolamente alla cultura irlandese tradizionale. Molti dei discendenti vivono oggi a Springfield (Massachusetts), mentre alcuni si sono stanziati nella penisola di Dingle, con la vecchia residenza sempre e comunque a portata d'occhio.\nGli isolani furono soggetto di studio antropologico e linguistico tra la fine del XIX e l'inizio del XX secolo e, incoraggiati dall'esterno, scrissero vari libri ricchi di informazioni relative alle tradizioni e alla storia del luogo. Tra questi c'\u00e8 \"An tOile\u00e1nach (The Islandman)\" di Tom\u00e1s \u00d3 Criomhthain, \"Peig\" di Peig Sayers e \"Fiche Blian ag F\u00e1s (Twenty Years a Growing)\" di Muiris \u00d3 S\u00failleabh\u00e1in (Maurice O'Sullivan).\nLe sei isole principali sono:"}
{"id": "352468", "revid": "125448179", "url": "https://it.wikipedia.org/wiki?curid=352468", "title": "Konstantin Petrovi\u010d Pobedonoscev", "text": "Biografia.\nProfessore di diritto all'universit\u00e0 di Mosca e giurista specializzato in diritto civile, divenne senatore nel 1868 a San Pietroburgo e membro del Consiglio di Stato nel 1874. Nel 1880 divenne procuratore del Santo Sinodo. Cerc\u00f2 di avvicinare la Chiesa al popolo, disponendo che i curati rimanessero in condizioni di vita misere, cos\u00ec da facilitare l'identificazione del popolo con essi. Assunse un ruolo importante nell'educazione dello zar Alessandro III (1845-1894), terzogenito di Alessandro II, infondendogli un pensiero assolutistico e autocratico.\nRitenuto dallo Zar e dal figlio un saggio consigliere, Pobedonoscev era fortemente contrario a tumulti e dimostrazioni popolari, affondando sempre di pi\u00f9 la sua impronta filosofica nel conservatorismo e nel nazionalismo, plasmando quindi la concezione politica e sociale di Alessandro III e del padre Alessandro II, che risentirono molto di questi suoi insegnamenti. La sua azione politica e culturale prese via via il nome di clericalismo laico.\nPobedonoscev, nonostante la sua vasta cultura, era affetto da pregiudizi ed intollerante nei confronti di cattolici, ebrei, luterani, polacchi e varie altre minoranze etniche, facendosi invece difensore della Chiesa ortodossa e delle sue propriet\u00e0 (tutti questi fattori lo rendevano piuttosto detestabile tra gli altri membri del Consiglio di Stato e tra la popolazione). La sua figura era nota anche dal punto di vista fisico, poich\u00e9 era molto magro, pallido e le sue espressioni facciali sembravano piuttosto cadaveriche (fattori che si possono notare soprattutto in un ritratto fattogli da Repin). In seguito divenne vero e proprio mentore dello Zar e del figlio; Alessandro III, influenzato dalle idee autocratiche, intolleranti e paranoiche di Pobedonoscev, inizi\u00f2 a sopprimere poco alla volta la libert\u00e0 di stampa e di pensiero, a rendere pi\u00f9 severa l'educazione nelle scuole e a contrastare ogni ideologia insurrezionalista e popolare, soprattutto tra i gruppi etnici non originari della Russia."}
{"id": "352473", "revid": "125374694", "url": "https://it.wikipedia.org/wiki?curid=352473", "title": "Archaeopteryx", "text": "Larcheotterige, o archeopterige, (Archaeopteryx, dal greco \u1f00\u03c1\u03c7\u03b1\u1fd6\u03bf\u03c2, \"arch\u00e0ios\", \"antico\", e \u03c0\u03c4\u03ad\u03c1\u03c5\u03be, \"pt\u00e9ryx\", \"piuma\" o \"ala\"; : ) \u00e8 un genere estinto di dinosauro simile ad un uccello, una forma transitoria tra i dinosauri piumati non-aviari e i moderni uccelli. Nonostante sia sempre stato considerato, sin dalla fine del XIX secolo, il pi\u00f9 antico uccello conosciuto (membro della classe Aves), negli ultimi anni sono stati scoperti nuovi animali ben pi\u00f9 antichi di \"Archaeopteryx\", che come lui potrebbero rappresentare una congiunzione tra dinosauri e uccelli: essi comprendono i generi \"Anchiornis\", \"Xiaotingia\" e \"Aurornis\".\nL'archeotterige visse nel Giurassico superiore, circa 150,8-148,5 milioni di anni fa (Titoniano), nell'attuale Germania meridionale. In quel periodo l'Europa era composta da un arcipelago di isole tropicali circondate da un mare caldo poco profondo, posto molto pi\u00f9 vicino all'equatore rispetto a dove si trova ora. Con la corporatura di una gazza e con individui che potevano arrivare alle dimensioni di un corvo, \"Archaeopteryx\" poteva arrivare a una lunghezza massima di circa 0,50 metri. Nonostante le dimensioni ridotte, le ampie ali, e la capacit\u00e0 di volare o planare, questo animale somigliava di pi\u00f9 ai piccoli dinosauri mesozoici che a un uccello moderno. Infatti condivideva molte caratteristiche con i deinonicosauri (in particolare dromeosauri e troodontidi) tra le quali: la presenza di denti nel becco, tre dita artigliate per zampa, una lunga coda ossea, le penne (che suggeriscono una possibile omeotermia) e varie caratteristiche dello scheletro.\nL'animale fu nominato per la prima volta nel 1861, sulla base di una piuma fossile. In quello stesso anno, fu scoperto il primo esemplare completo. Nel corso degli anni, furono ritrovati ben dieci fossili di \"Archaeopteryx\" che a detta degli esperti rappresenterebbero i diversi stadi di et\u00e0 di una singola specie, anche se questa ipotesi \u00e8 ancora dibattuta.\nLa maggior parte di questi undici fossili posseggono l'impressione delle piume dell'animale. Le penne di \"Archaeopteryx\" risultano molto avanzate ed evolute (remiganti), ci\u00f2 prova che l'evoluzione delle piume inizi\u00f2 ben prima del Giurassico superiore. L'olotipo di \"Archaeopteryx\" fu scoperto appena due anni dopo la pubblicazione del libro di Charles Darwin, \"L'origine delle specie\"; da allora l'archeotterige rappresenta la prova perfetta dell'evoluzione confermando l'ipotesi del noto naturalista.\nNel marzo del 2018, gli studiosi conclusero che \"Archaeopteryx\" era probabilmente in grado di volare, ma in modo sostanzialmente diverso da quello degli uccelli moderni.\nDescrizione.\n\"Archaeopteryx\" visse durante i primi del Titoniano, durante il Periodo Giurassico, circa 150 -148 milioni di anni fa. La maggior parte degli esemplari furono scoperti nei depositi di calcare di Solnhofen, in Baviera, formazione nota soprattutto per l'incredibile stato di conservazione dei fossili.\n\"Archaeopteryx\" raggiungeva le dimensioni di un corvo; con ampie ali arrotondate alle estremit\u00e0 e una lunga coda ossea da teropode. Dalla punta del becco alla fine della coda piumata, l'intero animale poteva arrivare ad una lunghezza di 35 centimetri e avere un peso complessivo di 0,8 a 1\u00a0kg. Le piume di \"Archaeopteryx\" erano strutturate in maniera molto simile a quelle dei moderni uccelli. Nonostante le innumerevoli caratteristiche da uccello, l'archeotterige possedeva molti tratti da dinosauro carnivoro, come la presenza di denti nel becco, e una lunga coda che probabilmente veniva usata come bilanciere per il corpo, quando l'animale si spostava a terra.\nVisti e considerati tutti questi caratteri condivisi tra dinosauri e uccelli, si \u00e8 sempre pensato che \"Archaeopteryx\" fosse una forma di transizione tra i due. Nel 1970, John Ostrom, sostenne che tutti gli uccelli attuali discendano dai dinosauri teropodi e che l'archeotterige fosse il perfetto \"anello mancante\" tra le due classi; le varie caratteristiche condivise facevano ulteriormente supporre che l'ipotesi di Ostrom fosse corretta; in particolare, Ostrom suppose che l'animale fosse in qualche modo imparentato con alcuni membri della famiglia dei Dromaeosauridae.\nI primi resti fossili di \"Archaeopteryx\" furono ritrovati nel 1861. Le ricerche e gli scavi effettuati nel Gobi e in Cina hanno portato alla luce nuovi resti fossili di dinosauri-uccello e dinosauri piumati, fornendo un ulteriore legame tra questi ultimi e l'archeotterige. Quest'ultimo \u00e8 ritenuto essere molto vicino agli antenati degli uccelli moderni, mostrando molte caratteristiche che ci si aspetterebbe da un uccello ancestrale. Forse \"Archaeopteryx\" non \u00e8 il vero antenato diretto dei moderni uccelli, ma secondo alcuni studiosi potrebbe rappresentare un ramo evolutivo convergente.\nScheletro.\nLo scheletro di \"Archaeopteryx\" si presenta molto pi\u00f9 simile a quello di piccoli dinosauri coevi, ossia viventi nello stesso periodo, e nella fattispecie i Dromaeosauridae ed i Troodontidae che a quello degli uccelli moderni. La somiglianza, sul piano osteologico-morfologico, con questi piccoli dinosauri \u00e8 tale che un fossile di \"Archaeopteryx\" rinvenuto incompleto e senza evidente conservazione delle piume, fu identificato come un esemplare di \"Compsognathus\" da un collezionista amatoriale, prima di essere riconosciuto come un uccello fossile. Studi dei primi anni del ventunesimo secolo dimostrano come il pi\u00f9 recente progenitore comune di uccelli ed altri dinosauri pu\u00f2 essere ricercato presso l'enigmatico gruppo degli Alvarezsauridae. Esso, lungo 30\u201360\u00a0cm (pi\u00f9 o meno come un corvo), ha tra i caratteri rettiliani una lunga coda sostenuta da vertebre, la zampa anteriore - ala con tre dita separate e dotate di artigli, mascelle provviste di numerosi denti.\nAlcuni caratteri \"da uccello\" (ma gi\u00e0 presenti nei dromeosauri) sono le ossa leggere, i grandi occhi (rispetto al cranio) e la scatola cranica molto pi\u00f9 leggera di quella dei dinosauri. Il ritrovamento del 10\u00ba esemplare, eccezionalmente ben conservato, ha consentito di osservare alcune caratteristiche, soprattutto del palato e delle ossa degli arti inferiori, che si trovano in uno stadio evolutivo intermedio tra lo stato rettiliano (dinosauri teropodi) e quello degli uccelli moderni. Recenti studi circa la struttura ossea dell\"Archaeopteryx\" mostrano come la struttura dell'osso in questa specie sia del tutto simile a quella dei grandi dinosauri, ovvero quasi priva di vascolarizzazione e di crescita lentissima (negli uccelli attuali l'osso \u00e8 invece a crescita molto rapida).\nPiumaggio.\nI fossili di \"Archaeopteryx\" mostrano che l'animale possedeva penne molto sviluppate ed evolute, simili a quelle dei moderni uccelli. Le penne delle ali erano marcatamente asimmetriche e mostravano una struttura simile a quella degli uccelli odierni; possedevano, infatti, un vessillo molto pronunciato e provvisto di barbula. Le piume della coda erano invece meno asimmetriche, similmente a quelle degli uccelli odierni. Il pollice, tuttavia, non era ancora mutato in un'alula.\nAl contrario delle ali e della coda, il piumaggio del corpo non \u00e8 molto ben documentato e si \u00e8 potuto studiarlo solo nell'esemplare di Berlino. Nonostante si sia potuto ipotizzare il piumaggio del corpo a partire dall'esemplare di Berlino, alcuni studiosi pensano che tale piumaggio non fosse unico per tutte le specie di \"Archaeopteryx\". Nel campione di Berlino, l'animale presenta una sorta di \"pantaloni\" di piume, che ricoprivano le gambe dell'animale; alcune di queste penne hanno una struttura di base scomposta (mancante cio\u00e8 di barba come nei ratiti). Tuttavia, queste penne erano in grado di supportare il volo.\nLungo la schiena erano presenti delle piume pennacee; questa caratteristica \u00e8 molto simile alle piume di contorno del corpo dei moderni uccelli. A parte ci\u00f2, le tracce di piume del corpo presenti nel campione di Berlino fanno pensare a un piumaggio filamentoso e piumoso (lo stesso che posseggono gli uccelli attuali sotto il primo strato di piume), non dissimile da quello ritrovato nel dinosauro \"Sinosauropteryx\", apparendo pi\u00f9 come una pelliccia di piume, in vita. Tali strutture sono state ritrovate in quasi tutto il corpo, soprattutto alla base del collo.\nNon sono state ritrovate penne ornamentali o piume di alcun genere nella parte superiore del collo e sulla testa. Mentre alcuni paleontologi pensano che ci\u00f2 sia dovuto al fatto che l'archeotterige in vita avesse la testa glabra (come i moderni avvoltoi), la maggior parte dei paleontologi \u00e8 pi\u00f9 propensa verso un'altra teoria: la maggior parte dei fossili di \"Archaeopteryx\" sono stati ritrovati in sedimenti marini dove il corpo veniva trasportato dalla corrente (ci\u00f2 \u00e8 anche confermato dallo stato rilassato dei muscoli e dei nervi). Si pensa, quindi, che la lunga permanenza in ambienti stagnanti e acquatici abbia ammorbidito la pelle facendo staccare lo strato primario delle piume pi piccole e lasciato intatto lo strato di piume pi\u00f9 lunghe delle ali e della coda che hanno un attaccamento pi\u00f9 robusto.\nColorazione.\nNel 2011, Ryan Carney e i suoi colleghi eseguirono il primo studio sul colore che dovevano avere le piume dell\"Archaeopteryx\" in vita. Utilizzando un microscopio elettronico a scansione e la spettroscopia EDX, il team \u00e8 stato in grado di rilevare la struttura dei melanosomi in un singolo campione di una piuma fossile ritrovata nel 1861. La struttura \u00e8 stata poi confrontata con quella di 87 specie di uccelli moderni ed \u00e8 stato determinato che (con una percentuale di probabilit\u00e0) \"Archaeopteryx\" in vita era di colore nero. Ma ci\u00f2 non significa che l'archeotterige fosse completamente nero, piuttosto si \u00e8 pi\u00f9 propensi a pensare che la colorazione nera includesse le penne copritrici. Carney ha sottolineato che questi risultati sono coerenti con ci\u00f2 che sappiamo delle caratteristiche degli animali volanti odierni, in quanto i melanosomi neri hanno propriet\u00e0 strutturali che rafforzano le penne per il volo. In uno studio del 2013 pubblicato nel \"Journal of Analytical Atomic Spectrometry\", nuove analisi sulla colorazione dell'archeotterige, hanno rivelato che le penne dell'animale avevano una colorazione pi\u00f9 complessa, di colore chiaro e scuro, con pigmentazioni pi\u00f9 pesanti sulla punta distale e sulle alette esterne. In un comunicato stampa, Carney ha discusso contro questa interpretazione, insistendo sul fatto che la piuma dell'ala era \"nero opaco con una punta pi\u00f9 scura\", mentre uno dei suoi colleghi ha sollevato l'argomento in un documento di revisione; tuttavia, non \u00e8 stata pubblicata alcuna prova.\nClassificazione.\nOggi, i fossili ascritti al genere \"Archaeopteryx\" sono assegnato a una delle due specie, \"A. lithographica\" e \"A. siemensii\", ma in passato la loro storia tassonomica era molto complicata. Sono stati infatti pubblicati decine di nomi per alcuni esemplari, la maggior parte dei quali erano semplici errori di ortografia (lapsus). Nonostante il primo fossile di \"A. lithographica\" fosse rappresentato dalla singola piuma descritta da von Meyer, nel 1954, Gavin de Beer concluse che l'unico vero olotipo della specie era l'Esemplare di Londra. Nel 1960, Swinton propose quindi di inserire il nome \"Archaeopteryx lithographica\" nell'elenco dei generi ufficiale, usando come nomi alternativi \"Gryphosaurus\" o \"Griphosaurus\". L'ICZN, accett\u00f2 il nome proposto da Beer, ma decise di eliminare i nomi alternativi per non scaturire rivalit\u00e0 tra Meyer e il suo avversario Johann Andreas Wagner. Inoltre, nel 1977 il nome specifico dell'Esemplare di Haarlem, \"crassipes\", descritto da Meyer come pterosauro fu dato prima di scoprire che il fossile apparteneva al genere \"Archaeopteryx\"; una volta scoperto l'errore il nome venne soppresso.\nSi \u00e8 scoperto che la piuma fossile (primo ritrovamento fossile di \"Archaeopteryx\") non corrisponde bene con le remiganti scoperte nel nuovo olotipo (l'Esemplare di Londra). Il primo fossile \u00e8 certamente una piuma atta al volo di una specie contemporanea, ma le sue dimensioni e le proporzioni indicano che potrebbe appartenere ad un altro piccolo teropode piumato, di cui si conosce solo questa piuma. Come nei primi anni del XXI secolo, la piuma \u00e8 stato visto come l'olotipo di \"Archaeopteryx\", ma se tale piuma appartenesse veramente ad un altro animale il nome \"Archaeopteryx\" passerebbe ad un altro dinosauro. Nel 2007, quindi, due gruppi di scienziati chiesero al ICZN che l'Esemplare di Londra, diventasse esplicitamente l'olotipo di \"Archaeopteryx\". La proposta fu accettata dal ICZN dopo quattro anni di dibattito, e l'Esemplare di Londra divenne il nuovo olotipo di \"Archaeopteryx\", dal 3 ottobre 2011.\nDi seguito \u00e8 riportato un cladogramma pubblicato nel 2013 da Godefroit \"et al\".\nSpecie.\nIn passato si credeva che tutti i campioni appartenessero ad un'unica specie, ossia \"A. lithographica\". Tuttavia, esistono varie differenze tra gli esemplari, e mentre alcuni ricercatori considerano tali caratteristiche come diversit\u00e0 di et\u00e0, altri sostengono che tali caratteristiche siano dovute alle diversit\u00e0 tra le due specie. In particolare, gli esemplari di Monaco, Eichst\u00e4tt, Solnhofen e Thermopolis differiscono dagli esemplari di Londra, Berlino e Haarlem per le ridotte dimensioni dei primi, con diverse proporzioni delle dita, musi pi\u00f9 sottili provvisti di denti con puntamento in avanti e l'eventuale presenza dello sterno. A causa di queste differenze, i vari esemplari sono stati suddivisi in due specie separate. In origine, l'esemplare di Berlino era stato descritto come \"Archaeornis siemensii\", l'esemplare di Eichst\u00e4tt come \"Jurapteryx recurva\", l'esemplare di Monaco come \"Archaeopteryx Bavarica\" e l'esemplare di Solnhofen come \"Wellnhoferia grandis\", tuttavia questi nomi sono poi stati identificati come errori tassonomici.\nNel 2007, una revisione di tutti i campioni ben conservati, (tra cui il campione Thermopolis allora da poco scoperto) ha concluso che il genere \"Archaeopteryx\" conteneva due specie distinte: \"A. lithographica\" (costituita dagli esemplari di Londra e Solnhofen), e \"A. siemensii\" (costituita dagli esemplari di Berlino, Monaco e Thermopolis). Le due specie si distinguono principalmente per i grandi tubercoli flessori sugli artigli dei piedi in \"A. lithographica\" (gli artigli degli esemplari di \"A. siemensii\" erano relativamente diretti).La specie \"Wellnhoferia grandis\" (basata sull'esemplare di Solnhofen), sembra essere indistinguibile da \"A. lithographica\" che per le dimensioni maggiori di quest'ultimo.\nSinonimi.\nDurante gli anni sono state proposte numerose specie di \"Archaeopteryx\", ma si sa che le presunte nuove specie erano tutte sinonimi delle due specie principali. In grassetto sono elencante le specie riconosciute come valide, mentre le altre sono considerate sinonimi delle specie autentiche.\nL'\"Archaeopteryx\" \"vicensensis\" (Anon. \"fide\" Lambrecht, 1933) \u00e8 considerato come un \"nomen nudum\", in quanto si pensa possa trattarsi di uno pterosauro.\nScoperta e fossili.\nNel corso degli anni, sono stati ritrovati ben dodici esemplari fossili di \"Archaeopteryx\", tra cui una piuma fossile che probabilmente appartiene al genere \"Archaeopteryx\". Tutti i fossili ritrovati provengono dai depositi di calcare di Solnhofen, nel sud della Germania.\nIl primo fossile riconosciuto e ritrovato di \"Archaeopteryx\", consiste in una singola piuma fossile, scoperta tra il 1860 o 1861 e descritta nel 1861 da Christian Erich Hermann von Meyer; il fossile si trova nel Museum f\u00fcr Naturkunde, a Berlino. La piuma fossile, in teoria, rappresenterebbe l'olotipo del genere \"Archaeopteryx\", tuttavia il fatto che si tratta di una piuma isolata non permette un'adeguata identificazione, quindi non si \u00e8 ancora certi che tale fossile appartenga effettivamente ad \"Archaeopteryx\".\nIl primo vero scheletro conosciuto fu lEsemplare di Londra (BMNH 37001), ritrovato nel 1861, nei pressi di Langenaltheim, in Germania e in un primo momento venduto al medico locale Karl H\u00e4berlein in cambio di servizi medici. Il medico lo avrebbe poi venduto per \u00a3 700 al Museo di Storia Naturale di Londra, dove \u00e8 custodito. Nonostante fosse mancante gran parte della testa e del collo, fu descritto nel 1863 da Richard Owen, che lo descrisse come \"Archaeopteryx macrura\", sostenendo che si trattasse di una specie differente dalla piuma. Un anno dopo, Charles Darwin nel suo libro \"L'origine delle specie\", scrisse: \"si \u00e8 sempre pensato che l'intera classe degli uccelli sia comparsa improvvisamente durante il periodo Eocene, ma oggi sappiamo, grazie agli studi di Owen, che un uccello visse nel Giurassico, \"Archaeopteryx\", con la sua lunga coda da lucertola, recante una coppia di piume su ogni lato e con le ali dotate di artigli liberi, scoperto nei calcari di Solnhofen. Nessuna scoperta recente, dimostra cos\u00ec fortemente, quanto poco sappiamo degli ex abitanti di questo mondo.\"\nIl nome di \"Archaeopteryx\" deriva dal greco antico ed \u00e8 composto da: \"pteryx\" (\u03c0\u03c4\u03ad\u03c1\u03c5\u03be) che significa \"ala\" o \"piuma\" e \"archaios\" che invece significa \"antico\". Von Meyer sugger\u00ec questo nome per descrivere la singola penna fossile ritrovata in origine. In tedesco, il nome viene semplificato in \"Urvogel\", nome in uso tra i paleontologi tedeschi a partire dalla fine del XIX secolo. Tradotto tale nome significa \"antico pioniere\" o \"primo uccello\" o ancora \"uccello ancestrale\".\nDa allora sono stati ritrovati dodici esemplari, che sono:\nPaleobiologia.\nVolo.\nCome nelle ali degli uccelli moderni, le remiganti di \"Archaeopteryx\" erano leggermente asimmetriche e le piume della coda erano piuttosto ampie. Ci\u00f2 implica che le ali e la coda erano utilizzate per aiutare l'animale durante il volo planato; tuttavia, non \u00e8 chiaro se \"Archaeopteryx\" fosse solo un semplice planatore o fosse capace di un volo battente (sbattendo le ali). La mancanza dello sterno suggerisce che \"Archaeopteryx\" non era un buon volatore, ma i muscoli del volo potrebbero essere stati attaccati allo sterno cartilagineo o ad altre strutture ossee presenti nel petto dell'animale. L'orientamento laterale del giunto della spalla, tra la scapola, la coracoide e l'omero, presente negli uccelli moderni e assente in \"Archaeopteryx\", potrebbe indicare che quest'ultimo non era in grado di alzare le ali abbastanza in alto in grado di darsi spinta sufficiente per il decollo o anche per il volo battuto. Secondo uno studio condotto da Philip Senter nel 2006, \"Archaeopteryx\" era davvero in grado di utilizzare il volo battuto come gli uccelli moderni, ma poteva anche utilizzare il volo planato, come un moderno deltaplano.\nLe ali di \"Archaeopteryx\" erano relativamente grandi rispetto al corpo, ci\u00f2 comporta una bassa velocit\u00e0 in volo e un ridotto raggio di sterzata. La forma breve e arrotondata delle ali avrebbe aumentato la resistenza, ma avrebbero anche potuto migliorare il volo di \"Archaeopteryx\", durante i voli in spazi chiusi e ristretti come le foreste, dove gli alberi avrebbero intralciato il volo (infatti la forma delle ali di \"Archaeopteryx\" \u00e8 simile a quella di uccelli che volano tra gli alberi e i cespugli, come corvi e fagiani). La presenza di \"ali posteriori\", ossia remiganti asimmetriche sulle gambe, simili a quelli osservati nel dromaeosauride \"Microraptor\" (altro dinosauro-uccello che si pensa praticasse solo il volo planato), avrebbe aggiunto una mobilit\u00e0 aerea maggiore. Il primo studio dettagliato sulle \"ali posteriori\", fu effettuato nel 2006 da Longrich, che afferm\u00f2 che le strutture formavano fino al 12% del totale aerodinamico. Ci\u00f2 avrebbe ridotto la velocit\u00e0 di stallo fino al 6% e il raggio di sterzata fino al 12%.\nLe piume di \"Archaeopteryx\" erano asimmetriche. Questa caratteristica, presente anche negli uccelli moderni, ha permesso di classificare \"Archaeopteryx\" come un volatore, in quanto gli uccelli che posseggono piume simmetriche sono uccelli non volatori come gli struzzi e gli em\u00f9. Tuttavia alcuni scienziati, tra cui Thomson e Speakman, hanno messo in dubbio questa teoria. Studiando pi\u00f9 di 70 famiglie di uccelli viventi, hanno scoperto che alcuni tipi di uccelli volatori hanno una gamma di asimmetria nella loro piume, e che le piume di \"Archaeopteryx\" rientrano in questa gamma. Tuttavia, il grado di asimmetria in \"Archaeopteryx\" \u00e8 pi\u00f9 simile al caso di uccelli dal volo lento che a quello degli uccelli incapaci di volare.\nNel 2010, Robert L. Nudds e Gareth J. Dyke pubblicarono sulla rivista \"Science\" un articolo in cui i due analizzano le rachidi delle piume primarie di \"Confuciusornis\" e \"Archaeopteryx\". L'analisi ha dimostrato che le rachidi in entrambi i generi erano pi\u00f9 sottili e deboli rispetto a quelli degli odierni uccelli, in relazione al loro peso corporeo. Gli autori sostengono che n\u00e9 \"Archaeopteryx\" n\u00e9 \"Confuciusornis\" fossero in grado di effettuare il volo battente. Lo studio fu criticato da Philip J. Currie e Luis Chiappe facendo notare che \u00e8 altamente difficile misurare i rachidi delle piume fossili, ipotizzando che \"Archaeopteryx\" e \"Confuciusornis\" potevano volare entro una certa misura, i fossili di entrambi gli animali sono stati ritrovati in sedimenti marini o lacustri, quindi gli animali in vita dovevano essere in grado di volare al di sopra l'acqua profonda. Gregory Paul, d'accordo con questa teoria, sostenne che Nudds e Dyke avevano sopravvalutato il peso di entrambi gli uccelli, e che usando stime pi\u00f9 accurate sul peso si scopr\u00ec che le rachidi di entrambi gli uccelli potevano volare ma in modo molto ristretto. Nudds e Dyke avevano stimato un di 250 grammi per l'esemplare di Monaco, che rappresentava un animale giovane, in base al peso pubblicato per gli esemplari pi\u00f9 grandi. Paul sostenne che l'esemplare di Monaco doveva pesare circa 140 grammi. Paul critic\u00f2 anche le misurazioni effettuate sulle rachidi facendo anche notare come le piume dell'esemplare di Monaco fossero mal conservate. Nudds e Dyke riportarono un diametro di circa 0,75 millimetri (0,030 in) per la piuma primaria pi\u00f9 lunga, che Paul non pot\u00e9 confermare. In seguito, Paul misur\u00f2 alcune delle penne primarie interne, trovando rachidi di 1,25-1,4\u00a0mm di diametro. Nonostante le innumerevoli critiche, Nudds e Dyke restaron fermi nella loro convinzione originale. Essi sostennero che l'affermazione di Paul, sulla base che un \"Archaeopteryx\" adulto volasse meglio di un esemplare giovane, era da considerarsi dubbia. Infatti, se questa teoria fosse vera l'esemplare pi\u00f9 grande avrebbe dovuto avere rachidi pi\u00f9 spesse, che per\u00f2 non sono state ritrovate. Un'altra possibilit\u00e0 proposta, afferma che \"Archaeopteryx\" usasse le ali per aiutarsi ad attraversare le superfici d'acqua pi\u00f9 velocemente alla maniera del basilisco; ci\u00f2 potrebbe anche spiegare la presenza di fossili in ambienti acquatici come laghi e sedimenti marini.\nNel 2004, un team di scienziati effettuarono una tomografia computerizzata sulla scatola cranica dell'esemplare di Londra, concludendo che il cervello dei \"Archaepteryx\" era significativamente pi\u00f9 grande di quella della maggior parte dei dinosauri, il che indica che possedeva un cervello abbastanza grande da permettergli di volare. L'anatomia generale del cervello \u00e8 stata ricostruita utilizzando la scansione. La ricostruzione mostra che le regioni del cervello associate alla visione rappresentavano quasi un terzo del cervello. Anche le aree adibite all'udito e alla coordinazione muscolare erano ben sviluppate. La scansione del cranio ha anche rivelato la struttura del suo orecchio interno, la cui struttura assomiglia molto a quella degli uccelli moderni che a quella dei rettili. Queste caratteristiche nel loro insieme, suggeriscono che \"Archaeopteryx\" aveva un acuto senso dell'udito, dell'equilibrio, della percezione dello spazio e un buon coordinamento, necessario per volare. \"Archaeopteryx\" aveva un cervello molto pi\u00f9 evoluto rispetto a quello riscontrato in dinosauri teropodi come \"Carcharodontosaurus\" o \"Allosaurus\", che avevano un cervello simile, per forma e volume, a quello di un coccodrillo. Recenti studi hanno dimostrato che, sebbene il cervello di \"Archaeopteryx\" era pi\u00f9 complesso di quello dei teropodi pi\u00f9 primitivi, aveva un volume pi\u00f9 simile a quello riscontrato nei maniraptora, ci\u00f2 indica che le capacit\u00e0 neurologiche richieste per il volo era gi\u00e0 un tratto distintivo nel clade dei maniraptora.\n\"Archaeopteryx\" continua a svolgere un ruolo molto importante nel dibattito scientifico sull'origine e l'evoluzione degli uccelli. Alcuni scienziati lo vedono come un animale semi-arboricolo, seguendo l'ipotesi che gli uccelli si siano evoluti da animali arboricoli in grado di planare da un albero all'altro (la teoria \"trees down\" per l'evoluzione del volo proposta da OC Marsh). Altri scienziati vedono \"Archaeopteryx\" come un corridore capace di correre velocemente, sostenendo l'idea che gli uccelli si siano evoluti correndo velocemente e sbattendo le ali fino ad arrivare al volo battuto (la teoria \"ground up\" per l'evoluzione del volo proposta da Samuel Wendell Williston). Altri ancora suggeriscono che \"Archaeopteryx\" sia stato a suo agio sia sugli alberi sia terra, come i moderni corvi; quest'ultima teoria \u00e8 considerata come la pi\u00f9 probabile e la pi\u00f9 supportata da caratteri morfologici. Complessivamente, sembra che \"Archaeopteryx\" non fosse particolarmente specializzato nel camminare a terra o appollaiarsi sugli alberi. Una nuova teoria ideata da Elzanowski, nel 2002, suggerisce che \"Archaeopteryx\" utilizzasse le sue ali principalmente per sfuggire ai predatori e in alternativa, per coprire distanze pi\u00f9 lunghe planando da posizioni elevate come scogliere o cime degli alberi.\nCrescita.\nUno studio istologico da parte di Erickson, Norell, Zhongue, nel 2009, ha stimato che \"Archaeopteryx\" cresceva in modo relativamente lento rispetto ai moderni uccelli, probabilmente perch\u00e9 le strutture ossee periferiche del corpo erano poco vascolarizzate; nei vertebrati viventi le ossa poco vascolarizzate sono correlate alla lentezza del tasso di crescita. Bisogna inoltre specificare che tutti gli esemplari ritrovati sono animali giovani. Poich\u00e9 le ossa di \"Archaeopteryx\" non potevano essere istologicamente sezionate per verificare il loro anello di crescita, Erickson e colleghi hanno utilizzato la porosit\u00e0 dell'osso per stimare il tasso di crescita dell'animale. Si presume che l'osso poco vascolarizzato cresce a tassi simili in tutti gli uccelli, tra cui \"Archaeopteryx\". L'osso poco vascolarizzato di \"Archaeopteryx\" potrebbe essere cresciuto lento come quello di un germano reale (2,5 micrometri al giorno) o veloce come quello di uno struzzo (4,2 micrometri al giorno). Usando questa gamma di tassi di crescita ossea, si \u00e8 calcolato che il tempo di raggiungimento dell'et\u00e0 adulta, per un \"Archaeopteryx\", sarebbe di almeno 970 giorni (ossia 375 giorni in un anno Giurassico). Lo studio ha anche scoperto che anche altri uccelli preistorici come \"Jeholornis\" e \"Sapeornis\" crescevano lentamente, cos\u00ec come il dromaeosauride \"Mahakala\". Al contrario uccelli pi\u00f9 evoluti come \"Confuciusornis\" e \"Ichthyornis\" crescevano in tempi relativamente brevi, in modo simile agli uccelli moderni. Uno dei pochi uccelli moderni che presenta una crescita lenta \u00e8 il kiwi un uccello terricolo della Nuova Zelanda, gli studiosi hanno quindi ipotizzato che anche \"Archaeopteryx\" come il kiwi avesse un metabolismo basale.\nStile di vita.\nDal confronto degli anelli sclerali di \"Archaeopteryx\" con quelli di uccelli e rettili moderni, si pensa che \"Archaeopteryx\" avesse uno stile di vita diurno, similmente a quello della maggior parte degli uccelli attuali.\nPaleoecologia.\nTutti i fossili di \"Archaeopteryx\" ritrovati sono stati portati alla luce dai calcari di Solnhofen, che ha preservato perfettamente i corpi lasciando anche le impressioni delle piume. Tuttavia la Solnhofen di allora era molto diversa da quella che conosciamo oggi. La latitudine era simile a quella dell'odierna Florida, anche se il clima era probabilmente pi\u00f9 secco, come evidenziato dai fossili di piante con adattamenti per condizioni aride e mancanza di sedimenti terrestri caratteristiche dei fiumi. Le piante fossili ritrovate, anche se rare, includono cicadi e conifere mentre gli animali ritrovati comprendono un gran numero di insetti, piccole lucertole, pterosauri e \"Compsognathus\".\nL'eccellente stato di conservazione dei fossili di \"Archaeopteryx\" e di altri animali fossili terrestri ritrovati a Solnhofen indica che le carcasse degli animali non devono aver viaggiato molto prima di depositarsi in quelli che poi diventeranno calcari. Gli esemplari ritrovati di archeotterige devono aver vissuto nelle isole che circondavano la laguna Solnhofen in quanto \u00e8 improbabile pensare che siano stati trascinati l\u00ec dalla corrente. Gli scheletri fossili di \"Archaeopteryx\" sono stati ritrovati in minor numero rispetto ai fossili di pterosauri, di cui sono ritrovati ben sette generi diversi. Tra gli pterosauri scoperti figura soprattutto il ben noto \"Rhamphorhynchus\" appartenente alla famiglia dei Rhamphorhynchidae, il gruppo che domin\u00f2 la nicchia ecologica oggi occupata dagli uccelli marini, e che si estinse alla fine del Giurassico. Gli pterosauri scoperti a Solnhofen, che comprendevano anche l'evoluto \"Pterodactylus\", erano abbastanza comuni il che fa pensare che questi animali vivessero nelle lagune invece di effettuare migrazioni nella zona.\nLe isole che circondavano la laguna di Solnhofen erano caratterizzata da un basso fondale marino, con un clima semi-arido e subtropicale con stagioni secche durature e piogge limitate che spesso si trasformavano in tempeste marine. L'analogo moderno di tale habitat \u00e8 il Bacino Orca, situato nel nord del Golfo del Messico, anche se il mare \u00e8 molto pi\u00f9 profondo di quello della laguna di Solnhofen. La flora di queste isole si era perfettamente adattata alle condizioni climatiche dell'epoca e consisteva principalmente da arbusti che potevano raggiungere anche i tre metri d'altezza.\n\u00c8 difficile ricostruire lo stile di vita dell'archeotterige a causa delle diverse teorie che lo riguardano. Alcuni ricercatori pensano che l'animale conducesse una vita prettamente terrestre; altri invece suggeriscono uno stile di prevalentemente arboreo. Tuttavia l'assenza di grandi alberi nell'habitat di \"Archaeopteryx\" non esclude completamente la possibilit\u00e0 di uno stile di vita arboreo, in quanto \"Archaeopteryx\" poteva vivere tra i bassi cespugli come fanno molte specie di uccelli. La teoria pi\u00f9 accreditata, avvalorata anche da evidenti adattamenti morfologici, \u00e8 quella secondo cui \"Archaeopteryx\" poteva vivere sia a terra sia arrampicarsi e trovare rifugio tra i rami degli arbusti, accanto alle rive della laguna. Grazie agli artigli delle mani libere e ai denti presenti nel becco, l'archeotterige probabilmente aveva un'alimentazione onnivora che comprendeva sia vegetali sia piccoli animali come insetti, lucertole e forse anche pesci.\nControversie.\nLa comunit\u00e0 scientifica \u00e8 concorde nel ritenere \"Archaeopteryx\" una forma transizionale tra i dinosauri e gli uccelli. Ci\u00f2 nonostante si sono levate alcune polemiche, in parte da gruppi religiosi o antievoluzionisti e in parte da alcuni paleontologi ed ornitologi, queste ultime manifestate soprattutto negli anni settanta ed ottanta. Una delle critiche che pi\u00f9 comunemente viene opposta riguarda le penne, che si presenterebbero gi\u00e0 perfettamente adatte al volo e, quindi, dimostrerebbero che la specie era gi\u00e0 \"un uccello\" e non un \"anello di congiunzione\". Questa conformazione delle penne, associata alla struttura fondamentalmente rettiliana dello scheletro, pare invece perfettamente in accordo con l'ipotesi della forma transizionale.\nNella cultura di massa.\nGrazie al suo aspetto facilmente riconoscibile e alla fama di \"pi\u00f9 antico uccello finora ritrovato\", \"Archaeopteryx\" \u00e8 uno dei dinosauri pi\u00f9 famosi tra gli appassionati.\nUn asteroide della fascia principale, scoperto nel 1991 e classificato 9860 Archaeopteryx, \u00e8 stato chiamato cos\u00ec in onore dell'animale."}
{"id": "352474", "revid": "729019", "url": "https://it.wikipedia.org/wiki?curid=352474", "title": "Lansfordite", "text": "La lansfordite \u00e8 un minerale, un carbonato di magnesio pentaidrato."}
{"id": "352475", "revid": "729019", "url": "https://it.wikipedia.org/wiki?curid=352475", "title": "Hellyerite", "text": "La hellyerite \u00e8 un minerale."}
{"id": "352476", "revid": "1442080", "url": "https://it.wikipedia.org/wiki?curid=352476", "title": "Monoidrocalcite", "text": "La monoidrocalcite \u00e8 un minerale."}
{"id": "352477", "revid": "1442080", "url": "https://it.wikipedia.org/wiki?curid=352477", "title": "Ikaite", "text": "L'ikaite \u00e8 un minerale che forma le colonne sottomarine di tufo trovate nei pressi della Groenlandia."}
{"id": "352478", "revid": "1442080", "url": "https://it.wikipedia.org/wiki?curid=352478", "title": "Termonatrite", "text": "La termonatrite \u00e8 un minerale."}
{"id": "352479", "revid": "287204", "url": "https://it.wikipedia.org/wiki?curid=352479", "title": "Trona", "text": "Il trona (o urao) \u00e8 un minerale, un carbonato acido di sodio biidrato.\nIl nome \u00e8 una sorta di anagramma di natron, per la ricchezza in sodio di questo minerale.\nDescritto per la prima volta da Bagge nel 1773.\nAbito cristallino.\nCristalli prismatici, tabulari.\nOrigine e giacitura.\nIl trona \u00e8 un minerale di origine evaporitica: si forma per cristallizzazione da soluzioni alcaline sature, soggette ad una intensa evaporazione; si trova infatti nelle zone aride, dove si deposita lungo le rive dei laghi salati. La sua paragenesi \u00e8 con gesso, salgemma, th\u00e9nardite e natron.\nForma in cui si presenta in natura.\nSi presenta in cristalli, incrostazioni ed efflorescenze, aggregati fibrosi e compatti\nCaratteristiche fisico-chimiche.\nHa sapore alcalino; \u00e8 solubile in acqua. Ha luminescenza a volte bianca e blu. Effervescente negli acidi, soprattutto in HCl.\nLocalit\u00e0 di ritrovamento.\nPraticamente nei laghi salati di tutto il mondo, dal Tibet, all'Iran, al Sudan, alla Mongolia e agli Stati Uniti.\nSotto forma di aghetti e crosticine biancastre ricopre le cavit\u00e0 di una lava leucotefritica sulle pendici e nelle fumarole del Vesuvio.\nUtilizzo.\n\u00c8 un minerale utilizzato nella produzione della soda. In Egitto viene adoperato anche come materiale da costruzione."}
{"id": "352480", "revid": "1442080", "url": "https://it.wikipedia.org/wiki?curid=352480", "title": "Baylissite", "text": "La baylissite \u00e8 un minerale."}
{"id": "352481", "revid": "1442080", "url": "https://it.wikipedia.org/wiki?curid=352481", "title": "Pirssonite", "text": "La pirssonite \u00e8 un minerale."}
{"id": "352482", "revid": "287204", "url": "https://it.wikipedia.org/wiki?curid=352482", "title": "Gaylussite", "text": "La gaylussite, detta anche natrocalcite, \u00e8 un minerale. Si tratta di un carbonato idrato di calcio e sodio.\nIl nome gaylussite deriva da Joseph Louis Gay-Lussac (6 dicembre 1778 - 10 maggio 1850), chimico e fisico francese.\nIl nome natrocalcite (gaylussite), deriva invece dal greco \u03bd\u03ac\u03c4\u03c1\u03bf\u03bd = sodio e dal latino calcium = calcio, per la sua composizione chimica; da non confondere con la natrocalcite, minerale pressoch\u00e9 omonimo, ma di ben altra composizione chimica, che deriva dal greco \u03bd\u03ac\u03c4\u03c1\u03bf\u03bd = sodio e \u03c7\u03b1\u03bb\u03ba\u03cc\u03c2 = rame.\nDescritta per la prima volta nel 1826 da Jean Baptiste (Joseph Dieudonn\u00e9) Boussingault (2 febbraio 1802 - 11 maggio 1887), chimico e mineralogista francese.\nAbito cristallino.\nI cristalli sono colonnari e pseudoottaedrici.\nOrigine e giacitura.\nSi trova nelle argille dei laghi alcalini. Ha paragenesi con natron, borace e calcite.\nForma in cui si presenta in natura.\nIn tozzi cristalli prismatici.\nCaratteri fisico-chimici.\n\u00c8 fragile. Debolmente solubile in acqua, \u00e8 effervescente in HCl. Solubile anche in molti altri acidi, all'aria si disgrega progressivamente. Ha luminescenza a volte bianco-crema.\nLocalit\u00e0 di ritrovamento.\nSi trovano grandi cristalli nei depositi fangosi della laguna Urao (Lagunillas de Merida) in Venezuela (dove fu scoperto nel 1826), nelle sabbie dei deserti della Namibia; e, associata a northupite, pirssonite e tychite, nei sedimenti argillosi del lago Soda e del lago Borax, in California. Segnalata infine nei laghi salati del deserto di Gobi, in Mongolia.\nCuriosit\u00e0.\nL'ambiguit\u00e0 dell'omonimia fra il sinonimo natrocalcite (gaylussite) e il minerale natrocalcite esiste solo in italiano, in quanto, pi\u00f9 correttamente, in lingua inglese si definisce natrocalcite il sinonimo di gaylussite e \"natrochalcite\" il minerale natrocalcite, a rimarcare la radice \"-chalcos\" = rame, che ne evidenzia la composizione."}
{"id": "352483", "revid": "1442080", "url": "https://it.wikipedia.org/wiki?curid=352483", "title": "Chalconatronite", "text": "La chalconatronite \u00e8 un minerale."}
{"id": "352484", "revid": "290948", "url": "https://it.wikipedia.org/wiki?curid=352484", "title": "Adamsite-(Y)", "text": "La adamsite-(Y) \u00e8 un minerale.\nEtimologia.\nIl nome \u00e8 in onore del geologo canadese Frank Dawson Adams (1859-1942), pioniere nello studio sperimentale delle deformazioni delle rocce."}
{"id": "352485", "revid": "365417", "url": "https://it.wikipedia.org/wiki?curid=352485", "title": "Shomiokite-(Y)", "text": "La shomiokite-(Y) \u00e8 un minerale."}
{"id": "352487", "revid": "228587", "url": "https://it.wikipedia.org/wiki?curid=352487", "title": "Calkinsite-(Ce)", "text": "La calkinsite-(Ce) \u00e8 un minerale."}
{"id": "352489", "revid": "365417", "url": "https://it.wikipedia.org/wiki?curid=352489", "title": "Lanthanite-(La)", "text": "La lanthanite-(La) \u00e8 un minerale appartenente al gruppo della lantanite.\nCollegamenti esterni.\n "}
{"id": "352490", "revid": "365417", "url": "https://it.wikipedia.org/wiki?curid=352490", "title": "Lanthanite-(Ce)", "text": "La lanthanite-(Ce) \u00e8 un minerale appartenente al gruppo della lantanite."}
{"id": "352491", "revid": "365417", "url": "https://it.wikipedia.org/wiki?curid=352491", "title": "Lanthanite-(Nd)", "text": "La lanthanite-(Nd) \u00e8 un minerale appartenente al gruppo della lantanite.\nCollegamenti esterni.\n "}
{"id": "352492", "revid": "365417", "url": "https://it.wikipedia.org/wiki?curid=352492", "title": "Tengerite-(Y)", "text": "La tengerite-(Y) \u00e8 un minerale."}
{"id": "352493", "revid": "365417", "url": "https://it.wikipedia.org/wiki?curid=352493", "title": "Kimuraite-(Y)", "text": "La kimuraite-(Y) \u00e8 un minerale."}
{"id": "352494", "revid": "1001457", "url": "https://it.wikipedia.org/wiki?curid=352494", "title": "Galgenbergite-(Ce)", "text": "La galgenbergite-(Ce) \u00e8 un minerale."}
{"id": "352495", "revid": "365417", "url": "https://it.wikipedia.org/wiki?curid=352495", "title": "Lokkaite-(Y)", "text": "La lokkaite-(Y) \u00e8 un minerale."}
{"id": "352496", "revid": "1442080", "url": "https://it.wikipedia.org/wiki?curid=352496", "title": "Ewaldite", "text": "L'ewaldite \u00e8 un minerale."}
{"id": "352497", "revid": "228587", "url": "https://it.wikipedia.org/wiki?curid=352497", "title": "Donnayite-(Y)", "text": "La donnayite-(Y) \u00e8 un minerale appartenente al gruppo della mckelveyite."}
{"id": "352498", "revid": "767487", "url": "https://it.wikipedia.org/wiki?curid=352498", "title": "Mckelveyite-(Y)", "text": "La mckelveyite-(Y) \u00e8 un minerale appartenente al gruppo omonimo."}
{"id": "352499", "revid": "365417", "url": "https://it.wikipedia.org/wiki?curid=352499", "title": "Mckelveyite-(Nd)", "text": "La mckelveyite-(Nd) \u00e8 un minerale non approvato dall'IMA nel 1993 perch\u00e9 non descritto adeguatamente."}
{"id": "352500", "revid": "599013", "url": "https://it.wikipedia.org/wiki?curid=352500", "title": "Direzione nazionale antimafia e antiterrorismo", "text": "La Direzione nazionale antimafia e antiterrorismo (abbreviato DNAA), nell'ordinamento della Repubblica italiana, \u00e8 l'ufficio di coordinamento delle Procure Distrettuali ed \u00e8 formalmente costituita nell'ambito della Procura generale presso la Corte suprema di cassazione. \nStoria.\n\u00c8 stata istituita come \"Direzione nazionale antimafia\" con il decreto-legge 20 novembre 1991, n. 367, convertito con modificazioni dalla legge 20 gennaio 1992, n. 8, con il compito di coordinare, in ambito nazionale, le indagini relative alla criminalit\u00e0 mafiosa.\nNell'aprile 2015, con il decreto legge 18 febbraio 2015, n.7, convertito con modificazioni dalla Legge 17 aprile 2015, n. 43, si \u00e8 aggiunta la competenza della \"trattazione di procedimenti in materia di terrorismo, anche internazionale\". \nCompiti.\n\u00c8 diretta dal Procuratore nazionale antimafia e antiterrorismo, nominato direttamente dal Consiglio Superiore della Magistratura in seguito ad un accordo col ministro della Giustizia (art. 76-bis, comma 3 ord. giudiziario) e ne fanno parte, quali sostituti procuratori, venti magistrati esperti nella trattazione di procedimenti relativi alla criminalit\u00e0 organizzata.\nIl PNA \u00e8 sottoposto alla vigilanza del Procuratore generale presso la Corte di Cassazione, che riferisce al Consiglio Superiore della Magistratura circa l'attivit\u00e0 svolta e i risultati conseguiti dalla DNA e dalle direzioni distrettuali antimafia (DDA), istituite presso le Procure della Repubblica presso i tribunali dei 26 capoluoghi di distretto di Corte d'Appello.\nHa funzioni di coordinamento delle procure distrettuali e ha poteri di sorveglianza, controllo e avocazione, oltre che di impulso delle indagini, che non pu\u00f2 compiere direttamente e non pu\u00f2 dare direttive vincolanti nel merito alle procure distrettuali, ma pu\u00f2 avocare le indagini condotte da una procura distrettuale che abbia dimostrato grave inerzia o che non si sia coordinata con le altre.\nOrganizzazione.\nHa una sede presso le corti d'appello, ed \u00e8 strutturata in diversi servizi, tra i quali:\nDella DNA fanno parte 2 Procuratori Nazionali Aggiunti, nominati dal CSM e 20 magistrati del pubblico ministero che sono i sostituti procuratori nazionali antimafia. \nLe principali materie di interesse sono: mafia, camorra, 'ndrangheta, narcotraffico, tratta di esseri umani, riciclaggio, appalti pubblici, misure di prevenzione patrimoniali, ecomafie, contraffazione di marchi, operazioni finanziarie sospette, organizzazioni criminali straniere.\nPer le indagini, DNA e DDA si avvalgono delle strutture della Direzione Investigativa Antimafia (D.I.A.), e possono avvalersi anche di ROS, SCO, SCICO e N.I.C.\nI vertici.\nPrimo procuratore nazionale antimafia \u00e8 stato l'ex procuratore aggiunto di Milano, da pochi mesi a capo della procura generale di Palermo, Bruno Siclari (1992-1997), che si trov\u00f2 a dover mediare tra chi voleva rafforzare i poteri di coordinamento della DNA e chi temeva la perdita di autonomia delle direzioni distrettuali.\nA Siclari segu\u00ec il procuratore di Firenze Pier Luigi Vigna (1997-2005). Con lui la DNA assume una fisionomia organizzativa definitiva. Vengono incrementati i rapporti internazionali attraverso la stipula di numerosi memorandum e accordi con autorit\u00e0 giudiziarie europee ed extraeuropee.\nNell'ottobre 2005 il plenum del Consiglio Superiore della Magistratura nomina procuratore nazionale antimafia Piero Grasso all'epoca procuratore della Repubblica a Palermo.\nL'elezione di Grasso a PNA, se da un lato \u00e8 salutata con giudizi positivi e di stima da parte del Governo Berlusconi III e di larghe componenti della magistratura, suscita accese polemiche per le modalit\u00e0 con cui viene estromesso dal concorso il concorrente, il giudice Giancarlo Caselli.\nNel maggio 2010 Piero Grasso viene riconfermato dal plenum del CSM alla guida della Direzione nazionale antimafia.\nNella primavera del 2013 Grasso si candida al Senato per il Pd e viene eletto.\nIl 25 luglio 2013 il CSM nomina Procuratore Nazionale Antimafia Franco Roberti, che assume le funzioni con decorrenza dal 6 agosto 2013.\nNel 2017 a Franco Roberti succede Federico Cafiero De Raho, che assume le funzioni a partire dal 21 novembre 2017."}
{"id": "352501", "revid": "1442080", "url": "https://it.wikipedia.org/wiki?curid=352501", "title": "Weloganite", "text": "La weloganite \u00e8 un minerale appartenente al gruppo della mckelveyite."}
{"id": "352502", "revid": "767487", "url": "https://it.wikipedia.org/wiki?curid=352502", "title": "Tuliokite", "text": "La tuliokite \u00e8 un minerale."}
{"id": "352503", "revid": "287204", "url": "https://it.wikipedia.org/wiki?curid=352503", "title": "Idromagnesite", "text": "Lidromagnesite \u00e8 un minerale, appartenente al gruppo omonimo, un carbonato di magnesio diffuso nelle fessure delle rocce serpentinose e nelle dolomie. Ha cristalli piccoli e sottili, che raramente si presentano distinti.\nAbito cristallino.\nL'idromagnesite si trova soprattutto nelle fessure di rocce serpentinose, dove \u00e8 spesso associata ad aragonite, artinite e ad altri carbonati di magnesio. In questo tipo di giacitura \u00e8 molto frequente in numerose localit\u00e0 del Piemonte e della Valle d'Aosta (Colle Fubina, presso Vi\u00f9; Monte Fob\u00e8, Emarese; Punta Jolanda, Gressoney-la-Trinit\u00e8). In Lombardia \u00e8 presente, in provincia di sondrio, nella Val Melenco (zone di Campo Frascia e di Rocca del Castellaccio); in Liguria si trova al Monte Ramazzo, presso Borzoli (Genova). Un'altra giacitura \u00e8 costituita dalle dolomie metamorfosate per contatto, dove l'idromagnesite si forma per alterazione della brucite: cos\u00ec si trova in Valle Rossa, presso Cene, nel Bergamasco; in Trentino, nelle cave di Pilcante, presso Ala e Canzoccoli, vicino a Predazzo. Nel Vicentino era un tempo comune nelle ex-cave di marmo \"grigio perla\" della Val d'Astico, vicino ad Arsiero, e, in piccoli geodi tappezzati da cristalli ben formati, nella contrada Pinerolo di Torrebelvicino, presso Schio. Tra le localit\u00e0 estere vanno certamente ricordate le miniere di cromite di Dovez (nel distretto di Minab) e di Abdasht (nel distretto di Esfandaque), in Iran, dove nel 1965 e nel 1971 furono rinvenuti eccezionali gruppi di cristalli di lunghezza compresa tra i 3 e i 10\u00a0cm, che costituiscono a tutt'oggi i migliori esemplari di idromagnesite finora scoperti.\nForma in cui si presenta in natura.\nIn natura \u00e8 molto raro questo minerale ma si pu\u00f2 trovare nelle serpentine alpine (Kraubath, Austria; Val Malenco, Valle d'Aosta) ed extraalpine (Moravia, Serbia, California, Nevada, Cuba); nei blocchi dolomitici del Monte Somma (Campania) e nei tufi di Ariccia (Roma); nell'aureola di contatto metamorfico di Predazzo (Trento)."}
{"id": "352504", "revid": "767487", "url": "https://it.wikipedia.org/wiki?curid=352504", "title": "Widgiemoolthalite", "text": "La widgiemoolthalite \u00e8 un minerale appartenente al gruppo dell'idromagnesite."}
{"id": "352505", "revid": "1442080", "url": "https://it.wikipedia.org/wiki?curid=352505", "title": "Dypingite", "text": "La dypingite \u00e8 un minerale appartenente al gruppo dell'idromagnesite."}
{"id": "352507", "revid": "1442080", "url": "https://it.wikipedia.org/wiki?curid=352507", "title": "Giorgiosite", "text": "La giorgiosite \u00e8 un minerale."}
{"id": "352509", "revid": "1442080", "url": "https://it.wikipedia.org/wiki?curid=352509", "title": "Indigirite", "text": "L'indigirite \u00e8 un minerale."}
{"id": "352510", "revid": "1442080", "url": "https://it.wikipedia.org/wiki?curid=352510", "title": "Coalingite", "text": "La coalingite \u00e8 un minerale."}
{"id": "352511", "revid": "110450818", "url": "https://it.wikipedia.org/wiki?curid=352511", "title": "Brugnatellite", "text": "La brugnatellite \u00e8 un minerale appartenente al supergruppo dell'idrotalcite. Il nome deriva da Luigi Brugnatelli (1859-1928), mineralogista italiano, cui venne dedicata da Ettore Artini che la descrisse per la prima volta."}
{"id": "352512", "revid": "1543377", "url": "https://it.wikipedia.org/wiki?curid=352512", "title": "Quintinite", "text": "La quintinite \u00e8 un minerale. Precedentemente erano state approvate dall'IMA come specie separate i politipi quintinite-2\"H e quintinite-3\"T. Quest'ultima fino al 1998 era considerata specie a s\u00e9 stante.\nEtimologia.\nIl nome \u00e8 stato attribuito in onore del mineralogista canadese Quintin Wight (1935- ).\nMorfologia.\nLa quintinite si presenta in cristalli pseudoesagonali o sotto forma di rosette."}
{"id": "352513", "revid": "23", "url": "https://it.wikipedia.org/wiki?curid=352513", "title": "Quintinite-3T", "text": ""}
{"id": "352514", "revid": "1543377", "url": "https://it.wikipedia.org/wiki?curid=352514", "title": "Caresite", "text": "La caresite \u00e8 un minerale. \u00c8 in correlazione con la charmarite e la quintinite.\nEtimologia.\nIl nome \u00e8 in onore di Stephen (1909- ) e Janet Cares (1921- ) collezionisti statunitensi di minerali, che hanno scoperto la specie a Mont Saint-Hilaire, nel Quebec"}
{"id": "352515", "revid": "465169", "url": "https://it.wikipedia.org/wiki?curid=352515", "title": "Magnesite (minerale)", "text": "La magnesite \u00e8 un minerale fondamentale per il reperimento del magnesio e di tutti i suoi sali derivati, appartenente al gruppo della calcite.\nAbito cristallino.\nRaramente in cristalli romboedrici di colore bianco.\nOrigine e giacitura.\nViene originata dalla modificazione attraverso l'acqua (composta di anidride carbonica, talco e clorite) di rocce ultrafemiche (prevalentemente peridotiti e serpentine).\nForma in cui si presenta in natura.\nL'aspetto prevalente \u00e8 quello di una massa compatta, microcristallina e porcellanata, scalenoedrica.\nVariet\u00e0:"}
{"id": "352516", "revid": "1543377", "url": "https://it.wikipedia.org/wiki?curid=352516", "title": "Charmarite", "text": "La charmarite \u00e8 un minerale. Precedentemente erano state definite come specie a s\u00e9 stanti i due politipi charmarite-2\"H e charmarite-3\"T\nEtimologia.\nIl nome deriva dai mineralogisti amatori statunitensi Charles (char) (1917-2003) e Marcelle Weber (mar) (1918-2003) che scoprirono il minerale.\nMorfologia.\nLa charmarite si presenta sotto forma di cristalli tabulari\nOrigine e giacitura.\nLa charmarite si trova nelle cavit\u00e0 di silicati e carbonati e nella sienite nefelinica."}
{"id": "352517", "revid": "23", "url": "https://it.wikipedia.org/wiki?curid=352517", "title": "Charmarite-3T", "text": ""}
{"id": "352518", "revid": "6066", "url": "https://it.wikipedia.org/wiki?curid=352518", "title": "Dionisio di Alicarnasso", "text": ""}
{"id": "352519", "revid": "767487", "url": "https://it.wikipedia.org/wiki?curid=352519", "title": "Zaccagnaite", "text": "La zaccagnaite \u00e8 un minerale.\nPrende il nome dal geologo e collezionista di minerali italiano Domenico Zaccagna (1851-1940)."}
{"id": "352520", "revid": "729019", "url": "https://it.wikipedia.org/wiki?curid=352520", "title": "Manasseite", "text": "La manasseite \u00e8 una variet\u00e0 di idrotalcite. Precisamente si tratta del politipo hydrotalcite-2\"H\" precedentemente riconosciuta dall'IMA come specie a s\u00e9 stante ma discreditata nel 2012 nell'ambito della definizione del supergruppo dell'idrotalcite."}
{"id": "352521", "revid": "1442080", "url": "https://it.wikipedia.org/wiki?curid=352521", "title": "Chlormagaluminite", "text": "La chlormagaluminite \u00e8 un minerale appartenente al gruppo della quintinite."}
{"id": "352522", "revid": "108812734", "url": "https://it.wikipedia.org/wiki?curid=352522", "title": "Barbertonite", "text": "La barbertonite \u00e8 un minerale il cui nome deriva dalla localit\u00e0 di ritrovamento nel distretto di Barberton, Transvaal, Sudafrica. Nel 2011 ulteriori analisi hanno appurato che la barbertonite \u00e8 un politipo della stichtite pertanto \u00e8 stata discreditata dall'International Mineralogical Association.\nOrigine e giacitura.\nLa barbertonite \u00e8 frutto dell'alterazione della cromite nella serpentinite.\nForma in cui si presenta in natura.\nLa barbertonite si presenta in cristalli appiattiti secondo {0001} oppure in masse di fibre contorte."}
{"id": "352523", "revid": "729019", "url": "https://it.wikipedia.org/wiki?curid=352523", "title": "Sj\u00f6grenite", "text": "La sj\u00f6grenite \u00e8 una variet\u00e0 di piroaurite. Precisamente si tratta del politipo pyroaurite-2\"H\" precedentemente riconosciuta dall'IMA come specie a s\u00e9 stante, ma discreditata nel 2012 nell'ambito della definizione del supergruppo dell'idrotalcite."}
{"id": "352524", "revid": "287204", "url": "https://it.wikipedia.org/wiki?curid=352524", "title": "Idrotalcite", "text": "Lidrotalcite \u00e8 il minerale capostipite delle argille anioniche, che sono note anche come minerali idrotalcitici, appartenente al gruppo omonimo. Hanno questa formula generale:\nformula_1\ndove:\nVariet\u00e0.\nLa manasseite \u00e8 il politipo 2\"H\" dell'idrotalcite."}
{"id": "352525", "revid": "287204", "url": "https://it.wikipedia.org/wiki?curid=352525", "title": "Stichtite", "text": "La stichtite \u00e8 un minerale, un carbonato basico tetraidrato di magnesio e cromo, appartenente al gruppo dell'idrotalcite.\nDeriva da Robert Sticht, direttore della Mount Lyell Mining and Railway Co. della Tasmania.\nDescritto per la prima volta da William Frederick Petterd (1849 - 1910).\nAbito cristallino.\nCristalli tabulari e scaglie micacee\nOrigine e giacitura.\nGenesi secondaria, per alterazione di rocce serpentinose cromifere. Paragenesi con cromite e serpentino\nForma in cui si presenta in natura.\nIn scaglie, cristalli, massiva, in fibre e noduli\nCaratteri fisico-chimici.\nNon fonde al cannello ferruminatorio\nLocalit\u00e0 di ritrovamento.\nNelle rocce serpentine di Dundas, in Tasmania; Black Lake District, nel Quebec; Kaapsche Hoop, presso Barberton, nel Transvaal, in Sudafrica.\nVariet\u00e0.\nLa barbertonite \u00e8 un politipo della stichtite fino al 2010 riconosciuto come specie a s\u00e9 stante."}
{"id": "352527", "revid": "729019", "url": "https://it.wikipedia.org/wiki?curid=352527", "title": "Piroaurite", "text": "La piroaurite \u00e8 un minerale, un carbonato basico di magnesio e ferro, appartenente al gruppo dell'idrotalcite.\nForma in cui si presenta in natura.\nSi presenta in piccoli cristalli lamellari o dendriti.\nVariet\u00e0.\nLa sj\u00f6grenite \u00e8 il politipo pyroaurite-2\"H\"."}
{"id": "352528", "revid": "1442080", "url": "https://it.wikipedia.org/wiki?curid=352528", "title": "Desautelsite", "text": "La desautelsite \u00e8 un minerale appartenente al gruppo dell'idrotalcite."}
{"id": "352529", "revid": "1442080", "url": "https://it.wikipedia.org/wiki?curid=352529", "title": "Takovite", "text": "La takovite \u00e8 un minerale appartenente al gruppo dell'idrotalcite."}
{"id": "352530", "revid": "1442080", "url": "https://it.wikipedia.org/wiki?curid=352530", "title": "Reevesite", "text": "La reevesite \u00e8 un minerale appartenente al gruppo dell'idrotalcite."}
{"id": "352532", "revid": "1442080", "url": "https://it.wikipedia.org/wiki?curid=352532", "title": "Comblainite", "text": "La comblainite \u00e8 un minerale appartenente al gruppo della quintinite."}
{"id": "352533", "revid": "1442080", "url": "https://it.wikipedia.org/wiki?curid=352533", "title": "Sergeevite", "text": "La sergeevite \u00e8 un minerale."}
{"id": "352534", "revid": "1442080", "url": "https://it.wikipedia.org/wiki?curid=352534", "title": "Scarbroite", "text": "La scarbroite \u00e8 un minerale."}
{"id": "352535", "revid": "1442080", "url": "https://it.wikipedia.org/wiki?curid=352535", "title": "Hydroscarbroite", "text": "L'hydroscarbroite \u00e8 un minerale."}
{"id": "352537", "revid": "287204", "url": "https://it.wikipedia.org/wiki?curid=352537", "title": "Alumohydrocalcite", "text": "Lalumohydrocalcite \u00e8 un minerale, un carbonato idrato di alluminio e calcio. In alcuni testi \u00e8 chiamata \"allumoidrocalcite\".\nIl nome deriva dalla sua composizione chimica: alumo-, per la presenza di alluminio; -hydro-, per la presenza di acqua e -calcite per la presenza di calcio.\nDescritta per la prima volta da Jurij Aleksandrovi\u010d Bilibin (19 maggio 1901, Rostov Velikij - 4 maggio 1952, San Pietroburgo), geologo sovietico-russo, specialista nei depositi aurei, nel 1926.\nAbito cristallino.\nSi presenta in cristalli, aggregati fibrosi e sferule.\nOrigine e giacitura.\nLa genesi di questo minerale \u00e8 secondaria; la paragenesi si ha con allofane, limonite e wad.\nForma in cui si presenta in natura.\nI rari cristalli monoclini sono fibrosi o aciculari.\nCaratteri fisico-chimici.\nFragile. Solubile in acqua calda e negli acidi. Effervescente in acido cloridrico.\nLocalit\u00e0 di ritrovamento.\nSi trova nella repubblica di Hakassia, in Siberia sud-occidentale, in Russia; a Ladomirov, nella Repubblica Ceca e a Bergisch-Gladbach, in Germania."}
{"id": "352538", "revid": "1442080", "url": "https://it.wikipedia.org/wiki?curid=352538", "title": "Para-alumohydrocalcite", "text": "La para-alumohydrocalcite \u00e8 un minerale."}
{"id": "352539", "revid": "767487", "url": "https://it.wikipedia.org/wiki?curid=352539", "title": "Otwayite", "text": "L'otwayite \u00e8 un minerale."}
{"id": "352540", "revid": "287204", "url": "https://it.wikipedia.org/wiki?curid=352540", "title": "Zaratite", "text": "La zaratite \u00e8 un minerale."}
{"id": "352541", "revid": "1442080", "url": "https://it.wikipedia.org/wiki?curid=352541", "title": "Kambaldaite", "text": "La kambaldaite \u00e8 un minerale."}
{"id": "352543", "revid": "1442080", "url": "https://it.wikipedia.org/wiki?curid=352543", "title": "Szyma\u0144skiite", "text": "La szyma\u0144skiite \u00e8 un minerale."}
{"id": "352544", "revid": "1442080", "url": "https://it.wikipedia.org/wiki?curid=352544", "title": "Peterbaylissite", "text": "La peterbaylissite \u00e8 un minerale."}
{"id": "352545", "revid": "1442080", "url": "https://it.wikipedia.org/wiki?curid=352545", "title": "Clearcreekite", "text": "La clearcreekite \u00e8 un minerale.\nEtimologia.\nIl nome deriva dalla localit\u00e0 di rinvenimento: la miniera di mercurio di Clear Creek, nella contea californiana di San Benito."}
{"id": "352547", "revid": "1442080", "url": "https://it.wikipedia.org/wiki?curid=352547", "title": "Callaghanite", "text": "La callaghanite \u00e8 un minerale."}
{"id": "352548", "revid": "1442080", "url": "https://it.wikipedia.org/wiki?curid=352548", "title": "Claraite", "text": "La claraite \u00e8 un minerale."}
{"id": "352550", "revid": "228587", "url": "https://it.wikipedia.org/wiki?curid=352550", "title": "Decrespignyite-(Y)", "text": "La decrespignyite-(Y) \u00e8 un minerale.\nEtimologia.\nIl nome \u00e8 in onore di Robert James Champion de Crespigny (1950- ), direttore esecutivo di una compagnia mineraria australiana."}
{"id": "352555", "revid": "1543377", "url": "https://it.wikipedia.org/wiki?curid=352555", "title": "Thomasclarkite-(Y)", "text": "La thomasclarkite-(Y) \u00e8 un minerale.\nEtimologia.\nIl nome \u00e8 in onore del geologo canadese Thomas Henry Clark (1893-1996)."}
{"id": "352558", "revid": "697352", "url": "https://it.wikipedia.org/wiki?curid=352558", "title": "Kamphaugite-(Y)", "text": "La kamphaugite-(Y) \u00e8 un minerale."}
{"id": "352559", "revid": "1543377", "url": "https://it.wikipedia.org/wiki?curid=352559", "title": "Calcioancylite-(Ce)", "text": "La calcioancylite-(Ce) \u00e8 un minerale appartenente al gruppo dell'ancylite."}
{"id": "352561", "revid": "1543377", "url": "https://it.wikipedia.org/wiki?curid=352561", "title": "Calcioancylite-(Nd)", "text": "La calcioancylite-(Nd) \u00e8 un minerale appartenente al gruppo dell'ancylite."}
{"id": "352562", "revid": "287204", "url": "https://it.wikipedia.org/wiki?curid=352562", "title": "Ancylite-(La)", "text": "Lancylite-(La) \u00e8 un minerale appartenente al gruppo dell'ancylite."}
{"id": "352563", "revid": "287204", "url": "https://it.wikipedia.org/wiki?curid=352563", "title": "Ancylite-(Ce)", "text": "Lancylite-(Ce) \u00e8 un minerale appartenente al gruppo dell'ancylite."}
{"id": "352564", "revid": "1442080", "url": "https://it.wikipedia.org/wiki?curid=352564", "title": "Gysinite-(Nd)", "text": "La gysinite-(Nd) \u00e8 un minerale appartenente al gruppo dell'ancylite."}
{"id": "352565", "revid": "1442080", "url": "https://it.wikipedia.org/wiki?curid=352565", "title": "Strontiodresserite", "text": "La strontiodresserite \u00e8 un minerale appartenente al gruppo della dundasite."}
{"id": "352566", "revid": "1442080", "url": "https://it.wikipedia.org/wiki?curid=352566", "title": "Dresserite", "text": "La dresserite \u00e8 un minerale appartenente al gruppo della dundasite."}
{"id": "352567", "revid": "1442080", "url": "https://it.wikipedia.org/wiki?curid=352567", "title": "Hydrodresserite", "text": "L'hydrodresserite \u00e8 un minerale."}
{"id": "352568", "revid": "1442080", "url": "https://it.wikipedia.org/wiki?curid=352568", "title": "Montroyalite", "text": "La montroyalite \u00e8 un minerale translucido biancastro, che prende il nome dalla zona di ritrovamento, presso Mount Royal, nella provincia canadese del Qu\u00e9bec."}
{"id": "352569", "revid": "287204", "url": "https://it.wikipedia.org/wiki?curid=352569", "title": "Dundasite", "text": "La dundasite \u00e8 un minerale appartenente al gruppo omonimo."}
{"id": "352570", "revid": "1442080", "url": "https://it.wikipedia.org/wiki?curid=352570", "title": "Petterdite", "text": "La petterdite \u00e8 un minerale appartenente al gruppo della dundasite, ricco di cromo.\nEtimologia.\nIl nome \u00e8 in onore del collezionista tasmaniano William Frederick Petterd (1849-1910), che si \u00e8 occupato prevalentemente della mineralogia della Tasmania."}
{"id": "352571", "revid": "1442080", "url": "https://it.wikipedia.org/wiki?curid=352571", "title": "Barstowite", "text": "La barstowite \u00e8 un minerale."}
{"id": "352572", "revid": "365417", "url": "https://it.wikipedia.org/wiki?curid=352572", "title": "Schuilingite-(Nd)", "text": "La schuilingite-(Nd) \u00e8 un minerale."}
{"id": "352573", "revid": "767487", "url": "https://it.wikipedia.org/wiki?curid=352573", "title": "Thorbastn\u00e4site", "text": "La thorbastn\u00e4site \u00e8 un minerale appartenente al gruppo della bastn\u00e4site."}
{"id": "352575", "revid": "1522738", "url": "https://it.wikipedia.org/wiki?curid=352575", "title": "Rutherfordine", "text": "La rutherfordine \u00e8 un minerale, chimicamente un carbonato di uranile.\nScoperto da W. Marckwald nel 1906 a Morogoro, nel Tanganika, prende il nome in onore di Ernest Rutherford.\nAbito cristallino.\nCristalli lamellari, appiattiti, striati nel senso dell'allungamento, lunghi fino a 3\u00a0mm; in rosette, in aggregati fibrosi e in masse compatte o pulverulente.\nLocalit\u00e0 di ritrovamento.\nNel distretto di Morogoro (Monti Uluguru, Tanganika) si rinviene in pseudomorfosi di cristalli di uraninite, associata a kasolite e uranofane.\nA Shinkolobwe (Katanga) \u00e8 associata a masuyite e becquerelite; a Beryl Mountains (New Hampshire), in pseudomorfosi di uraninite, con schoepite e uranotile; a Newry (Maine) si rinviene come prodotto di alterazione dell'uraninite."}
{"id": "352576", "revid": "767487", "url": "https://it.wikipedia.org/wiki?curid=352576", "title": "Blatonite", "text": "La blatonite \u00e8 un minerale.\nEtimologia.\nChiamato cos\u00ec in onore di Norbert Blaton (1945- ), cristallografo belga, specialista nella struttura dei minerali di uranio."}
{"id": "352577", "revid": "1442080", "url": "https://it.wikipedia.org/wiki?curid=352577", "title": "Joliotite", "text": "La joliotite \u00e8 un minerale."}
{"id": "352578", "revid": "1442080", "url": "https://it.wikipedia.org/wiki?curid=352578", "title": "Oswaldpeetersite", "text": "La oswaldpeetersite \u00e8 un minerale."}
{"id": "352579", "revid": "1442080", "url": "https://it.wikipedia.org/wiki?curid=352579", "title": "\u010cejkaite", "text": "La \u010dejkaite \u00e8 un minerale.\nEtimologia.\nIl nome \u00e8 in onore di Jir\u00ed Cejka (1929- ), direttore del museo di storia naturale di Praga, per i contributi alla cristallochimica dei minerali di uranio."}
{"id": "352580", "revid": "1442080", "url": "https://it.wikipedia.org/wiki?curid=352580", "title": "Grimselite", "text": "La grimselite \u00e8 un minerale."}
{"id": "352581", "revid": "1442080", "url": "https://it.wikipedia.org/wiki?curid=352581", "title": "Bayleyite", "text": "La bayleyite \u00e8 un minerale."}
{"id": "352582", "revid": "1442080", "url": "https://it.wikipedia.org/wiki?curid=352582", "title": "Swartzite", "text": "La swartzite \u00e8 un minerale."}
{"id": "352583", "revid": "287204", "url": "https://it.wikipedia.org/wiki?curid=352583", "title": "Andersonite", "text": "Landersonite \u00e8 un minerale dell'uranio, prende il nome dal geologo statunitense Charles Alfred Anderson, che per primo la scopr\u00ec. I suoi cristalli mostrano fosforescenza se sottoposti a raggi UV."}
{"id": "352584", "revid": "1442080", "url": "https://it.wikipedia.org/wiki?curid=352584", "title": "Fontanite", "text": "La fontanite \u00e8 un minerale."}
{"id": "352585", "revid": "1442080", "url": "https://it.wikipedia.org/wiki?curid=352585", "title": "Metazellerite", "text": "La metazellerite \u00e8 un minerale."}
{"id": "352586", "revid": "767487", "url": "https://it.wikipedia.org/wiki?curid=352586", "title": "Zellerite", "text": "La zellerite \u00e8 un minerale."}
{"id": "352587", "revid": "1305772", "url": "https://it.wikipedia.org/wiki?curid=352587", "title": "Liebigite", "text": "La liebigite appartiene alla famiglia dei minerali uranil carbonati. Fu individuata nel 1848 dal chimico statunitense John Lawrence Smith, mentre era a servizio del sultanato turco, e prende il nome da Justus von Liebig (sotto cui Smith aveva studiato, in Germania)."}
{"id": "352589", "revid": "767487", "url": "https://it.wikipedia.org/wiki?curid=352589", "title": "Roubaultite", "text": "La roubaultite \u00e8 un minerale."}
{"id": "352590", "revid": "767487", "url": "https://it.wikipedia.org/wiki?curid=352590", "title": "Znucalite", "text": "La znucalite \u00e8 un minerale."}
{"id": "352591", "revid": "1442080", "url": "https://it.wikipedia.org/wiki?curid=352591", "title": "Voglite", "text": "La voglite \u00e8 un minerale."}
{"id": "352592", "revid": "1442080", "url": "https://it.wikipedia.org/wiki?curid=352592", "title": "Urancalcarite", "text": "La urancalcarite \u00e8 un minerale."}
{"id": "352593", "revid": "729019", "url": "https://it.wikipedia.org/wiki?curid=352593", "title": "Sharpite", "text": "La sharpite \u00e8 un minerale, chimicamente un carbonato idrato di uranile.\nRinvenuto a Shinkolobwe (Katanga) e descritto da J. M\u00e9lon, prende il nome in onore di R. R. Sharp.\nForma in cui si presenta in natura.\nSi rinviene in croste e rosette fibroso-raggiate.\nLocalit\u00e0 di ritrovamento.\nA Shinkolobwe (ex Katanga) \u00e8 associata a uranofane, curite, becquerelite, masuyite; a Kruth (Haut-Rhin, Francia), \u00e8 associata a uraninite e billietite; a Brugeaud (presso Bessines, Alta Vienne, Francia), si rinviene in una gummite gialla, terrosa."}
{"id": "352594", "revid": "767487", "url": "https://it.wikipedia.org/wiki?curid=352594", "title": "Rabbittite", "text": "La rabbittite \u00e8 un minerale."}
{"id": "352595", "revid": "287204", "url": "https://it.wikipedia.org/wiki?curid=352595", "title": "Albrechtschraufite", "text": "Lalbrechtschraufite \u00e8 un minerale."}
{"id": "352596", "revid": "767487", "url": "https://it.wikipedia.org/wiki?curid=352596", "title": "Wyartite", "text": "La wyartite \u00e8 un minerale."}
{"id": "352598", "revid": "287204", "url": "https://it.wikipedia.org/wiki?curid=352598", "title": "Astrocyanite-(Ce)", "text": "Lastrocyanite-(Ce) \u00e8 un minerale."}
{"id": "352599", "revid": "729019", "url": "https://it.wikipedia.org/wiki?curid=352599", "title": "Shabaite-(Nd)", "text": "La shabaite-(Nd) deriva il suo nome dalla regione di Shaba nello Zaire.\nOrigine e giacitura.\nSi rinviene in associazione con l'Uraninite, Kamotoite-(Y), schuilingite-(Nd), uranofane, nei depositi di rame e cobalto della regione est del Kamoto, nella provincia dello Shaba in Zaire.\nForma in cui si presenta in natura.\nIl minerale si presenta di colore giallo chiaro In scaglie micacee e sotto forma di rosette fino a 5mm di diametro."}
{"id": "352600", "revid": "365417", "url": "https://it.wikipedia.org/wiki?curid=352600", "title": "Kamotoite-(Y)", "text": "La kamotoite-(Y) \u00e8 un minerale."}
{"id": "352602", "revid": "228587", "url": "https://it.wikipedia.org/wiki?curid=352602", "title": "Bijvoetite-(Y)", "text": "La bijvoetite-(Y) \u00e8 un minerale."}
{"id": "352603", "revid": "767487", "url": "https://it.wikipedia.org/wiki?curid=352603", "title": "Widenmannite", "text": "La widenmannite \u00e8 un minerale."}
{"id": "352604", "revid": "599013", "url": "https://it.wikipedia.org/wiki?curid=352604", "title": "Rs", "text": ""}
{"id": "352605", "revid": "767487", "url": "https://it.wikipedia.org/wiki?curid=352605", "title": "Kotoite", "text": "La kotoite, un borato anidro di magnesio, deve il suo nome a Bundjiro Koto (1856\u00a0\u2013 1935), geologo giapponese professore presso l'Universit\u00e0 di Tokyo. \u00c8 stato prima sintetizzato artificialmente prima di essere trovato in natura.\nOrigine e giacitura.\nSi forma nelle zone di contatto metamorfico in Skarn inclusi in brecce di dolomia ricche di boro.\nForma in cui si presenta in natura.\nSi presenta in aggregati massivi granulari. In Italia \u00e8 stata rinvenuta nelle miniere di Brosso (Ivrea)."}
{"id": "352606", "revid": "690621", "url": "https://it.wikipedia.org/wiki?curid=352606", "title": "Jimboite", "text": "La jimboite \u00e8 un minerale."}
{"id": "352607", "revid": "1442080", "url": "https://it.wikipedia.org/wiki?curid=352607", "title": "Jacquesdietrichite", "text": "La jacquesdietrichite \u00e8 un minerale."}
{"id": "352608", "revid": "1442080", "url": "https://it.wikipedia.org/wiki?curid=352608", "title": "Takedaite", "text": "La takedaite \u00e8 un minerale."}
{"id": "352610", "revid": "729019", "url": "https://it.wikipedia.org/wiki?curid=352610", "title": "N\u00f6rdenski\u00f6ldite", "text": "La n\u00f6rdenski\u00f6ldite (o diboruro di calcio e stagno, o boruro di calcio e stagno (II)) \u00e8 un minerale di boro di alta temperatura con formula bruta CaSn(BO3)2.\nMolto diffuso in natura, nelle pegmatiti o in formazioni termometamorfiche di contatto.\nViene spesso rinvenuto in vari giacimenti stanniferi, specie in quello di Arandis in Africa sudoccidentale, ma soprattutto entro le pegmatiti norvegesi, e quindi \u00e8 una roccia intrusiva e magmatica proprio come le pegmatiti e spesso viene rinvenuta associata alla kotoite.\n\u00c8 considerato anche un minerale di secondaria importanza nell'estrazione del boro a livello industriale.\nUn piccolo giacimento in Italia \u00e8 situato nella zona del Larderello, ma non \u00e8 possibile sfruttarlo industrialmente, a causa del fatto che questo minerale \u00e8 distribuito sulla zona in modo omogeneo, e quindi poco concentrato e difficile da distinguere, poich\u00e9 a causa del suo aspetto viene spesso confuso con la sabbia."}
{"id": "352611", "revid": "1442080", "url": "https://it.wikipedia.org/wiki?curid=352611", "title": "Tusionite", "text": "La tusionite \u00e8 un minerale."}
{"id": "352612", "revid": "365417", "url": "https://it.wikipedia.org/wiki?curid=352612", "title": "Pertsevite-(F)", "text": "La pertsevite-(F) \u00e8 un minerale conosciuto come pertsevite fino alla scoperta del termine finale della serie costituito dalla pertsevite-(OH)."}
{"id": "352613", "revid": "767487", "url": "https://it.wikipedia.org/wiki?curid=352613", "title": "Warwickite", "text": "La warwickite \u00e8 un minerale membro del gruppo omonimo. Il nome deriva dalla localit\u00e0 di ritrovamento, Warwick nella Contea di Orange (USA).\nAbito cristallino.\nLa warwickite si presenta in cristalli prismatici allungati con le terminazioni arrotondate.\nOrigine e giacitura.\nLa warwickite si rinviene negli skarn calcarei metasomatizzati, nella lamproite e nelle vene di carbonatite."}
{"id": "352614", "revid": "767487", "url": "https://it.wikipedia.org/wiki?curid=352614", "title": "Yuanfuliite", "text": "La yuanfuliite \u00e8 un minerale."}
{"id": "352615", "revid": "287204", "url": "https://it.wikipedia.org/wiki?curid=352615", "title": "Pinakiolite", "text": "La pinakiolite \u00e8 un minerale."}
{"id": "352616", "revid": "287204", "url": "https://it.wikipedia.org/wiki?curid=352616", "title": "Aluminomagnesiohulsite", "text": "Laluminomagnesiohulsite \u00e8 un minerale."}
{"id": "352617", "revid": "767487", "url": "https://it.wikipedia.org/wiki?curid=352617", "title": "Magnesiohulsite", "text": "La magnesiohulsite \u00e8 un minerale."}
{"id": "352618", "revid": "1442080", "url": "https://it.wikipedia.org/wiki?curid=352618", "title": "Hulsite", "text": "La hulsite \u00e8 un minerale."}
{"id": "352619", "revid": "299040", "url": "https://it.wikipedia.org/wiki?curid=352619", "title": "Ludwigite", "text": "La ludwigite \u00e8 un minerale appartenente al gruppo omonimo. Il minerale si presenta di colore scuro: macchie nere e con striature blu-grigio-bianche. Ha aspetto fibroso-lamellare; \u00e8 mediamente pesante e di media durezza.\nAbito cristallino.\nIn masse fibroso-lamellare probabilmente \u00e8 molto rara in cristalli.\nOrigine e giacitura.\nEsiste un giacimento in Piemonte, quello della miniera Salvere a Brosso in Valchiusella .\nForma in cui si presenta in natura.\nMediamente pesante. Di colore scuro: macchie nere striature blu-grigio-bianco."}
{"id": "352620", "revid": "15756", "url": "https://it.wikipedia.org/wiki?curid=352620", "title": "Vonsenite", "text": "La vonsenite \u00e8 un minerale appartenente al gruppo della ludwigite."}
{"id": "352621", "revid": "287204", "url": "https://it.wikipedia.org/wiki?curid=352621", "title": "Azoproite", "text": "Lazoproite \u00e8 un minerale appartenente al gruppo della ludwigite."}
{"id": "352623", "revid": "1442080", "url": "https://it.wikipedia.org/wiki?curid=352623", "title": "Chestermanite", "text": "La chestermanite \u00e8 un minerale."}
{"id": "352624", "revid": "1442080", "url": "https://it.wikipedia.org/wiki?curid=352624", "title": "Fredrikssonite", "text": "La fredrikssonite \u00e8 un minerale appartenente al gruppo della ludwigite."}
{"id": "352625", "revid": "767487", "url": "https://it.wikipedia.org/wiki?curid=352625", "title": "Bonaccordite", "text": "La bonaccordite \u00e8 un minerale appartenente al gruppo della ludwigite."}
{"id": "352626", "revid": "1442080", "url": "https://it.wikipedia.org/wiki?curid=352626", "title": "Tak\u00e9uchiite", "text": "La tak\u00e9uchiite \u00e8 un minerale."}
{"id": "352627", "revid": "1442080", "url": "https://it.wikipedia.org/wiki?curid=352627", "title": "Orthopinakiolite", "text": "L'orthopinakiolite \u00e8 un minerale."}
{"id": "352628", "revid": "767487", "url": "https://it.wikipedia.org/wiki?curid=352628", "title": "Blatterite", "text": "La blatterite \u00e8 un minerale."}
{"id": "352629", "revid": "287204", "url": "https://it.wikipedia.org/wiki?curid=352629", "title": "Gaudefroyite", "text": "La gaudefroyite \u00e8 un minerale."}
{"id": "352630", "revid": "1776051", "url": "https://it.wikipedia.org/wiki?curid=352630", "title": "Fluoborite", "text": "La fluoborite \u00e8 un minerale."}
{"id": "352631", "revid": "1442080", "url": "https://it.wikipedia.org/wiki?curid=352631", "title": "Karlite", "text": "La karlite \u00e8 un minerale."}
{"id": "352632", "revid": "1718925", "url": "https://it.wikipedia.org/wiki?curid=352632", "title": "Jeremejevite", "text": "La jeremejevite \u00e8 un minerale.\nAbito cristallino.\nSi trova spesso in abito tabulare"}
{"id": "352633", "revid": "46291", "url": "https://it.wikipedia.org/wiki?curid=352633", "title": "Phillyrea", "text": "Il genere Phillyrea (in italiano Fillirea) comprende arbusti e piccoli alberi sempreverdi della famiglia delle Oleacee.\nAlcune specie sono tipici componenti della macchia mediterranea.\nAreale.\nIl genere \"Phillyrea\" \u00e8 limitato al bacino del Mediterraneo e all'Armenia.\nDescrizione.\nLa Phillyrea \u00e8 una pianta legnosa che pu\u00f2 raggiungere in alcune specie l'altezza di 6\u20137 m (piccolo albero).\nLe foglie sono semplici, opposte, sempreverdi.\nI fiori sono dioici, piccoli, bianchi, con 4 sepali e 4 petali riuniti parzialmente in un breve tubo. I fiori sono raccolti in brevi grappoli ascellari.\nI frutti sono drupe carnose, nere a maturazione, vagamente simili alle olive, ma pi\u00f9 piccoli, pi\u00f9 rotondi e riuniti in grappoli.\nSpecie.\nLa classificazione del genere \"Phillyrea\" \u00e8 resa complessa dalla presenza di numerosi sinonimi. Inoltre, alcune specie asiatiche attribuite nell'Ottocento a questo genere sono state spostate successivamente in altri generi, in particolare nei generi \"Ligustrum\" e \"Olea\".\nUlteriore elemento di complessit\u00e0 \u00e8 la presenza di ibridi naturali.\nIn Italia sono diffuse le due specie \"Phillyrea latifolia\" (a foglie larghe) e \"Phillyrea angustifolia\" (a foglie strette), entrambe gi\u00e0 descritte da Linneo.\n\"Phillyrea media\" viene frequentemente considerata solo una variet\u00e0 o sottospecie di \"Phillyrea latifolia\".\n\"Phillyrea decora\" (che alcuni trasferiscono nel genere \"Osmanthus\"), endemismo dell'Armenia, viene apprezzata come specie ornamentale.\nAltre specie sono proprie della Penisola Iberica o della Francia meridionale."}
{"id": "352634", "revid": "2039709", "url": "https://it.wikipedia.org/wiki?curid=352634", "title": "Painite", "text": "La painite \u00e8 un minerale borato molto raro. Fu trovato in Birmania nel 1950 e costituisce il primo di una nuova specie minerale.\nLa composizione chimica della painite contiene calcio, zirconio, boro, alluminio e ossigeno oltre a tracce di cromo e vanadio.\nLa painite ha una colorazione che pu\u00f2 variare dal rosso-arancione al marrone, dovuta alle tracce di ferro. I suoi cristalli sono di forma esagonale.\nOrigine e giacitura.\nPer molti anni, si sapeva dell'esistenza di soli tre piccoli cristalli di painite. Prima del 2005 furono trovati meno di 25 cristalli.\nPi\u00f9 recentemente, sono stati scoperti altri campioni di painite in una nuova posizione nel nord del Myanmar.\nAlcune esplorazioni nella regione del Mogok hanno individuato diversi nuovi casi di painite che sono stati studiati e che hanno portato alla scoperta di diverse migliaia di nuovi esemplari.\nLa maggior parte dei frammenti trovati sono cristalli incompleti scuri e opachi. Un modesto numero di cristalli trasparenti sono stati conservati sotto forma di cristalli o tagliati in gemma.\nOriginariamente alcuni dei campioni noti di painite erano di propriet\u00e0 privata. Il resto delle pietre \u00e8 stato distribuito tra Museo di storia naturale, Gemological Institute of America, California Institute of Technology e GRS Gem Research Laboratory a Lucerna, Svizzera."}
{"id": "352635", "revid": "1442080", "url": "https://it.wikipedia.org/wiki?curid=352635", "title": "Berborite", "text": "La berborite \u00e8 un minerale."}
{"id": "352636", "revid": "1442080", "url": "https://it.wikipedia.org/wiki?curid=352636", "title": "Wightmanite", "text": "La wightmanite \u00e8 un minerale."}
{"id": "352637", "revid": "1543377", "url": "https://it.wikipedia.org/wiki?curid=352637", "title": "Primiano di Larino", "text": "Biografia.\nSecondo gli studiosi, tre fratelli cristiani, Primiano, Firmiano e Casto, detti anche i Santi Martiri Larinesi, vennero perseguitati in seguito all'editto di Diocleziano nel 303 e giustiziati nell'anfiteatro di Larino, o nell'anfiteatro di Lucera. I tre fratelli, Primiano Firmiano e Casto, riuscirono ad addomesticare i leoni, che li risparmiarono. Primiano venne successivamente decapitato presso il Tempio di Marte a Larino il 15 maggio, i suoi fratelli il giorno successivo.\nCulto.\nSan Primiano \u00e8 il patrono di Lesina e viene festeggiato il 15 maggio con una festa con eventi pirotecnici e musicali, come anche a Larino, in provincia di Campobasso dove \u00e8 compatrono insieme a San Pardo.\nNell'anno 842 Larino, luogo in cui Primiano venne martirizzato, fu invasa dai Saraceni e distrutta. Le reliquie dei santi Primiano, Firmiano e Casto, abbandonate, furono trafugate da alcuni lesinesi che le portarono a Lesina. I larinesi, tornati nelle loro case saccheggiate e distrutte, si accorsero della mancanza delle spoglie del Santo Protettore nel Tempio e si mossero verso la vicina Puglia per riappropriarsene. Durante il tragitto, presso Lucera s'imbatterono nel sepolcro di San Pardo e, considerando questa scoperta come un dono di Dio, ornarono un carro agricolo con fiori e portarono le spoglie del santo in processione fino a Larino .\nA San Primiano viene attribuita, dalla tradizione popolare, un'intercessione che plac\u00f2 la siccit\u00e0 all'inizio del XIX secolo. La storia racconta che, trovandosi in Lesina il nobiluomo larinese Don Giovanni Andrea Mammarella, egli si rec\u00f2 in chiesa per pregare il santo. Inginocchiatosi davanti alla statua di San Primiano, ne invoc\u00f2 l'aiuto affinch\u00e9 mettesse fine al clima arido che da mesi stava mettendo a dura prova la popolazione: di l\u00ec a poco venne a piovere, e il pericolo fu scongiurato.\nA San Primiano \u00e8 stata dedicata una chiesa sede di un'antica confraternita laicale che portava il suo nome.\nUn'insigne reliquia del corpo di San Primiano si conserva in Acquaviva Collecroce (CB)."}
{"id": "352638", "revid": "1442080", "url": "https://it.wikipedia.org/wiki?curid=352638", "title": "Shabynite", "text": "La shabynite \u00e8 un minerale."}
{"id": "352639", "revid": "290948", "url": "https://it.wikipedia.org/wiki?curid=352639", "title": "Canavesite", "text": "La canavesite \u00e8 un minerale.\nAbito cristallino.\nAciculare.\nOrigine e giacitura.\nCome infiorescenza nelle miniere di pirite e di borati tipo la ludwigite e l'ascharite.\nForma in cui si presenta in natura.\nIn ciuffi raggiati o in forma di rosette.\nPropriet\u00e0 fisico chimiche.\nRisulta solubile negli acidi.\nStoria.\nFu scoperta nel 1978.\nLuoghi di ritrovamento.\nNelle antiche miniere di Brosso."}
{"id": "352640", "revid": "1442080", "url": "https://it.wikipedia.org/wiki?curid=352640", "title": "Sakhaite", "text": "La sakhaite \u00e8 un minerale."}
{"id": "352641", "revid": "1442080", "url": "https://it.wikipedia.org/wiki?curid=352641", "title": "Qilianshanite", "text": "La qilianshanite \u00e8 un minerale."}
{"id": "352642", "revid": "1442080", "url": "https://it.wikipedia.org/wiki?curid=352642", "title": "Sinhalite", "text": "La sinhalite \u00e8 un minerale."}
{"id": "352643", "revid": "1543377", "url": "https://it.wikipedia.org/wiki?curid=352643", "title": "Pseudosinhalite", "text": "La pseudosinhalite \u00e8 un minerale.\nEtimologia.\nIl nome deriva dal greco \u03c8\u03b5\u03c5\u03b4\u03cc\u03c2, \"pseud\u00f2s\", cio\u00e8 \"falso, apparente\", in quanto possiede propriet\u00e0 ottiche, chimiche e strutturali simili alla sinhalite, ma \u00e8 una specie mineralogica a s\u00e9."}
{"id": "352644", "revid": "1543377", "url": "https://it.wikipedia.org/wiki?curid=352644", "title": "B\u00e9hierite", "text": "La b\u00e9hierite \u00e8 un minerale."}
{"id": "352646", "revid": "1442080", "url": "https://it.wikipedia.org/wiki?curid=352646", "title": "Bandylite", "text": "La bandylite \u00e8 un minerale."}
{"id": "352647", "revid": "767487", "url": "https://it.wikipedia.org/wiki?curid=352647", "title": "Teepleite", "text": "La teepleite \u00e8 un minerale."}
{"id": "352648", "revid": "287204", "url": "https://it.wikipedia.org/wiki?curid=352648", "title": "Cahnite", "text": "La cahnite \u00e8 un minerale."}
{"id": "352649", "revid": "729019", "url": "https://it.wikipedia.org/wiki?curid=352649", "title": "Frolovite", "text": "La frolovite \u00e8 un minerale scoperto nel 1957. Il nome deriva dalla localit\u00e0 di Novofrolovskoye sui monti Urali dove \u00e8 stata rinvenuta per la prima volta\nOrigine e giacitura.\nLa frolovite \u00e8 frutto di una rara alterazione dei minerali di boro di origine idrotermale nei depositi di skarn.\nForma in cui si presenta in natura.\nLa frolovite si rinviene solitamente in grani irregolari, sotto forma di cristalli xenomorfici come inclusione di altri minerali o rocce."}
{"id": "352650", "revid": "1442080", "url": "https://it.wikipedia.org/wiki?curid=352650", "title": "Henmilite", "text": "La henmilite \u00e8 un minerale."}
{"id": "352651", "revid": "1442080", "url": "https://it.wikipedia.org/wiki?curid=352651", "title": "Olshanskyite", "text": "L'olshanskyite \u00e8 un minerale."}
{"id": "352653", "revid": "1982", "url": "https://it.wikipedia.org/wiki?curid=352653", "title": "Hexahydroborite", "text": "L'hexahydroborite \u00e8 un minerale."}
{"id": "352656", "revid": "124996084", "url": "https://it.wikipedia.org/wiki?curid=352656", "title": "Anders Celsius", "text": "Biografia.\nDivenne professore di astronomia presso l'Universit\u00e0 di Uppsala nel 1730. Fece un lungo viaggio di studio tra il 1732 e il 1735 visitando numerosi osservatori in Germania, Francia e Italia. Mentre si trovava a Norimberga, nel 1733 pubblic\u00f2 i risultati di 316 osservazioni di aurore boreali eseguite da lui o da altri nel periodo tra il 1716 e il 1732.\nA Parigi partecip\u00f2 allo studio di una spedizione in Lapponia per la misura di un arco di meridiano, e prese parte, nel 1736, al viaggio effettivo, organizzato dall'Accademia francese delle scienze.\nLa partecipazione di Celsius a questo viaggio gli guadagn\u00f2 molto rispetto in Svezia e suscit\u00f2 interesse nelle scienze astronomiche nel Paese. Nel 1741 Celsius fond\u00f2 l'osservatorio astronomico di Uppsala, che fu equipaggiato con i pi\u00f9 moderni strumenti dell'epoca, acquistati durante il suo lungo viaggio.\nNel 1738 pubblic\u00f2 il \"De observationibus pro figura telluris determinanda\" (Osservazioni sulla determinazione della forma della Terra).\nNel 1742 present\u00f2 una memoria all'Accademia Reale Svedese delle Scienze in cui proponeva una scala di temperatura, ora universalmente adottata e la cui unit\u00e0 di misura prende il nome di grado Celsius in suo onore.\nLa scala proposta da Celsius era basata su una suddivisione centesimale, ma era inversa rispetto a quella che usiamo oggi: il valore 100 \u00b0C corrispondeva infatti alla temperatura, a livello del mare, alla quale l'acqua congela, mentre il valore 0 \u00b0C corrispondeva alla temperatura, sempre a livello del mare, alla quale l'acqua bolle. Fu il connazionale Linneo a invertirla tre anni pi\u00f9 tardi.\nA lui \u00e8 stato dedicato un cratere sulla Luna, il cratere Celsius, e l'asteroide 4169 Celsius."}
{"id": "352660", "revid": "92723", "url": "https://it.wikipedia.org/wiki?curid=352660", "title": "KV48", "text": "KV48 (Kings' Valley 48) \u00e8 la sigla che identifica una delle tombe della Valle dei Re in Egitto; era la sepoltura di Amenemipet, detto Pairi.\nPadre di Paser e Sposato con Ueretmaetef, venne verosimilmente sepolto non in KV48, bens\u00ec in TT29; \u00e8 palese, tuttavia, che una delle due sepolture sia da intendersi come semplice cenotafio identificabile, molto verosimilmente, proprio nella KV48 che \u00e8 priva di decorazioni parietali. Mentre la KV48 \u00e8 priva di dipinti o rilievi, infatti, la TT29 \u00e8 decorata e presenta dipinti in cui compaiono la moglie e il figlio, nonch\u00e9 il fratello Sennefer e la moglie Sentnay.\nAmenemipet fu sindaco di Tebe e visir durante i regni di Amenofi II e Thutmose IV. La vicinanza alla tomba KV35 di Amenhotep II ne dimostra il favore e l\u2019importanza a Corte.\nLa titolariet\u00e0 della tomba KV48 \u00e8 tuttavia affermata da alcuni ushabty, dalla presenza di quattro mattoni sacri e da un sigillo, tutti recanti il nome di Amenemipet.\nScoperta nel 1906 da Edward Russell Ayrton, per conto di Theodore Davis, non venne per\u00f2 mappata e se ne persero le tracce fino al 1986 quando venne nuovamente ritrovata nell\u2019ambito del Theban Mapping Project. In quell\u2019occasione, venne eretto un muro attorno all\u2019entrata della tomba per evitare danni da inondazione.\nAll'atto della scoperta, nel 1906, Ayrton rinvenne, sopra lo strato di detriti, la mummia privata delle bende di un \"uomo alto e ben strutturato\", nonch\u00e9 frammenti di un sarcofago ligneo, decorato in giallo e ricoperto di resina nera, e di una sedia in legno . Dato il posizionamento sopra lo spesso strato di detriti alluvionali, si trattava, molto verosimilmente, di una sepoltura intrusiva, ma nessun elemento ha consentito di datarla."}
{"id": "352662", "revid": "1442080", "url": "https://it.wikipedia.org/wiki?curid=352662", "title": "Carboborite", "text": "La carboborite \u00e8 un minerale."}
{"id": "352663", "revid": "1442080", "url": "https://it.wikipedia.org/wiki?curid=352663", "title": "Sulfoborite", "text": "La sulfoborite \u00e8 un minerale."}
{"id": "352665", "revid": "287204", "url": "https://it.wikipedia.org/wiki?curid=352665", "title": "Seamanite", "text": "La seamanite \u00e8 un fostato boro manganese estremamente raro, Mn3(PO4)B(OH)6, scoperto inizialmente in Michigan con il nome di \"koenigite\". Gli unici ritrovamenti sono stati nelle contee di Iron e Marquette dove forma dei cristalli prismatici dal marrone al rosa. Si trova associata alla shigaite.\n\u00c8 stata in seguito cos\u00ec denominata in onore del Professor Arthur E. Seaman della Michigan Technological University suo scopritore."}
{"id": "352666", "revid": "365417", "url": "https://it.wikipedia.org/wiki?curid=352666", "title": "Moydite-(Y)", "text": "La moydite-(Y) \u00e8 un minerale, di colore giallastro o trasparente.\nHa un buon clivaggio, si frattura in modo conoidale, \u00e8 fragile e morbido."}
{"id": "352667", "revid": "1543377", "url": "https://it.wikipedia.org/wiki?curid=352667", "title": "Suanite", "text": "La suanite \u00e8 un minerale."}
{"id": "352668", "revid": "767487", "url": "https://it.wikipedia.org/wiki?curid=352668", "title": "Clinokurchatovite", "text": "La clinokurchatovite \u00e8 un minerale."}
{"id": "352670", "revid": "1442080", "url": "https://it.wikipedia.org/wiki?curid=352670", "title": "Kurchatovite", "text": "La kurchatovite \u00e8 un minerale."}
{"id": "352671", "revid": "466539", "url": "https://it.wikipedia.org/wiki?curid=352671", "title": "Szaib\u00e9lyite", "text": "La szaib\u00e9lyite \u00e8 un minerale.\nSinonimi sono ascharite e camsellite.\nChiamato in onore di Stephen Szaibely, perito minerario ungherese\nAbito cristallino.\nTerroso, nodulare, fibroso.\nOrigine e giacitura.\nCome prodotto di metamorfismo di contatto, spesso associata a ludwigite o rocce serpentinose, o anche nelle miniere di sale, dove \u00e8 associata a boracite, silvite, salgemma e kainite. Nelle miniere di boro.\nForma in cui si presenta in natura.\nIn masse biancastre fibrose o in aggregati gessosi."}
{"id": "352672", "revid": "1442080", "url": "https://it.wikipedia.org/wiki?curid=352672", "title": "Sussexite", "text": "La sussexite \u00e8 un minerale."}
{"id": "352674", "revid": "1442080", "url": "https://it.wikipedia.org/wiki?curid=352674", "title": "Sibirskite", "text": "La sibirskite \u00e8 un minerale."}
{"id": "352675", "revid": "1543377", "url": "https://it.wikipedia.org/wiki?curid=352675", "title": "Parasibirskite", "text": "La parasibirskite \u00e8 un minerale.\nEtimologia.\nIl nome deriva dal greco \u03c0\u03b1\u03c1\u03ac, \"par\u00e0\", che significa \"nei pressi, vicino\", ad indicarne le somiglianze con la sibirskite, con la quale \u00e8 dimorfica."}
{"id": "352676", "revid": "767487", "url": "https://it.wikipedia.org/wiki?curid=352676", "title": "Wiserite", "text": "La wiserite \u00e8 un minerale."}
{"id": "352677", "revid": "1442080", "url": "https://it.wikipedia.org/wiki?curid=352677", "title": "L\u00fcneburgite", "text": "La l\u00fcneburgite \u00e8 un minerale."}
{"id": "352679", "revid": "1442080", "url": "https://it.wikipedia.org/wiki?curid=352679", "title": "Pinnoite", "text": "La pinnoite \u00e8 un minerale."}
{"id": "352680", "revid": "767487", "url": "https://it.wikipedia.org/wiki?curid=352680", "title": "Satimolite", "text": "La satimolite \u00e8 un minerale."}
{"id": "352681", "revid": "767487", "url": "https://it.wikipedia.org/wiki?curid=352681", "title": "Pentahydroborite", "text": "La pentahydroborite \u00e8 un minerale."}
{"id": "352682", "revid": "124396470", "url": "https://it.wikipedia.org/wiki?curid=352682", "title": "Ameghinite", "text": "L'ameghinite, cos\u00ec denominata in onore di Florentino e Carlo Ameghino, \u00e8 un minerale rinvenuto in Argentina.\nOrigine e giacitura.\nRinvenuta nel giacimento di borace di Tincalaya, in provincia di Salta, Argentina.\nForma in cui si presenta in natura.\nPiccoli cristalli incolori, trasparenti e brillanti, ed in noduli all'interno del borace compatto. Agli ultravioletti presenta fluorescenza di colore azzurro pallido."}
{"id": "352683", "revid": "287204", "url": "https://it.wikipedia.org/wiki?curid=352683", "title": "Kurnakovite", "text": "La kurnakovite \u00e8 un idroborato di magnesio rinvenuto per la prima volta presso la miniera di Indersk, Kazakistan occidentale, nel 1938. Deve il suo nome al mineralogista russo Nikolai S. Kurnakov (1860-1941)."}
{"id": "352684", "revid": "984922", "url": "https://it.wikipedia.org/wiki?curid=352684", "title": "Inderite", "text": "L'inderite \u00e8 un minerale, un borato idrato di magnesio, appartenente al gruppo omonimo.\nIl nome deriva dal lago salato di Inder, nel Kazakistan.\nDescritta per la prima volta da A. M. Boldyreva, kazaka, nel 1937.\nMorfologia.\nCristalli aghiformi prismatici striati longitudinalmente e aggregati massivi\nOrigine e giacitura.\nL'origine del minerale \u00e8 nei laghi borati; ha paragenesi con idroboracite.\nCaratteri fisico-chimici.\nMolto fragile, solubile in HCl diluito e caldo.\nLocalit\u00e0 di ritrovamento.\nLago di Inder, nel Kazakistan; cristalli fino a 40 centimetri nel laghi borati della California.\nUtilizzi.\nNell'industria chimica del boro."}
{"id": "352685", "revid": "287204", "url": "https://it.wikipedia.org/wiki?curid=352685", "title": "Inderborite", "text": "La inderborite \u00e8 un minerale appartenente al gruppo dell'inderite."}
{"id": "352687", "revid": "287204", "url": "https://it.wikipedia.org/wiki?curid=352687", "title": "Meyerhofferite", "text": "La meyerhofferite \u00e8 un minerale."}
{"id": "352688", "revid": "287204", "url": "https://it.wikipedia.org/wiki?curid=352688", "title": "Inyoite", "text": "La inyoite \u00e8 un minerale, un borato idrato di calcio, appartenente al gruppo dell'inderite.\nIl nome deriva dalla Contea di Inyo, contea della California, dove \u00e8 stata ritrovata.\nDescritta per la prima volta da Waldemar Theodore Schaller (3 agosto 1882 - 28 settembre 1967), mineralogista americano, nel 1916.\nAbito cristallino.\nI cristalli sono in forma di tavolette o, pi\u00f9 spesso, in prismi tozzi poco allungati.\nOrigine e giacitura.\nLa genesi \u00e8 nei laghi borati, la paragenesi \u00e8 con priceite e colemanite.\nForma in cui si presenta in natura.\nIn cristalli, aggregati massivi e sferolitici.\nCaratteri fisico-chimici.\nHa luminescenza a volte bianco giallastra. \u00c8 fragile. \u00c8 solubile in acqua calda e negli acidi diluiti. Diviene superficialmente bianco-opaca per disidratazione.\nLocalit\u00e0 di ritrovamento.\nNel lago di Inder, nel Kazakistan; nei laghi borati della California e a Hillsborough, in Canada.\nUtilizzi.\nNell'industria chimica del boro."}
{"id": "352689", "revid": "1442080", "url": "https://it.wikipedia.org/wiki?curid=352689", "title": "Solongoite", "text": "La solongoite \u00e8 un minerale."}
{"id": "352690", "revid": "1442080", "url": "https://it.wikipedia.org/wiki?curid=352690", "title": "Hydrochlorborite", "text": "L'hydrochlorborite \u00e8 un minerale."}
{"id": "352691", "revid": "110157", "url": "https://it.wikipedia.org/wiki?curid=352691", "title": "Uralborite", "text": "La uralborite \u00e8 un minerale."}
{"id": "352692", "revid": "1442080", "url": "https://it.wikipedia.org/wiki?curid=352692", "title": "Nifontovite", "text": "La nifontovite \u00e8 un minerale."}
{"id": "352694", "revid": "1442080", "url": "https://it.wikipedia.org/wiki?curid=352694", "title": "Diomignite", "text": "La diomignite \u00e8 un minerale."}
{"id": "352695", "revid": "287204", "url": "https://it.wikipedia.org/wiki?curid=352695", "title": "Tincalconite", "text": "La tincalconite \u00e8 un minerale, un borato idrato di sodio.\nIl nome deriva dall'orientale \"tincal\" = borace e dal greco \u03ba\u03cc\u03bd\u03bf\u03c2 = polvere, per l'aspetto polverulento.\nAbito cristallino.\nForma patine microcristalline polverulente su borace.\nOrigine e giacitura.\nEssendo prodotto di alterazione del borace all'aria, l'origine \u00e8 secondaria, in prossimit\u00e0 di laghi boraciferi salati. La paragenesi \u00e8 con borace, natron, mirabilite e salgemma.\nForma in cui si presenta in natura.\nMasse terrose polverulente.\nCaratteri fisico-chimici.\nHa sapore dolciastro. Fonde al cannello formando una goccia traslucida. Solubile negli acidi.\nLocalit\u00e0 di ritrovamento.\nLe stesse del borace."}
{"id": "352696", "revid": "1573940", "url": "https://it.wikipedia.org/wiki?curid=352696", "title": "Calice (neopaganesimo)", "text": "Nella religione Wicca e nelle altre religioni neopagane, il Calice, detto anche Coppa, \u00e8 uno strumento liturgico. \u00c8 utilizzato durante i banchetti dei Sabba e degli Esbat per raccogliere qualsiasi sostanza, sia essa naturale, sia essa psichica.\nLa Coppa, data la sua forma, rappresenta l'utero materno, il lato femminile, la Dea, l'Acqua. In alcune tradizioni \u00e8 d'argento, metallo legato alla Luna e perci\u00f2 sacro alla Dea; quando la si acquista non si contratta mai sul prezzo, cosa che deprezzerebbe il valore della coppa.\nCollegamenti esterni.\nWicca.it\nPaganPride.it"}
{"id": "352697", "revid": "767487", "url": "https://it.wikipedia.org/wiki?curid=352697", "title": "Fedorovskite", "text": "La fedorovskite \u00e8 un minerale."}
{"id": "352698", "revid": "767487", "url": "https://it.wikipedia.org/wiki?curid=352698", "title": "Roweite", "text": "La roweite \u00e8 un minerale."}
{"id": "352700", "revid": "729019", "url": "https://it.wikipedia.org/wiki?curid=352700", "title": "Halurgite", "text": "La halurgite \u00e8 un minerale."}
{"id": "352701", "revid": "1442080", "url": "https://it.wikipedia.org/wiki?curid=352701", "title": "Hungchaoite", "text": "La hungchaoite \u00e8 un minerale."}
{"id": "352702", "revid": "767487", "url": "https://it.wikipedia.org/wiki?curid=352702", "title": "Wardsmithite", "text": "La wardsmithite \u00e8 un minerale."}
{"id": "352703", "revid": "1442080", "url": "https://it.wikipedia.org/wiki?curid=352703", "title": "Ekaterinite", "text": "L'ekaterinite \u00e8 un minerale."}
{"id": "352704", "revid": "1442080", "url": "https://it.wikipedia.org/wiki?curid=352704", "title": "Borcarite", "text": "La borcarite \u00e8 un minerale."}
{"id": "352705", "revid": "110121635", "url": "https://it.wikipedia.org/wiki?curid=352705", "title": "Ulexite", "text": "L'ulexite \u00e8 un minerale, un borato idrato di sodio e calcio.\nDeriva dal chimico tedesco Georg Ludwig Ulex (1811-1883).\nDescritto per la prima volta dal mineralogista James Dwight Dana (1813\u20131895), nel 1850.\nAbito cristallino.\nCristalli tabulari e aghiformi\nOrigine e giacitura.\nSi forma nelle regioni aride, soprattutto nei laghi salati prosciugati, oppure si rinviene con altri borati nei sedimenti del Terziario. Ha paragenesi con borace, colemanite e inyoite\nForma in cui si presenta in natura.\nSi presenta raramente in cristalli, pi\u00f9 frequentemente in masse nodulari o lenticolari di cristalli aciculari, in croste botrioidali di fibre disposte casualmente oppure in vene compatte con struttura fibroso-parallela.\nCaratteri fisico-chimici.\nHa luminescenza bianca. Riscaldata, si dilata e quindi fonde rapidamente; colora la fiamma in giallo ed \u00e8 solubile in acqua calda\nUtilizzi.\nNell'industria chimica. Sovente viene usata come gemma (cabochon)\nLocalit\u00e0 di ritrovamento.\nBoron, distretto di Kramer (California); Iquique, distretto di Tarapaca, Cile; inoltre in Argentina, Bolivia, Per\u00f9 e Canada. In Italia \u00e8 segnalata a Larderello, in Toscana\nCuriosit\u00e0.\nI cristalli aciculari si comportano come fibre ottiche, trasmettendo totalmente l'immagine attraverso di essi. Un frammento in cui vengano levigate due superfici tra loro parallele e perpendicolari alla fibrosit\u00e0, mostra una trasparenza particolare: appoggiando la superficie inferiore su uno scritto, le lettere appaiono su quella superiore come se vi galleggiassero o vi fossero proiettati a guisa di schermo. Per questo motivo negli Stati Uniti l'ulexite \u00e8 chiamata comunemente pietra televisione."}
{"id": "352706", "revid": "1442080", "url": "https://it.wikipedia.org/wiki?curid=352706", "title": "Ammonioborite", "text": "La ammonioborite \u00e8 un minerale."}
{"id": "352707", "revid": "1442080", "url": "https://it.wikipedia.org/wiki?curid=352707", "title": "Santite", "text": "La santite \u00e8 un minerale."}
{"id": "352708", "revid": "1442080", "url": "https://it.wikipedia.org/wiki?curid=352708", "title": "Sborgite", "text": "La sborgite \u00e8 un minerale."}
{"id": "352709", "revid": "1442080", "url": "https://it.wikipedia.org/wiki?curid=352709", "title": "Priceite", "text": "La priceite \u00e8 un minerale."}
{"id": "352711", "revid": "1442080", "url": "https://it.wikipedia.org/wiki?curid=352711", "title": "Tertschite", "text": "La tertschite \u00e8 un minerale."}
{"id": "352712", "revid": "290948", "url": "https://it.wikipedia.org/wiki?curid=352712", "title": "Admontite", "text": "L'admontite \u00e8 un minerale.\nEtimologia.\nPrende il nome dalla localit\u00e0 austriaca di Admont, nei pressi della quale \u00e8 stato rinvenuto."}
{"id": "352713", "revid": "1442080", "url": "https://it.wikipedia.org/wiki?curid=352713", "title": "Mcallisterite", "text": "La mcallisterite \u00e8 un minerale."}
{"id": "352714", "revid": "438678", "url": "https://it.wikipedia.org/wiki?curid=352714", "title": "Aksaite", "text": "La aksaite \u00e8 un minerale."}
{"id": "352715", "revid": "767487", "url": "https://it.wikipedia.org/wiki?curid=352715", "title": "Rivadavite", "text": "La rivadavite \u00e8 un minerale."}
{"id": "352717", "revid": "1442080", "url": "https://it.wikipedia.org/wiki?curid=352717", "title": "Teruggite", "text": "La teruggite \u00e8 un minerale."}
{"id": "352718", "revid": "1776051", "url": "https://it.wikipedia.org/wiki?curid=352718", "title": "Vimsite", "text": "La vimsite \u00e8 un minerale."}
{"id": "352719", "revid": "767487", "url": "https://it.wikipedia.org/wiki?curid=352719", "title": "Calciborite", "text": "La calciborite \u00e8 un minerale."}
{"id": "352720", "revid": "984922", "url": "https://it.wikipedia.org/wiki?curid=352720", "title": "Chelkarite", "text": "La chelkarite \u00e8 un minerale."}
{"id": "352721", "revid": "287204", "url": "https://it.wikipedia.org/wiki?curid=352721", "title": "Aldzhanite", "text": "Laldzhanite \u00e8 un minerale disconosciuto ufficialmente dall'IMA nel 1972 in quanto il campione era insufficientemente caratterizzato chimicamente.\nOrigine e giacitura.\nL'adzhanite \u00e8 stata trovata fra i residui insolubili della carnallite-bischofite."}
{"id": "352722", "revid": "125428046", "url": "https://it.wikipedia.org/wiki?curid=352722", "title": "Edoardo Reja", "text": "Come allenatore ha conseguito 4 promozioni in Serie A.\nCarriera.\nGiocatore.\nNato a Lucinico, frazione di Gorizia, da famiglia di origine slovena, fu portato ancora giovane da Paolo Mazza a Ferrara tra le file della . Esord\u00ec giovanissimo in Serie A e, insieme a compagni di squadra come Fabio Capello, Luigi Pasetti e Adriano Zanier vinse, nel 1965, il Campionato Primavera. Nella sua carriera di calciatore, precisamente nel ruolo di centrocampista difensivo che dur\u00f2 dal 1963 al 1977, oltre a quella della SPAL, vest\u00ec le maglie del Palermo, dell'Alessandria e del Benevento con cui chiuse la carriera di giocatore.\nAllenatore.\nGli inizi e le esperienze nelle serie minori.\nA partire dal 1979 inizi\u00f2 una lunga carriera di allenatore che lo port\u00f2 alla guida di numerose squadre di serie minori, compreso un ritorno a Gorizia in serie C2 1983-84 con la quale ottenne una salvezza, ed alcune altre nel corso degli anni ottanta, fino ad arrivare in Serie B alla guida del nella stagione 1989-1990, subentrando all'esonerato Ilario Castagner, dopo esser stato per due anni allenatore della squadra Primavera del club abruzzese.\nHa ottenuto ben quattro promozioni in Serie A: la prima con il Brescia nel 1997, la seconda con il nel 2000, la terza con il Cagliari nel 2004 e la quarta con il Napoli nel 2007. Nella stagione 1991-1992 sfiora con il la promozione nella massima serie, svanita solo nell'ultima giornata di campionato allo Stadio \"Via del Mare\" di Lecce; difatti Reja ha ottenuto i primi successi proprio con la formazione calabrese, con la quale ha conquistato la permanenza in Serie B nello spareggio vinto contro la Salernitana e nella stagione successiva ha mancato la promozione nella massima serie per un solo punto in classifica.\nAnche nell'annata 1997-1998, quando subentr\u00f2 alla coppia Souness-Camolese sulla panchina del Torino, Reja and\u00f2 vicino alla promozione in Serie A: i \"granata\" furono sconfitti ai calci di rigore dal di Castagner nella gara di spareggio giocata allo Stadio Giglio di Reggio Emilia.\nNapoli.\nDopo l'esperienza di Cagliari culminata con la promozione in Serie A, nel 2005 arriva a Napoli come sostituto di Gian Piero Ventura, primo allenatore del Napoli di Aurelio De Laurentiis e riesce a raggiungere i play-off persi poi con l' in due partite di finale. Nella stagione successiva il tecnico goriziano domina il campionato e riesce ad ottenere la promozione in Serie B.\nNel 2006, in Serie B, il Napoli chiude la stagione al secondo posto dietro la e davanti al , ottenendo la promozione diretta. Nel 2007, durante la quarta stagione consecutiva alla guida del Napoli, ritrova la massima serie. Nelle prime giornate il Napoli di Reja batte l'Udinese vincendo 5-0 ad Udine, pareggia 4-4 all'Olimpico contro la Roma e batte sul proprio terreno la Juventus (3-1). Nel girone di ritorno batte la Fiorentina (2-0), il Palermo (1-0), il Milan (3-1) e l'Inter (1-0), che allo Stadio San Paolo rimedier\u00e0 la prima sconfitta stagionale.\nI partenopei chiudono la stagione 2007-2008 all'ottavo posto con 50 punti, guadagnandosi l'accesso in Coppa Intertoto. Il 10 novembre 2007 in occasione della sfida allo Stadio Renzo Barbera contro il Palermo, Reja raggiunge le 700 panchine in carriera. Detiene, insieme ad Ottavio Bianchi, il record di allenatore che ha seduto per pi\u00f9 stagioni consecutive sulla panchina del Napoli (cinque, dal febbraio 2005 al marzo 2009).\nViene confermato alla guida della squadra partenopea anche nella stagione 2008-2009. Superata con successo l'Intertoto sconfiggendo i greci del Panionios sia al San Paolo che al Nea Smyrni, entrambe per 1-0, il tecnico goriziano esordisce in Coppa UEFA dove, dopo aver vinto i preliminari contro gli albanesi del Vllaznia per 3-0 allo Stadio Loro-Bori\u00e7i e per 5-0 al San Paolo, viene eliminato al primo turno dal Benfica, vincendo per 3-2 in casa, ma perdendo per 2-0 all'Est\u00e1dio da Luz.\nIn campionato, la squadra ha un avvio brillante (raggiunge la testa della classifica a pari punti con l'Udinese). Poi il tecnico ottiene 13 punti in dieci gare e chiude il girone d'andata al quinto posto a due punti dalla zona Champions. Il 10 marzo 2009, alle 23:20 circa, dopo la sconfitta casalinga contro la Lazio (settima in nove partite) e dopo un cammino disastroso nel girone di ritorno in cui la squadra partenopea raccoglie appena 2 punti, viene esonerato (dopo cinque anni e 188 panchine tra campionato e coppe) e sostituito da Roberto Donadoni. Il presidente De Laurentiis, parlando della decisione di avvicendarlo, lo definisce \u00abun amico, uno di famiglia, uno che avr\u00e0 sempre la porta aperta al Napoli\u00bb.\nHajduk Spalato.\nIl 18 agosto 2009 diventa allenatore dell'Hajduk Spalato subentrando ad Ivica Kalini\u0107 (gi\u00e0 sostituto del dimissionario Ante Mi\u0161e) costretto a lasciare la panchina croata per problemi di salute. Viene ingaggiato dopo 4 giornate di campionato e firma un contratto biennale a 400.000 euro l'anno. Rimane sulla panchina dei croati fino al febbraio 2010.\nLazio.\nIl 10 febbraio 2010, a seguito dell'esonero di Davide Ballardini, diventa allenatore della Lazio, rescindendo consensualmente il contratto che lo legava ai croati dell'Hajduk Spalato. Esordisce sulla panchina dei \"biancocelesti\" nella partita contro il , vinta per 2-0 grazie alle reti di Guglielmo Stendardo e Mauro Z\u00e1rate, facendo ritrovare il successo alla squadra capitolina dopo un lungo periodo. Dopo una lunga rincorsa verso la salvezza, conquistata matematicamente solo alla penultima giornata battendo in trasferta il Livorno per 2-1, la Lazio chiude il campionato vincendo allo Stadio Olimpico contro l'Udinese per 3-1, attestandosi cos\u00ec al dodicesimo posto finale a 46 punti di cui 24 fatti dal suo subentro.\nAlla sua seconda stagione, all'inizio in campionato la Lazio perde all'esordio in casa della Sampdoria per 2-0, per poi inanellare una serie di risultati positivi a partire dal turno successivo, il primo allo Stadio Olimpico, in cui batte per 3-1 il Bologna. Complice il pareggio tra Inter e Juventus, la Lazio raggiunge il primato solitario alla sesta giornata, confermandolo al settimo turno battendo il e all'ottavo battendo il Cagliari in casa. Prosegue con una vittoria in casa del Palermo. In queste circostanze Reja ottiene per la Lazio anche il record di punti (22) dopo 9 giornate che non era riuscito neanche nelle due \"stagioni-scudetto\" della formazione romana.\nI risultati ottenuti dalla squadra spingono molte famiglie biancocelesti a sostenerlo nel finale di campionato. Perde i tre derby capitolini stagionali riuscendo a portare la Lazio al quinto posto e in Europa League con ben 66 punti (record a quel momento per la Serie A a venti squadre). La situazione cambia all'inizio della stagione 2011-2012; dopo la sconfitta per 2-1 in casa contro il subita il 18 settembre 2011, infatti, l'ambiente laziale inizia a contestarlo ed il presidente Claudio Lotito, nella giornata successiva, dichiara di aver respinto le dimissioni del tecnico friulano da allenatore della Lazio, confermandolo al timone della squadra romana.\nIl 16 ottobre vince il suo primo derby di Roma quando i suoi superano i giallorossi per 2-1. Nuovi dissidi con il presidente fanno s\u00ec che l'allenatore rassegni nuovamente le dimissioni il 22 febbraio 2012, assumendo l'impegno di guidare per l'ultima volta la squadra in vista del ritorno dei sedicesimi di finale di Europa League contro l'Atl\u00e9tico Madrid: esse per\u00f2 vengono nuovamente respinte dal massimo dirigente laziale. Dopo il chiarimento tra i due, il tecnico friulano decide di rimanere sulla panchina biancoceleste fino al termine della stagione, riuscendo a vincere anche il derby di ritorno e a condurre i capitolini al quarto posto, centrando per il secondo anno consecutivo la qualificazione in Europa League. L'11 aprile 2012 allo Juventus Stadium taglia il traguardo delle cento panchine con la Lazio tra campionato, coppa nazionale e coppe europee. A fine stagione decide di non continuare la sua esperienza sulla panchina del club romano.\nIl 4 gennaio 2014 ritorna alla Lazio dopo il licenziamento per giusta causa del tecnico Vladimir Petkovi\u0107, anche se gi\u00e0 qualche giorno prima Reja aveva diretto gli allenamenti della squadra in attesa delle dimissioni di Petkovi\u0107 dal 30 dicembre 2013.\nIl 12 giugno 2014 lascia la panchina della Lazio dopo averla classificata al nono posto con 56 punti (di cui 36 punti fatti in 21 partite).\nAtalanta.\nIl 4 marzo 2015 \u00e8 assunto come allenatore dell'Atalanta, al posto dell'esonerato Stefano Colantuono. Guida i bergamaschi alla salvezza, ottenendo 14 punti (frutto di 2 vittorie, 8 pareggi e 3 sconfitte) in 13 partite, grazie ai quali la squadra chiude il campionato al quartultimo posto in classifica. \u00c8 riconfermato anche per la stagione 2015-2016, nella quale i nerazzurri si piazzano tredicesimi in classifica. Questa sar\u00e0 la sua ultima stagione sulla panchina atalantina, alla luce della scelta della societ\u00e0 bergamasca di ingaggiare Gian Piero Gasperini per l'inizio della nuova annata.\nAlbania.\nDopo aver annunciato il suo ritiro da allenatore al termine dell\u2019esperienza bergamasca (in seguito aveva anche rifiutato la panchina dell\u2019Udinese ), il 17 aprile 2019 \u00e8 nominato commissario tecnico della nazionale albanese fino al termine delle qualificazioni a Euro 2020. Nel 2020 ottiene la promozione in Nations League B con la vittoria per 3-2 contro la Bielorussia all'ultima giornata.\nStatistiche.\nCarriera da allenatore.\n\"Statistiche aggiornate al 15 maggio 2016.\" In grassetto le competizioni vinte.\nNazionale nel dettaglio.\n\"Statistiche aggiornate all'11 giugno 2019\""}
{"id": "352723", "revid": "287204", "url": "https://it.wikipedia.org/wiki?curid=352723", "title": "Colemanite", "text": "La colemanite \u00e8 un minerale appartenente alla V classe (Nitrati, carbonati e borati), pi\u00f9 precisamente \u00e8 un borato idrato di calcio.\nFu scoperta nel 1883 nella cosiddetta Valle della Morte (Death Valley USA) in uno degli enormi giacimenti aperti alla fine del XIX secolo per l'estrazione del boro.\nIl nome ricorda il proprietario della miniera W.T. Coleman e il minerale \u00e8 ancora oggi ampiamente sfruttato per l'estrazione del boro. Il gruppo a cui appartiene conta un centinaio di specie alcune molto comuni altre rarissime.\nLe caratteristiche della colemanite sono: la bassa durezza, la bassa densit\u00e0 e la sfaldatura perfetta anche se non sempre si pu\u00f2 osservare chiaramente. Alla fiamma un cristallo di colemanite emette un crepitio tipico e la fiamma stessa si colora di verde chiaro (reazione tipica del boro).\nGli usi industriali per la presenza del boro ne fanno un minerale di grande importanza e di ampio sfruttamento, i sali di boro infatti vengono utilizzati in molti settori industriali tra cui: produzione di vetri ottici e di pyrex (resistente al fuoco); produzione di detergenti e sbiancanti (perborato); saldatura dei metalli; leghe ultraleggere e propellenti per missili.\nAbito cristallino.\nI cristalli di colemanite appartengono al sistema monoclino, si presentano esteticamente molto gradevoli perch\u00e9 limpidi, trasparenti e molto ricchi di facce. La forma dei cristalli, che possono raggiungere dimensioni ragguardevoli (diversi centimetri), \u00e8 di solito prismatica e tozza o bipiramidale ma talvolta possono apparire romboedrici tanto da assomigliare alla calcite. Non \u00e8 raro tuttavia ritrovarla in masse compatte, granulari o spatiche.\nOrigine e giacitura.\nSi rinviene esclusivamente in depositi boriferi che occupano il fondo delle depressioni in aree desertiche. L'origine di tali depositi \u00e8 idrotermale, provengono cio\u00e8 da attivit\u00e0 vulcaniche quali geyser e fumarole le cui acque si sono arricchite di sali di boro presenti nel substrato roccioso. Le acque in seguito si sono depositate in bacini poco profondi originando i giacimenti per evaporazione completa dell'acqua. Oltre che nella Death Valley in California, la colemanite si pu\u00f2 trovare negli stati uniti in Nevada ma i cristalli pi\u00f9 grandi provengono dalla California (20\u00a0cm); in Argentina; nella provincia di Inder (Kazakistan); Bursa e Bigadi\u00e7 in Turchia.\nForma in cui si presenta in natura.\nSplendidi cristalli bipiramidali o prismatici equidimensionali comunemente bianchi e lipidi ma talvolta anche rosa, arancio, rossi o bruni per la presenza di impurezze. Nei giacimenti della Turchia si trovano spesso grandi depositi cristallizzati associati al Realgar in lunghi aghi di colore rosso che creano un contrasto cromatico esteticamente molto apprezzato dai collezionisti."}
{"id": "352724", "revid": "767487", "url": "https://it.wikipedia.org/wiki?curid=352724", "title": "Idroboracite", "text": "L'idroboracite \u00e8 un minerale.\nAbito cristallino.\nCristalli aciculari incolori o bianchi. Masse fibroso-lamellari raggiate o parallele o in croste massicce e compatte.\nPropriet\u00e0 fisiche: tenera, leggera, fragile e perfettamente sfaldabile. Trasparente con lucentezza vitrea o sericea. La polvere \u00e8 bianca insolubile in acqua fredda e poco solubile in quella calda; \u00e8 facilmente fusibile in un vetro trasparente. Alla fiamma ha colorazione verde (boro).\nOrigine e giacitura.\nIn depositi evaporitici attuali e antichi, forse favorita da una leggera diagenesi.\nForma in cui si presenta in natura.\nAlternata al gesso e al salgemma a Stassfurt (Germania).\nAssociata a colemanite e ulexite nella Death Valley (California, U.S.A.).\nAssociata al gesso in crostoni di evaporazione nel lago Inder (Kazakhstan).\nIn Turchia \u00e8 estratta nell\u2019area mineraria di Bigadi\u00e7."}
{"id": "352725", "revid": "287204", "url": "https://it.wikipedia.org/wiki?curid=352725", "title": "Kernite", "text": "La kernite \u00e8 un minerale, un borato idrato di sodio.\nIl nome deriva dalla Kern County, contea della California, dove \u00e8 stata ritrovata.\nDescritta per la prima volta da Waldemar Theodore Schaller (3 agosto 1882 - 28 settembre 1967), mineralogista americano, nel 1927.\nAbito cristallino.\nCristalli geminati equidimensionali, striati, di forma irregolare, arrotondati per la ripetizione di facce.\nOrigine e giacitura.\nNei laghi borati e anche grazie all'azione metamorfica esercitata da una roccia ignea sul borace preesistente, trasformandolo in kernite, come \u00e8 successo in California.\nLa paragenesi \u00e8 con ulexite e borace.\nForma in cui si presenta in natura.\nSi presenta in cristalli, aggregati massivi e apparentemente fibrosi, dovuti alla presenza di due direzioni diverse di facile sfaldatura e in parti di grandi cristalli che possono raggiungere il metro di lunghezza.\nCaratteri fisico-chimici.\nElastica, flessibile, si scioglie facilmente nell'acqua. Conservare in contenitori a tenuta d'aria, in quanto si altera facilmente in tincalconite.\nLocalit\u00e0 di ritrovamento.\nI cristalli pi\u00f9 grandi sono nella Kern County, in California; a Sallent, in Spagna; in Turchia e a Tincalaya, in Argentina.\nIn Italia \u00e8 stata segnalata a Larderello, in Toscana.\nUtilizzi.\nCostituisce attualmente il minerale principale da cui si estrae il borace commerciale, poich\u00e9 da una soluzione di kernite si cristallizza borace in quantit\u00e0 una volta e mezzo superiore a quella della kernite stessa impiegata.\nCommercialmente \u00e8 nota anche col nome di rasorite, coniato pi\u00f9 tardi in onore di C.M.Rasor ingegnere di una compagnia mineraria dedita allo sfruttamento dei minerali di boro."}
{"id": "352726", "revid": "1442080", "url": "https://it.wikipedia.org/wiki?curid=352726", "title": "Larderellite", "text": "La larderellite \u00e8 un minerale."}
{"id": "352727", "revid": "767487", "url": "https://it.wikipedia.org/wiki?curid=352727", "title": "Ezcurrite", "text": "L'ezcurrite \u00e8 un minerale."}
{"id": "352728", "revid": "1442080", "url": "https://it.wikipedia.org/wiki?curid=352728", "title": "Probertite", "text": "La probertite \u00e8 un minerale."}
{"id": "352729", "revid": "1442080", "url": "https://it.wikipedia.org/wiki?curid=352729", "title": "Kaliborite", "text": "La kaliborite \u00e8 un minerale."}
{"id": "352730", "revid": "287204", "url": "https://it.wikipedia.org/wiki?curid=352730", "title": "Aristarainite", "text": "Laristarainite \u00e8 un minerale."}
{"id": "352731", "revid": "1442080", "url": "https://it.wikipedia.org/wiki?curid=352731", "title": "Fabianite", "text": "La fabianite \u00e8 un minerale."}
{"id": "352732", "revid": "1442080", "url": "https://it.wikipedia.org/wiki?curid=352732", "title": "Korzhinskite", "text": "La korzhinskite \u00e8 un minerale."}
{"id": "352733", "revid": "1442080", "url": "https://it.wikipedia.org/wiki?curid=352733", "title": "Nasinite", "text": "La nasinite \u00e8 un minerale. Il minerale prende il nome dalla Raffaello Nasini."}
{"id": "352734", "revid": "1442080", "url": "https://it.wikipedia.org/wiki?curid=352734", "title": "Biringuccite", "text": "La biringuccite \u00e8 un minerale."}
{"id": "352735", "revid": "1442080", "url": "https://it.wikipedia.org/wiki?curid=352735", "title": "Tuzlaite", "text": "La tuzlaite \u00e8 un minerale."}
{"id": "352736", "revid": "287204", "url": "https://it.wikipedia.org/wiki?curid=352736", "title": "Hilgardite", "text": "La hilgardite \u00e8 un minerale."}
{"id": "352737", "revid": "767487", "url": "https://it.wikipedia.org/wiki?curid=352737", "title": "Tyretskite", "text": "La tyretskite \u00e8 un minerale."}
{"id": "352738", "revid": "767487", "url": "https://it.wikipedia.org/wiki?curid=352738", "title": "Heidornite", "text": "La heidornite \u00e8 un minerale."}
{"id": "352739", "revid": "767487", "url": "https://it.wikipedia.org/wiki?curid=352739", "title": "Volkovskite", "text": "La volkovskite \u00e8 un minerale."}
{"id": "352740", "revid": "729019", "url": "https://it.wikipedia.org/wiki?curid=352740", "title": "Gowerite", "text": "La gowerite \u00e8 un minerale il cui nome \u00e8 stato attribuito in onore dell'imprenditore minerario statunitense Harrison Preston Gower (1890-1967).\nOrigine e giacitura.\nLa gowerite si forma nei depositi calcarei lacustri contenenti borati."}
{"id": "352742", "revid": "287204", "url": "https://it.wikipedia.org/wiki?curid=352742", "title": "Veatchite", "text": "La veatchite \u00e8 un minerale. Questo minerale \u00e8 conosciuto nei due politipi veatchite-A e veatchite-p."}
{"id": "352743", "revid": "23", "url": "https://it.wikipedia.org/wiki?curid=352743", "title": "Veatchite-p", "text": ""}
{"id": "352744", "revid": "23", "url": "https://it.wikipedia.org/wiki?curid=352744", "title": "Veatchite-A", "text": ""}
{"id": "352745", "revid": "1442080", "url": "https://it.wikipedia.org/wiki?curid=352745", "title": "Nobleite", "text": "La nobleite \u00e8 un minerale scoperto nel 1961, cos\u00ec chiamata in nonore del geologo Levi F. Noble"}
{"id": "352747", "revid": "767487", "url": "https://it.wikipedia.org/wiki?curid=352747", "title": "Tunellite", "text": "La tunellite \u00e8 un minerale. Il nome \u00e8 stato attribuito in onore del professore di geochimica statunitense George Tunell.\nAbito cristallino.\nLa tunellite si presenta in cristalli prismatici lunghi fino a 10\u00a0cm o in noduli compatti a grana fine.\nOrigine e giacitura.\nLa tunellite \u00e8 un minerale secondario nei depositi di borati."}
{"id": "352749", "revid": "767487", "url": "https://it.wikipedia.org/wiki?curid=352749", "title": "Ginorite", "text": "La ginorite \u00e8 un minerale."}
{"id": "352750", "revid": "1442080", "url": "https://it.wikipedia.org/wiki?curid=352750", "title": "Strontioginorite", "text": "La strontioginorite \u00e8 un minerale."}
{"id": "352751", "revid": "1442080", "url": "https://it.wikipedia.org/wiki?curid=352751", "title": "Strontioborite", "text": "La strontioborite \u00e8 un minerale discreditato dall'IMA perch\u00e9 sono emerse incongruenze fra la struttura e la formula chimica."}
{"id": "352752", "revid": "767487", "url": "https://it.wikipedia.org/wiki?curid=352752", "title": "Studenitsite", "text": "La studenitsite \u00e8 un minerale."}
{"id": "352753", "revid": "1442080", "url": "https://it.wikipedia.org/wiki?curid=352753", "title": "Preobrazhenskite", "text": "La preobrazhenskite \u00e8 un minerale."}
{"id": "352754", "revid": "1442080", "url": "https://it.wikipedia.org/wiki?curid=352754", "title": "Vitimite", "text": "La vitimite \u00e8 un minerale."}
{"id": "352756", "revid": "1442080", "url": "https://it.wikipedia.org/wiki?curid=352756", "title": "Brianroulstonite", "text": "La brianroulstonite \u00e8 un minerale."}
{"id": "352757", "revid": "1340213", "url": "https://it.wikipedia.org/wiki?curid=352757", "title": "Rogue", "text": ""}
{"id": "352758", "revid": "1442080", "url": "https://it.wikipedia.org/wiki?curid=352758", "title": "Pringleite", "text": "La pringleite \u00e8 un minerale."}
{"id": "352759", "revid": "1442080", "url": "https://it.wikipedia.org/wiki?curid=352759", "title": "Ruitenbergite", "text": "La ruitenbergite \u00e8 un minerale."}
{"id": "352760", "revid": "1442080", "url": "https://it.wikipedia.org/wiki?curid=352760", "title": "Walkerite", "text": "La walkerite \u00e8 un minerale."}
{"id": "352762", "revid": "1442080", "url": "https://it.wikipedia.org/wiki?curid=352762", "title": "Penobsquisite", "text": "La penobsquisite \u00e8 un minerale."}
{"id": "352763", "revid": "228587", "url": "https://it.wikipedia.org/wiki?curid=352763", "title": "Braitschite-(Ce)", "text": "La braitschite-(Ce) \u00e8 un minerale."}
{"id": "352764", "revid": "365417", "url": "https://it.wikipedia.org/wiki?curid=352764", "title": "Peprossiite-(Ce)", "text": "La peprossiite-(Ce) \u00e8 un minerale scoperto per la prima volta al mondo nel 1986 a Monte Cavalluccio, sul bordo interno della caldera di Sacrofano."}
{"id": "352765", "revid": "1776051", "url": "https://it.wikipedia.org/wiki?curid=352765", "title": "Metaborite", "text": "La metaborite \u00e8 un minerale di boro. \u00c8 di colore marrone chiaro, marrone-bianco o priva di colore. La sua formula chimica \u00e8 HB02 ed \u00e8 composta per il 24,67% di boro, per il 2,3% di idrogeno e per il 73,03% di ossigeno. Pi\u00f9 precisamente, \u00e8 composta per il 79,44 per cento di ossido di boro (B2O3) e per il 20,56% di acqua (H2O). Ha un peso molecolare di 43,83 grammi."}
{"id": "352766", "revid": "1442080", "url": "https://it.wikipedia.org/wiki?curid=352766", "title": "Hambergite", "text": "La hambergite \u00e8 un minerale."}
{"id": "352767", "revid": "729019", "url": "https://it.wikipedia.org/wiki?curid=352767", "title": "Rhodizite", "text": "La rhodizite \u00e8 un minerale.\nOrigine e giacitura.\nI migliori esemplari di Rhodizite sono stati rinvenuti in Russia, sui monti Urali. Essa \u00e8 talmente rara da non poter essere utilizzata come gemma."}
{"id": "352768", "revid": "1442080", "url": "https://it.wikipedia.org/wiki?curid=352768", "title": "Londonite", "text": "La londonite \u00e8 un minerale, ha propriet\u00e0 analoghe alla rhodizite.\nEtimologia.\nIl nome \u00e8 in onore del geologo e geofisico statunitense David London (1953- ), specialista dello studio delle pegmatiti, della geochimica sperimentale e delle rocce ignee e metamorfiche ."}
{"id": "352769", "revid": "1776051", "url": "https://it.wikipedia.org/wiki?curid=352769", "title": "Johachidolite", "text": "La johachidolite \u00e8 un minerale."}
{"id": "352770", "revid": "287204", "url": "https://it.wikipedia.org/wiki?curid=352770", "title": "Boracite", "text": " \nLa boracite \u00e8 un minerale appartenente al gruppo della boracite."}
{"id": "352771", "revid": "287204", "url": "https://it.wikipedia.org/wiki?curid=352771", "title": "Ericaite", "text": "Lericaite \u00e8 un minerale appartenente al gruppo della boracite."}
{"id": "352772", "revid": "1442080", "url": "https://it.wikipedia.org/wiki?curid=352772", "title": "Chambersite", "text": "La chambersite \u00e8 un minerale appartenente al gruppo della boracite."}
{"id": "352773", "revid": "1442080", "url": "https://it.wikipedia.org/wiki?curid=352773", "title": "Trembathite", "text": "La trembathite \u00e8 un minerale appartenente al gruppo della boracite."}
{"id": "352775", "revid": "1442080", "url": "https://it.wikipedia.org/wiki?curid=352775", "title": "Congolite", "text": "La congolite \u00e8 un minerale appartenente al gruppo della boracite."}
{"id": "352776", "revid": "767487", "url": "https://it.wikipedia.org/wiki?curid=352776", "title": "Schiavinatoite", "text": "La schiavinatoite \u00e8 un minerale formato da ossigeno (30%), boro (5%), tantalio (41%) e niobio (23%) ed \u00e8 analogo alla behierite con prevalenza di niobio.\nEtimologia.\nIl nome \u00e8 in onore del mineralogista italiano Giuseppe Schiavinato (1915-1996); specialista della mineralogia delle Alpi, \u00e8 stato presidente del CNR.\nAbito cristallino.\nGranulare.\nOrigine e giacitura.\nLa schiavinatonite \u00e8 un minerale scoperto solo di recente: finora era conosciuta solo la Behierite, composta da tantalio, isomorfo del niobio, presente invece in buona percentuale nella schiavinatoite (circa il 23%).\nA causa dell'isomorfismo tra tantalio e niobio, nella schiavinatoite si possono distinguere delle zone in cui prevale il tantalio ed altre in cui prevale il niobio. Si tratta comunque di un minerale molto raro, che finora \u00e8 stato trovato solo in alcuni siti del Madagascar.\nForma in cui si presenta in natura.\nGeneralmente si presenta sotto forma di cristalli che vanno da anedrale a subedrale, disposti su matrice, ma si pu\u00f2 trovare anche in cavit\u00e0 miarolitiche."}
{"id": "352777", "revid": "1442080", "url": "https://it.wikipedia.org/wiki?curid=352777", "title": "Kurgantaite", "text": "La kurgantaite \u00e8 un minerale."}
{"id": "352778", "revid": "1776051", "url": "https://it.wikipedia.org/wiki?curid=352778", "title": "Juangodoyite", "text": "La juangodoyite \u00e8 un minerale."}
{"id": "352779", "revid": "767487", "url": "https://it.wikipedia.org/wiki?curid=352779", "title": "Kochs\u00e1ndorite", "text": "La kochs\u00e1ndorite \u00e8 un minerale."}
{"id": "352782", "revid": "287204", "url": "https://it.wikipedia.org/wiki?curid=352782", "title": "Hyakutake", "text": ""}
{"id": "352783", "revid": "1544245", "url": "https://it.wikipedia.org/wiki?curid=352783", "title": "Armen Leonovi\u010d Tachtad\u017ejan", "text": "\u00c8 una delle pi\u00f9 importanti figure del XX secolo nello studio dell'evoluzione delle piante, della loro sistematica e biogeografia. Gli altri suoi interessi comprendono la morfologia e la paleobotanica delle piante a fiore, e la flora del Caucaso.\nBiografia.\nTachtad\u017ejan lavor\u00f2 al Komarov Botanical Institute di Leningrado, dove svilupp\u00f2 nel 1940 il suo sistema di classificazione delle Piante, che enfatizzava le relazioni filogenetiche tra di esse. Il suo sistema divenne conosciuto dai botanici occidentali solo nel 1950, e verso la fine del decennio egli inizi\u00f2 una corrispondenza e una collaborazione con l'importante botanico americano Arthur Cronquist. La collaborazione con Tachtad\u017ejan e altri botanici del Komarov Botanical Institute influenzer\u00e0 fortemente il sistema di classificazione dell'autore americano.\nIl sistema di classificazione di Tachtad\u017ejan considera le piante come una divisione, \"Magnoliophyta\", con due classi, \"Magnoliopsida\" (dicotiledoni) e \"Liliopsida\" (monocotiledoni). Queste due classi sono suddivise in sottoclassi, e ulteriormente in superordini, ordini e famiglie. La classificazione di Tachtad\u017ejan \u00e8 simile a quella di Cronquist, ma con una maggiore complessit\u00e0 nei taxa superiori. Tachtad\u017ejan favorisce gli ordini e le famiglie minori, per permettere ai caratteri e alle relazioni evolutive di essere pi\u00f9 facilmente comprese. Il sistema di Tachtad\u017ejan \u00e8 tutt'oggi molto influente: \u00e8 usato, per esempio, dal Montr\u00e9al Botanical Garden. Ha anche sviluppato un sistema di classificazione delle regioni floristiche.\n\u00c8 un membro dell'Accademia russa delle scienze e dal 1971 \u00e8 associato come straniero alla U.S. National Academy of Science. Le specie identificate dall'autore riportano la sigla Takht. insieme al nome specifico."}
{"id": "352785", "revid": "2730", "url": "https://it.wikipedia.org/wiki?curid=352785", "title": "Jefferson Davis", "text": "La sua fama gli deriva principalmente dall'essere stato il primo e unico Presidente degli Stati Confederati d'America. Prima della guerra di secessione, Davis fece parte del Parlamento del Mississippi, della Camera dei Rappresentanti (U.S. House) e del Senato statunitense (U.S. Senate). Combatt\u00e9 nella guerra messicano-statunitense come colonnello di un reggimento di volontari. Pi\u00f9 tardi divenne Ministro della Guerra (\"United States Secretary of War\") nel Gabinetto del presidente Franklin Pierce.\nBiografia.\nGiovent\u00f9, istruzione e carriera militare.\nDavis nacque in una fattoria nei pressi di Fairview, nella Contea di Christian (Kentucky), vicino al confine con la Contea di Todd. (Il suo luogo natale \u00e8 attualmente il Jefferson Davis State Historic Site).\nFu l'ultimo dei dieci figli di Samuel Emory Davis e di sua moglie Jane. La famiglia aveva una lunga tradizione nella storia degli USA. Da giovane, il nonno di Davis era immigrato negli Stati Uniti dal Galles ed aveva vissuto in Virginia e nel Maryland, lavorando come funzionario pubblico. Suo padre, coi suoi zii, aveva servito nell'Esercito continentale nel corso della guerra per l'indipendenza delle colonie dell'Atlantico del nord dal governo di Londra; combattendo con la cavalleria della Georgia e prendendo parte all'assedio di Savannah come ufficiale di fanteria e anche i suoi fratelli maggiori parteciparono alla guerra. Durante la guerra del 1812 tre dei fratelli di Davis combatterono i Britannici e due di essi servirono sotto Andrew Jackson ricevendone un elogio per il coraggio mostrato nella battaglia di New Orleans.\nDurante la giovent\u00f9 di Davis, la famiglia si spost\u00f2 pi\u00f9 volte, nel 1811 nella Parrocchia di St. Mary, Louisiana, e nel 1812 nella Contea di Wilkinson, Mississippi. Nel 1813 Davis cominci\u00f2 la sua istruzione insieme con la sorella Mary, frequentando la scuola in una baracca di legno a un miglio da casa. Due anni dopo Davis entr\u00f2 nella Scuola cattolica \"S. Tommaso d'Aquino\" (Saint Thomas Aquinas) a St. Rose Priory, una scuola tenuta dall'Ordine dei Domenicani nella Contea di Washington, Kentucky. A quel tempo era l'unico studente protestante.\nDavis giunse nel Jefferson College a Washington, Mississippi, nel 1818 e nella Transylvania University a Lexington, Kentucky, nel 1821. Nel 1824, Davis entr\u00f2 nell'Accademia Militare degli Stati Uniti (West Point). Complet\u00f2 il suo quadriennio come cadetto a West Point e ricevette il brevetto di sottotenente nel giugno 1828 dopo essersi diplomato.\nDavis fu assegnato al 1\u00ba Reggimento di Fanteria e inviato a Fort Crawford, Wisconsin. Il suo primo incarico, nel 1829, fu quello di supervisionare il taglio del legname lungo le sponde del fiume Red Cedar per riparare ed allargare il forte. Pi\u00f9 avanti, nello stesso anno, fu assegnato a Fort Winnebago nel Wisconsin. Mentre sovrintendeva la costruzione e la direzione di una segheria sul fiume Yellow River nel 1831, contrasse la polmonite e torn\u00f2 per questo a Fort Crawford.\nL'anno successivo Davis fu inviato a Galena (Illinois) alla testa di un distaccamento incaricato di allontanare i minatori dalle terre reclamate dai nativi americani. Il suo primo incarico di combattimento avvenne nel corso della guerra di Falco Nero dello stesso anno, dopo essere stato assegnato dal suo colonnello, Zachary Taylor, a scortare lo stesso Black Hawk in prigione a Jefferson Barracks \u2014 si dice che al capo piacesse Davis per il cortese trattamento che gli aveva espresso. Un altro degli incarichi di Davis nel corso di quell'anno fu di evitare l'ingresso illegale dei minatori in quello che alla fine divent\u00f2 lo Stato dell'Iowa.\nNel 1833 Davis fu promosso tenente del Reggimento di Dragoni (1\u00ba Reggimento di Cavalleria) e ag\u00ec in veste di aiutante reggimentale. Nel 1834 fu trasferito a Fort Gibson (Oklahoma). In quel tempo Davis s'era innamorato della sedicenne figlia del colonnello Taylor, Sarah Knox Taylor. Suo padre non approvava la cosa, cosicch\u00e9 Davis rassegn\u00f2 le dimissioni e spos\u00f2 Miss Taylor il 17 giugno 1835 nella casa dello zio di lei presso Louisville.\nMatrimonio, vita di piantagione e prima carriera politica.\nIl matrimonio si dimostr\u00f2 breve. I due giovani sposi contrassero entrambi la malaria e la moglie di Davis mor\u00ec tre mesi dopo le nozze il 15 settembre 1835 nella casa in Louisiana della sorella di lui. Davis ricoverato part\u00ec per L'Avana, Cuba e quindi per New York. Nel 1836 si ritir\u00f2 nella piantagione Brierfield nella contea di Warren, in Mississippi.\n\u00c8 da notare che Davis non condusse la sua piantagione alla maniera della maggior parte dei proprietari schiavisti del Sud dell'epoca. Uno dei suoi schiavi preferiti fu il sorvegliante della piantagione. Le frustate erano bandite nella piantagione, la giustizia era amministrata da \"Corti\" di schiavi che decidevano circa la colpevolezza o l'innocenza dei \"crimini\" imputati e quindi decidevano le punizioni. Essi erano liberi di scegliere un insieme vario di punizioni, incluso un avvertimento, lavoro supplementare e altro ancora, ma le frustate non erano cosa consentita. Davis si avoc\u00f2 esclusivamente il diritto di grazia. Inoltre agli schiavi era consentito di coltivare quanto serviva loro come alimento in propri orti personali (e ci si aspettava che ci\u00f2 avvenisse); era assegnato loro pollame perch\u00e9 le uova potessero essere vendute a loro personale profitto cos\u00ec come essi potevano coltivare i propri orti consegnando se volevano l'eccedenza per ottenere tutte le variet\u00e0 di alimenti di cui avevano necessit\u00e0 dai negozi della piantagione.\nNegli anni seguenti non vi furono avvenimenti notevoli da registrare, mentre Davis sovrintendeva alla produzione di cotone a Brierfield e studiava scienze politiche. Decise di porre in pratica quanto aveva studiato nel 1843 entrando in politica. Concorse per l'Assemblea legislativa dello Stato del Mississippi come Democratico e s'impegn\u00f2 in dibattiti col suo avversario politico, Seargent Smith Prentiss, per essere eletto. Tuttavia gli sforzi di Davis non furono coronati da successo ed egli perse le elezioni. L'anno successivo viaggi\u00f2 in tutto il Mississippi facendo campagna per James K. Polk e George M. Dallas, candidati alle elezioni presidenziali statunitensi del 1844.\nIl 1844 vide il primo successo politico di Davis, dal momento che egli fu eletto alla Camera dei Rappresentanti statunitense, assumendo il proprio ufficio il 4 marzo dell'anno successivo.\nSi spos\u00f2 ancora una volta il 26 febbraio 1845 con Varina Howell, una donna importante sotto un profilo sociale.\nSeconda carriera militare.\nIl 1846 vide lo scoppio della Guerra messicano-statunitense. Si dimise dal suo seggio parlamentare nel giugno e organizz\u00f2 un Reggimento di volontari, i Mississippi Rifles, diventandone cos\u00ec il Colonnello. Il 21 luglio il Reggimento e Davis fecero vela da New Orleans per la costa del Texas.\nQuesto Reggimento \u00e8 particolarmente memorabile perch\u00e9 Davis lo dot\u00f2 completamente di carabine a percussione ed egli stesso addestr\u00f2 al loro uso gli uomini del Reggimento, rendendolo un corpo particolarmente efficiente in combattimento.\nNel settembre del medesimo anno partecip\u00f2 al riuscito assedio di Monterrey. Combatt\u00e9 con valore a Buena Vista, Messico il 22 febbraio 1847 e fu ferito a un piede. In riconoscimento del suo coraggio e iniziativa, il Generale Comandante Zachary Taylor si dice avesse affermato: \u00abMia figlia, signore, fu miglior giudice d'uomini di quanto non lo fossi stato io\u00bb.\nIl Presidente James K. Polk gli offr\u00ec il grado di Brigadier generale e il comando di una brigata della milizia ma egli declin\u00f2 la nomina affermando che la Costituzione degli Stati Uniti attribuiva il potere di nomina degli ufficiali della Milizia agli Stati e non al Governo federale.\nPer questo servizio in guerra il Governatore del Mississippi nomin\u00f2 Davis perch\u00e9 rappresentasse lo Stato nel Senato a Washington per la fine del mandato di Jesse Speight. Prese possesso del suo seggio il 5 dicembre 1847 e fu eletto per il periodo residuo del mandato nel gennaio del 1848. In aggiunta la Smithsonian Institution lo nomin\u00f2 reggente alla fine di dicembre del 1847.\nRitorno alla politica.\nIl Senato scelse Davis come presidente della Commissione per gli Affari Militari. Alla scadenza del suo mandato, fu rieletto allo stesso seggio da parte della rappresentanza legislativa del Mississippi (come la Costituzione all'epoca prevedeva). Non aveva servito neppure un anno che si dimise nel settembre del 1851 per concorrere al governatorato del Mississippi a seguito del compromesso del 1850, cui Davis peraltro s'era opposto. Questa elezione fu un insuccesso ed egli fu sconfitto da Henry Stuart Foote per 999 voti.\nLasciato senza alcun incarico politico, Davis continu\u00f2 nondimeno la sua attivit\u00e0 politica. Prese parte a una Convenzione sui diritti degli Stati convocata a Jackson, Mississippi, nel gennaio 1852. Nelle settimane seguenti prese parte alla campagna per le elezioni presidenziali negli Stati Uniti d'America del 1852, sostenendo in un certo numero di Stati del Sud i candidati democratici Franklin Pierce e William R. King.\nPierce vinse le elezioni e nomin\u00f2 Davis suo Ministro della Guerra. In tale veste Davis consegn\u00f2 al Congresso quattro rapporti annuali (nel dicembre di ogni anno), come pure un documento elaborato il 22 febbraio 1855 sui vari tragitti per la progettata Ferrovia Transcontinentale. Il mandato di Pierce si concluse nel 1857 e non venne ricandidato dalla Convenzione Democratica, a vantaggio invece di James Buchanan. Il mandato di Davis termin\u00f2 con quello di Pierce, cosicch\u00e9 egli partecip\u00f2 con successo alle elezioni senatoriali e rientr\u00f2 nel Senato il 4 marzo 1857.\nIl suo nuovo mandato in Senato fu interrotto da una malattia che gli fece perdere l'occhio sinistro. Nominalmente ancora in servizio al Senato, Davis pass\u00f2 l'estate del 1858 a Portland nel Maine. Il 4 luglio pronunci\u00f2 un discorso anti-secessionista a bordo d'una nave presso Boston. Ancora egli esort\u00f2 a conservare l'Unione l'11 ottobre nella Faneuil Hall, a Boston, e torn\u00f2 al Senato subito dopo.\nIl 2 febbraio 1860, mentre il clamore secessionista nel Sud montava, Davis present\u00f2 sei risoluzioni nel tentativo di consolidare l'opinione pubblica a favore dei diritti degli stati ed espose la propria opinione in merito. Abraham Lincoln, noto oppositore della schiavit\u00f9, vinse in novembre le elezioni presidenziali. La questione precipit\u00f2 e la Carolina del Sud proclam\u00f2 la sua secessione dall'Unione.\nPer quanto egli fosse per principio un oppositore della secessione, Davis la sostenne in pratica il 10 gennaio 1861. Il 21 gennaio 1861 annunci\u00f2 la secessione del Mississippi, pronunciando un discorso d'addio e si dimise dal Senato.\nPresidente degli Stati Confederati d'America.\nGoverno.\nDavis form\u00f2 il suo governo. Alexander Hamilton Stephens fu nominato Vicepresidente. Robert Toombs della Georgia fu il primo Segretario di Stato Confederato, mentre Christopher Gustavus Memminger della Carolina del Sud divenne Segretario del Tesoro. LeRoy Pope Walker dell'Alabama venne nominato come Segretario alla Guerra, dopo essere stato raccomandato per questo incarico da Clement Claiborne Clay e William Lowndes Yancey (che rifiutarono di ricoprire cariche istituzionali). John Henninger Reagan del Texas divenne Direttore generale delle poste. Judah Philip Benjamin della Louisiana ottenne l'incarico di procuratore generale. Sebbene Stephen Russell Mallory non fosse stato presentato dalla propria delegazione statale (la Florida), Davis insistette sul fatto che era l'uomo migliore per il lavoro di Segretario della Marina, e alla fine fu confermato in tale ruolo.\nFin dal primo momento in cui la Confederazione venne fondata, tra le altre cose sui diritti inalienabili dei singoli Stati, un fattore importante nella scelta dei membri del governo di Davis fu la rappresentanza dei vari Stati. Dipese in ci\u00f2 in larga parte dalle raccomandazioni dei membri congressuali Sudisti e di altre persone importanti. Ci\u00f2 contribu\u00ec a mantenere buoni rapporti tra i rami esecutivo e legislativo. Ci\u00f2 condusse per\u00f2 anche a lamentele in quanto vi erano pi\u00f9 Stati che si erano uniti alla Confederazione di quante fossero le effettive posizioni di governo disponibili.\nCon il procedere della guerra questa insoddisfazione non fece altro che aumentare e vi furono frequenti cambiamenti e rimpasti successivi. Toombs, che inizialmente voleva diventare presidente, rimase frustrato come consigliere e si dimise entro pochi mesi dalla sua nomina per arruolarsi nell'esercito. Robert Mercer Taliaferro Hunter della Virginia provveder\u00e0 a sostituirlo gi\u00e0 il 25 luglio del 1861.\nIl 17 di settembre Walker si dimetter\u00e0 da Segretario alla Guerra a causa di un conflitto sorto con lo stesso Davis, che aveva messo in dubbio la sua gestione del Dipartimento e gli aveva suggerito di prendere in considerazione una posizione diversa. Walker richiese, e gli fu dato, il comando delle truppe in Alabama. Benjamin lasci\u00f2 la posizione di procuratore Generale per sostituirlo e Thomas Bragg della Carolina del Nord (fratello del Generale Braxton Bragg) prese il posto di Benjamin.\nDopo le elezioni sudiste svoltesi il 6 di novembre Davis annunci\u00f2 il gabinetto permanente entro il marzo del 1862. Benjamin si trasfer\u00ec di nuovo, questa volta al Segretariato di Stato. George Wythe Randolph della Virginia venne scelto come Segretario alla Guerra. Mallory continu\u00f2 come Segretario della Marina e Reagan come Direttore delle Poste; entrambi riusciranno a mantenere le proprie posizioni durante tutto il corso della guerra. Memminger rimase al Tesoro, mentre Thomas Hill Watts dell'Alabama subentreer\u00e0 come procuratore generale.\nNel 1862 Randolph si dimetter\u00e0 e James Alexander Seddon della Virginia fu investito per la sostituzione. Verso la fine del 1863 Watts si dimise dalla carica di procuratore generale per assumere il ruolo di Governatore dell'Alabama e George Davis della Carolina del Nord prender\u00e0 il suo posto. Nel 1864 Memminger si ritir\u00f2 dal Tesoro a causa dell'opposizione congressuale nei suoi riguardi e sar\u00e0 sostituito da George Alfred Trenholm della Carolina del Sud.\nInfine nel 1865 l'opposizione del Congresso fece ritirare anche Seddon il quale dovette essere sostituito da John C. Breckinridge del Kentucky (gi\u00e0 vicepresidente degli Stati Uniti d'America durante la presidenza di James Buchanan nonch\u00e9 avversario diretto di Lincoln nelle elezioni presidenziali del 1860).\nQuattro giorni dopo le sue dimissioni Davis fu nominato maggior generale delle truppe del Mississippi. Il 9 febbraio 1861, una Convenzione Costituzionale a Montgomery, Alabama lo nomin\u00f2 Presidente provvisorio degli Stati Confederati d'America ed egli assunse la carica il 18 febbraio. In alcuni incontri con la sua stessa Assemblea Legislativa del Mississippi, Davis parl\u00f2 contro la secessione ma quando una maggioranza di delegati gli si oppose, allora egli ader\u00ec.\nNomin\u00f2 immediatamente una Commissione di Pace per risolvere le divergenze della Confederazione con l'Unione. Non volendo per\u00f2 dipendere unicamente dal deliberato del negoziato, egli nomin\u00f2 il generale Pierre Gustave Toutant de Beauregard al comando delle truppe confederate nei pressi di Charleston, Carolina del Sud. Il Governo si spost\u00f2 a Richmond, Virginia nel maggio 1861 e Davis e la sua famiglia presero possesso della residenza presidenziale col\u00e0, nella \"Casa Bianca della Confederazione\" il 29 maggio.\nDavis fu eletto per un mandato di sei anni alla Presidenza della Confederazione il 6 novembre 1861. Non aveva mai servito per un intero mandato fino ad allora e ci\u00f2 si sarebbe verificato ancora una volta.\nIl 21 novembre, Davis nomina Judah Benjamin segretario alla guerra.\nDavis fu battezzato nella Chiesa episcopale di St. Paul a Richmond, Virginia, nel 1862.\nEntr\u00f2 nel pieno dei suoi poteri il 22 febbraio 1862. Il 1\u00ba giugno assegn\u00f2 al Generale Robert E. Lee il comando dell'Armata della Virginia Settentrionale, la principale Armata confederata sul fronte orientale. Quel dicembre effettu\u00f2 un giro di visite delle forze militari confederate dislocate nel West.\nNell'agosto 1863 Davis rifiut\u00f2 di accogliere le dimissioni del generale dopo la sua sconfitta nella battaglia di Gettysburg. Quando le fortune confederate mutarono nel 1864 visit\u00f2 la Georgia al fine di risollevare il morale.\nDavis era stato oggetto di critiche per la sua condotta degli affari militari della Confederazione. Fino alle ultime fasi della guerra resist\u00e9 alle pressioni di nomina di un generale in capo, essenzialmente assumendo queste funzioni personalmente; il 31 gennaio 1865 Lee assunse tale ruolo ma era troppo tardi per progettare una nuova grande strategia in grado di cogliere successi.\nDavis fu responsabile della strategia di difendere ogni parte del territorio sudista con uguale e visibile sforzo: cosa che dilu\u00ec le limitate risorse del Sud rendendolo pi\u00f9 vulnerabile agli sforzi strategici coordinati dell'Unione sul vitale fronte occidentale. Fu altres\u00ec responsabile di altre scadenti scelte strategiche, come quella di permettere a Lee di invadere il Nord in due occasioni mentre gli eserciti occidentali perdevano battaglie e terreno in modo critico, come sul fiume Mississippi.\nA lui inoltre si pu\u00f2 imputare lo scarso coordinamento e la condotta espressa dai suoi generali sul campo, in particolar modo la sua riluttanza a rilevare dal comando il suo amico personale Braxton Bragg, sconfitto in importanti battaglie e sfiduciato dai suoi sottoposti; egli invece sollev\u00f2 dal comando il cauto ma capace Joseph E. Johnston e lo sostitu\u00ec con l'avventato John Bell Hood, col risultato di perdere Atlanta e infine un'armata.\nIl 3 aprile 1865, con le truppe dell'Unione al comando di Ulysses S. Grant posizionate per conquistare Richmond, Davis fugg\u00ec a Danville, Virginia, col Gabinetto confederato, usando la ferrovia Richmond-Danville. L'esecutivo assediato rest\u00f2 nella casa del maggiore William T. Sutherlin.\nFu qui che Davis avrebbe scritto il suo ultimo proclama ufficiale nella veste di Presidente della Confederazione. Sei giorni dopo la sua fuga per Danville egli prosegu\u00ec per Greensboro, Carolina del Nord. Il 16 aprile effettu\u00f2 una sosta per Meridian, Mississippi, ma fu catturato a Irwinville, Georgia, il 10 maggio, assieme al responsabile generale delle poste John Henninger Reagan e all'ex-Governatore del Texas Francis Lubbock, mentre indossava lo scialle della moglie per nascondersi: questa notizia si diffuse rapidamente nel Nord, che ne ridicolizz\u00f3 l\u2019immagine di sconfitto.\nPrigionia e ritiro.\nIl 19 maggio 1865 fu imprigionato in una casamatta a Fort Monroe, sulla costa della Virginia. La casamatta era umida, fredda ed aperta alle intemperie, e ci\u00f2 port\u00f2 molti a credere che i suoi carcerieri intendessero lasciarlo morire in prigione. Fu messo ai ferri il 23, ma liberato il 26 su raccomandazione di un medico. Davis non fu accusato di tradimento fino all'anno successivo (maggio 1866), a causa delle preoccupazioni costituzionali di Salmon P. Chase, responsabile della Giustizia della Corte Suprema.\nMentre era in prigione Davis vendette la sua villa in Mississippi a uno dei suoi ex schiavi, Ben Montgomery. Montgomery era un amministratore capace, meccanico, e persino inventore, diventato ricco in parte dalla gestione del suo grande magazzino.\nL'anno successivo, dopo due anni di carcere, Davis fu rilasciato su cauzione che fu pagata da cittadini di rilievo degli Stati del Nord e del Sud, compreso Horace Greeley e Cornelius Vanderbilt, convinti che egli fosse stato trattato ingiustamente. Visit\u00f2 il Canada e s'imbarc\u00f2 per New Orleans, Louisiana, via l'Avana, Cuba. Nel 1868 viaggi\u00f2 in Europa. Quel dicembre la Corte rigett\u00f2 una mozione per annullare l'accusa ma il processo chiuse il caso nel febbraio 1869.\nQuello stesso anno Davis divenne Presidente della Carolina Life Insurance Company a Memphis, Tennessee. Dopo la morte di Robert E. Lee nel 1870 Davis presiedette la riunione in suo ricordo di Richmond. Eletto nuovamente al Senato rifiut\u00f2 l'incarico nel 1875, essendo stato interdetto dall'ufficio legale federale.\nNel 1876 promosse una societ\u00e0 per favorire il commercio USA con il Sud America. Davis visit\u00f2 l'Inghilterra l'anno successivo, tornando nel 1878 a Beauvoir presso Biloxi, Mississippi. Nei successivi tre anni qui, Davis scrisse \"The Rise and Fall of the Confederate Government\" (\"Ascesa e caduta del governo confederato\"). Avendo completato tale libro, visit\u00f2 ancora l'Europa e viaggi\u00f2 per l'Alabama e la Georgia l'anno dopo.\nPort\u00f2 a compimento \"A Short History of the Confederate States of America\" (\"Breve storia della C.S.A.\") nell'ottobre del 1889. Davis mor\u00ec a New Orleans all'et\u00e0 di 81 anni. I suoi funerali ebbero un'ampiezza tale da non avere quasi paragoni nel Sud degli Stati Uniti e si svilupparono con un lungo continuo corteo da New Orleans a Richmond, Virginia, giorno e notte. \u00c8 sepolto nell'Hollywood Cemetery a Richmond.\nLa Sezione 3 del 14\u00b0 emendamento alla Costituzione degli Stati Uniti al fine di proteggere la Costituzione escluse da ogni incarico chiunque avesse violato il giuramento prestato col servizio reso alla Confederazione. Tale proibizione riguard\u00f2 Davis. Nel 1978, a seguito di quanto deciso riguardo alla medesima Sezione dell'Emendamento citato, il Congresso degli Stati Uniti rimosse retroattivamente il bando comminato a Davis con due terzi dei voti favorevoli in ognuno dei rami del Parlamento e il Presidente Jimmy Carter controfirm\u00f2 la decisione. Di tali atti si fece parte attiva il congressista Trent Lott del Mississippi. Il Congresso aveva precedentemente assunto una simile decisione riguardo Robert E. Lee.\nUn monumento a Jefferson Davis fu inaugurato il 3 giugno 1907 nella Monument Avenue di Richmond.\nNel 1978 fu revocato, in maniera postuma, il bando imposto a Jefferson Davis (vedi XIV emendamento della Costituzione degli Stati Uniti d'America).\nLo Stato dell'Alabama celebra il compleanno di Davis il primo luned\u00ec di giugno. Lo Stato del Mississippi festeggia il compleanno di Davis insieme alla festa federale del Memorial Day."}
{"id": "352800", "revid": "1396699", "url": "https://it.wikipedia.org/wiki?curid=352800", "title": "Suddivisioni dell'Inghilterra", "text": "A livello locale, le suddivisioni dell'Inghilterra si distinguono in divisioni amministrative e aree cerimoniali, senza autorit\u00e0 amministrativa.\nNon avendo conosciuto l'invasione napoleonica, l'Inghilterra non ha sub\u00ecto quel processo di standardizzazione e uniformizzazione che ha invece coinvolto i paesi del continente europeo; la materia \u00e8 quindi regolata da svariate leggi che hanno creato altrettanti tipi di tali entit\u00e0 a vario livello e in maniera non uniforme sul territorio.&lt;br&gt;\nIn generale, l'Inghilterra \u00e8 suddivisa in nove regioni e quarantotto contee cerimoniali, bench\u00e9 abbiano solamente un ruolo limitato nella pubblica amministrazione. Ai fini dell'amministrazione locale, il Paese \u00e8 suddiviso in contee, distretti e parrocchie civili. In alcune aree, le contee e i distretti formano una struttura amministrativa a due livelli, mentre in altre sono combinate sotto un'unica autorit\u00e0 unitaria. Le parrocchie civili coprono solamente una parte del territorio inglese.\nContee.\nLa contea \u00e8 la tradizionale e pi\u00f9 elevata suddivisione amministrativa inglese, abbastanza somigliante a quello che sul continente \u00e8 la provincia. Essa ha sub\u00ecto tuttavia negli ultimi secoli varie riforme, per cui il suo concetto \u00e8 oggi multiforme e poliedrico.\nIn primo luogo vengono ad individuarsi le contee cerimoniali, ognuna delle quali \u00e8 retta da un Nobile Luogotenente, rappresentante della Corona inglese in quella contea. Queste contee sono usate dalla maggior parte della gente per descrivere il loro luogo di provenienza o di residenza in Inghilterra, tuttavia non hanno funzione di governo locale, dato che i luogotenenti hanno da secoli subito la stessa spoliazione di poteri civili che ha sub\u00ecto la figura del sovrano di cui sono rappresentanti. Essendo amministrativamente irrilevanti, esse non hanno subito modifiche confinarie, e possono comprendere centri urbani anche molto vasti.\nSovrapposta, e solo in parte coincidente alla mappa delle contee cerimoniali, vi \u00e8 la rete delle \"contee amministrative\". Anche questo tipo di struttura, tuttavia, ha sub\u00ecto varie riforme in relazione all'evoluzione del tessuto urbano: il principio del legislatore fu quello di vedere le contee come enti inutili, e quindi da eliminare, nelle zone ad alta densit\u00e0 abitativa, e di contro come enti necessari nelle zone di campagna, dove esiste la necessit\u00e0 di un'autorit\u00e0 comune del servizio dei molti piccoli centri ivi presenti.\nSi distinguono due tipi di contee amministrative:\nDistretti.\nIl distretto \u00e8 la suddivisione amministrativa di base del territorio inglese, abbastanza somiglianti in quanto a poteri a quelli che sul continente sono i municipi, mentre quanto ad estensione sono decisamente pi\u00f9 grandi, essendosi evoluti dalle pievi anzich\u00e9 dalle parrocchie. Dal punto di vista onorifico, e senza cambiare i loro poteri, i distretti possono avere il titolo di borgo, di citt\u00e0 o di borgo reale.\nCome per le contee, esistono quattro tipi di distretti:\n\"Unitary authority\".\nLe \"Unitary authorities\" sono enti di governo dotati di specifiche funzioni. Sono pari a 55, cos\u00ec ripartiti:\nL'Isola di Wight, tecnicamente, ha un consiglio di contea e nessun consiglio di distretto. All'atto pratico non vi sono differenze.\nLe Isole Scilly non fanno parte della Cornovaglia ai fini amministrativi, ma non costituiscono una contea.\nGreater London.\nGreater London o Grande Londra \u00e8 la citt\u00e0 di Londra, governata da una legge speciale che la rende un ente unico nel suo genere equivalente ad una citt\u00e0 metropolitana con un proprio sindaco. Londra formalmente non \u00e8 una contea ma un'area amministrativa, denominata \"Grande Londra\". \u00c8 stata creata nel 1965 ed il suo consiglio era stato abolito nel 1986 con gli altri consigli metropolitani. Nel 2000 il governo di Tony Blair ricre\u00f2 un'amministrazione unitaria, ma su basi totalmente nuove: l'Autorit\u00e0 della Grande Londra che la gestisce \u00e8 concepita come un'enorme citt\u00e0 metropolitana con un proprio sindaco. Al contempo, all'interno di Londra esistono i borghi, anch'essi dotati di propri municipi e responsabili dell'amministrazione di zona.\nParrocchie.\nLa parrocchia civile \u00e8 la pi\u00f9 bassa unit\u00e0 del governo locale in Inghilterra. Tale entit\u00e0 non copre tutto il territorio dell'Inghilterra, ed \u00e8 specificatamente esclusa a Londra. Le parrocchie non sono infatti degli enti autonomi, ma vengono istituite discrezionalmente ad opera dei distretti che determinano i loro poteri, che possono anche essere puramente consultivi e differire fra parrocchie dello stesso distretto. In casi eccezionali storicamente motivati, le parrocchie possono avere il titolo di citt\u00e0 ed essere rette da un sindaco, ma in genere non possiedono neppure un consiglio, avendo come unico organo il convocato annuale di tutti i cittadini.\nLa fallita regionalizzazione.\nUna suddivisione dell'Inghilterra in nove regioni fu proposta nel 1994, e dal 1996 tale ripartizione venne poi usata come circoscrizione elettorale per l'elezione del Parlamento Europeo, in seguito all'imposizione al Regno Unito del sistema proporzionale. L'unica amministrazione creata in applicazione di tale piano \u00e8 stata l'Autorit\u00e0 che governa Londra. In seguito al rigetto popolare di alcuni referendum che avrebbero dovuto concretizzarlo, il piano di regionalizzazione dell'Inghilterra \u00e8 tramontato nei primi anni duemila. Le nove regioni che furono proposte sono:"}
{"id": "352802", "revid": "110157", "url": "https://it.wikipedia.org/wiki?curid=352802", "title": "Laomedea (astronomia)", "text": "Laomedea \u00e8 un satellite minore di Nettuno, scoperto il 14 agosto 2002 da un gruppo di ricerca coordinato da Matthew Holman e composto da John Kavelaars, Tommy Grav, Wesley Fraser e Dan Milisavljevic. Nella stessa occasione furono scoperti anche altri due satelliti, Alimede e Sao.\nAssegnazione del nome.\nAl momento della scoperta fu identificato con la designazione provvisoria di S/2002 N 3.\nIl suo nome, promulgato dall'Unione Astronomica Internazionale il 29 gennaio 2007, deriva da quello di Laomedea (dal greco \"\u039b\u03b1\u03bf\u03bc\u03ad\u03b4\u03b5\u03b9\u03b1\"), una delle Nereidi secondo la mitologia greca, da cui sono tratti anche i nomi di altri satelliti esterni di Nettuno.\nParametri orbitali.\nOrbita intorno a Nettuno con moto progrado ad una distanza di circa 23,5 milioni di chilometri, con un'orbita caratterizzata da una notevole inclinazione, ma una modesta eccentricit\u00e0 in confronto agli altri satelliti irregolari di Nettuno. Nel diagramma che riporta le orbite dei satelliti irregolari del pianeta, i satelliti al di sopra dell'asse orizzontale hanno moto progrado, mentre quelli al do sotto hanno moto retrogrado. I segmenti gialli si estendono dal pericentro all'apocentro mettendo cos\u00ec in evidenza l'eccentricit\u00e0.\nIl satellite \u00e8 in risonanza di Kozai, vale a dire che l'eccentricit\u00e0 e l'inclinazione sono accoppiate tra loro in modo che l'inclinazione dell'orbita aumenta al diminuire dell'eccentricit\u00e0 e viceversa.\nParametri fisici.\nSe si assume un'albedo di 0,16 come per altri satelliti di Nettuno, ne risulta un diametro di 42\u00a0km. La superficie del satellite appare quindi piuttosto scura.\nLa densit\u00e0 calcolata \u00e8 di 1,5 g/cm3, il che fa supporre che la sua parte superiore sia costituita di ghiaccio d'acqua."}
{"id": "352809", "revid": "767487", "url": "https://it.wikipedia.org/wiki?curid=352809", "title": "Neso (astronomia)", "text": "Neso, o Nettuno XIII, \u00e8 un satellite minore di Nettuno, scoperto nel 2002 da un gruppo di ricerca guidato da Matthew Holman e composto da John Kavelaars, Tommy Grav, Wesley Fraser e Dan Milisavljevic.\nIl suo nome, promulgato dall'Unione Astronomica Internazionale il 29 gennaio 2007, deriva da quello di Neso, (dal greco \"\u039d\u03b7\u03c3\u03ce\"), una Nereide secondo la mitologia greca. Prima dell'assegnazione ufficiale del nome era noto con la designazione provvisoria S/2002 N 4.\nParametri orbitali.\nNeso \u00e8 il satellite naturale la cui orbita si spinge pi\u00f9 lontano dal rispettivo pianeta madre, nell'intero sistema solare: ben 49 milioni di km, cio\u00e8 120 volte pi\u00f9 distante di quanto non sia la Luna dalla Terra e quello col periodo orbitale pi\u00f9 lungo: 26,67 anni.\nPsamate \u00e8 l'unico altro satellite di Nettuno che ha caratteristiche orbitali simili a quelle di Neso e si pone al secondo posto sia per grandezza dell'orbita che per periodo orbitale tra le lune del sistema solare. Data la somiglianza dei parametri orbitali con quelli di Neso (S/2002 N 4), \u00e8 stato ipotizzato che entrambi i satelliti abbiano avuto comune origine dalla frammentazione di un oggetto pi\u00f9 grande. Entrambi sono i satelliti pi\u00f9 lontani dal loro pianeta madre nell'intero sistema solare.\nParametri fisici.\nSe si assume un'albedo di 0,16 come per altri satelliti di Nettuno, ne risulta un diametro di 60\u00a0km. La superficie del satellite appare quindi piuttosto scura.&lt;br&gt;\nLa densit\u00e0 calcolata \u00e8 di 1,5 g/cm3, il che fa supporre che la sua parte superiore sia costituita di ghiaccio d'acqua."}
{"id": "352811", "revid": "767487", "url": "https://it.wikipedia.org/wiki?curid=352811", "title": "28 Days", "text": "I 28 Days sono un gruppo punk rock di Frankston, Australia. Il gruppo ha raggiunto il 1\u00ba posto con l'album \"Upstyledown\" nella classifica australiana di ARIAnet Albums Chart ed il 12\u00b0 col singolo \"Rip It Up\" sulla ARIAnet Singles Chart. Nello stesso periodo registrarono il video \"When Dickheads Snap\" con immagini del tour ed in generale della vita dei 28 Days. Passarono un pessimo periodo quando mor\u00ec il batterista Scott Murray nel 2001, e pubblicarono \"Say What?\", collaborando con Apollo 440. In seguito pubblicarono \"Upstyledown\" e \"Stealing Chairs\" col batterista Vinnie Jukic. Nel 2004 pubblicarono il nuovo singolo \"Like I Do\" (con alla batteria Matt Bray), estrapolato dall'album \"Extremist Makeover\".\nNel febbraio del 2006 pubblicano l'EP \"When Dickheads Snap 3\", pubblicato in un numero di copie limitato."}
{"id": "352812", "revid": "1459779", "url": "https://it.wikipedia.org/wiki?curid=352812", "title": "Pio Semeghini", "text": "Sviluppa, con lo studio degli antichi maestri italiani, degli impressionisti e l'influenza dei suoi contemporanei, un personale linguaggio pittorico unico dettato da fitte velature e intense vibrazioni che, svelando la struttura pittorica dell'opera, va precorrendo l'arte informale.\nBiografia.\nNasce a Bondanello di Quistello, in Provincia di Mantova, terzo di quattro fratelli.\nDopo aver frequentato l'Accademia di Belle Arti di Modena e di Firenze (senza per\u00f2 averne conseguito diploma), si reca nel 1899 a Parigi. Vive di lavori saltuari, frequentando assiduamente i musei della citt\u00e0 e la numerosa comunit\u00e0 di artisti italiani, tra cui Filippo de Pisis, Ardengo Soffici, Gino Severini e Amedeo Modigliani. Studia i maestri impressionisti francesi (Cezanne, Renoir, Bonnard, Gauguin, Van Gogh) e i maestri italiani del rinascimento.\nProbabilmente a partire dal 1902 ritorna d'estate in Italia, frequentando Burano dal 1911, dove forma con Gino Rossi, Umberto Moggioli e Arturo Martini e altri, un sodalizio artistico che verr\u00e0 impropriamente chiamato la scuola di Burano.\nNel 1911 espone per la prima volta a Modena le acqueforti, i disegni e le sculture realizzate a Parigi e, nel 1913, diviene redattore corrispondente da Parigi del \"Corriere Italiano\".\nNell'estate 1919 espone per la prima volta suoi dipinti a Venezia, alla XI Esposizione d'Arte di Palazzo Pesaro, con un buon successo di critica.\nForma e firma nel 1920 il Manifesto del Gruppo dei Dissidenti dall'esposizione della Biennale. L'anno successivo \u00e8 invitato alla Prima Biennale d'arte Romana ed espone alla Galleria Geri-Boralevi la prima mostra personale (con settantacinque dipinti). Nel 1926 partecipa per la prima volta alla Biennale Internazionale d'Arte di Venezia.\nNegli anni venti affina la sua ricerca concentrando lo studio di alcuni maestri antichi (Piero della Francesca, El Greco) andando ad affinare e perfezionare il suo linguaggio pittorico unico che concilia, all'interno di una visione intimista, la teoria impressionista-futurista con la scuola pittorica italiana, creando opere sospese nel tempo che conciliano e ricollegano la visione dinamica, di retaggio impressionista e futurista con le immote opere del rinascimento italiano, fitte di velature pittoriche.\nDal 1928 al 1930 tiene i corsi di pittura all'Istituto d'Arte di Lucca e successivamente alla Scuola d'Arte di Villa Reale a Monza, dove insegner\u00e0 fino al 1939.\nNel 1931 sposa giovanissima Gianna Zavatta e si trasferisce a Verona.\nRaggiunge una piena maturit\u00e0 artistica che lo porta all'analisi spaziale delle opere antiche: il supporto pittorico \u00e8 utilizzato come parte integrante dell'opera e la stesura si fa sempre pi\u00f9 rarefatta, l'affinamento analitico dello studio pittorico diviene struttura e, alla fine del decennio, l'opera sfuma, sui contorni, nella semplice definizione di piani.\nNel 1949-1950, Semeghini aderisce al progetto della importante collezione Verzocchi, sul tema del lavoro, inviando, oltre ad un autoritratto, l'opera \"Piccola merlettaia\". La collezione Verzocchi \u00e8 attualmente conservata presso la Pinacoteca Civica di Forl\u00ec.\nTra la fine della guerra e gli anni cinquanta partecip\u00f2 alle maggiori manifestazioni ed esposizioni artistiche in Italia e all'estero. Nel 1947 \u00e8 nominato membro della commissione di accettazione della XXIV Biennale di Venezia, insieme con Nino Barbantini, Carlo Carr\u00e0, Felice Casorati, Roberto Longhi, Marino Marini, Giorgio Morandi, Carlo Ludovico Ragghianti, Domenico Varagnolo, Lionello Venturi e Rodolfo Pallucchini.\nLa stesura pittorica di Semeghini diviene, dalla fine degli anni '30 sempre pi\u00f9 rarefatta, esprimendo nelle figure, nelle nature morte e nei paesaggi, un'inarrivabile liricit\u00e0 figurativa che, pur non abbandonando il disegno, precorre e anticipa la pittura informale. La sua influenza \u00e8 infatti riscontrabile in molte opere dei Maestri del dopoguerra, si cita in particolare: Ennio Morlotti, Emilio Vedova, Afro Basaldella, Giuseppe Santomaso, Antonio Zoran Music, Virgilio Guidi, ecc.\nDal 1940 in poi un fastidioso Herpes gli impedisce di lavorare agevolmente ed \u00e8 costretto a periodi prolungati di riposo.\nNel 1956 le due mostre alla Gran Guardia a Verona, alla Fondazione Bevilacqua La Masa a Venezia e alla Permanente a Milano lo consacrano alla critica e al pubblico.\nUn incidente, con lussazione dell'omero destro, occorsogli nella primavera del 1960, gli impedisce definitivamente di dipingere.\nMuore d'infarto la sera dell'11 marzo 1964 a Verona.\nDopo circa un mese gli viene dedicata una mostra d'onore alla XXXII Biennale di Venezia e, l'anno successivo, una retrospettiva nell'ambito della IX Quadriennale di Roma."}
{"id": "352815", "revid": "93556", "url": "https://it.wikipedia.org/wiki?curid=352815", "title": "Psamate (astronomia)", "text": "Psamate, o Nettuno X, \u00e8 un satellite minore di Nettuno, scoperto nel 2003 dal gruppo di ricerca di Matthew Holman utilizzando il telescopio Subaru da 8 metri. Noto con la designazione provvisoria S/2003 N1 fino al 2007, ha ricevuto dall'Unione Astronomica Internazionale il nome definitivo di Psamate, (dal greco \"\u03a8\u03b1\u03bc\u03ac\u03b8\u03b7\"), una delle Nereidi.\nParametri orbitali.\nIl satellite ha un diametro di 38 chilometri. Orbita attorno a Nettuno con un semiasse maggiore di circa 46,7 milioni di chilometri\ne impiega quasi 25 anni terrestri per fare un giro completo attorno al suo pianeta. L'orbita \u00e8 vicina al limite teorico di stabilit\u00e0 per un oggetto in moto retrogrado. Data la somiglianza dei parametri orbitali con quelli di Neso (S/2002 N 4), \u00e8 stato ipotizzato che entrambi i satelliti abbiano avuto comune origine dalla frammentazione di un oggetto pi\u00f9 grande. Entrambi sono i satelliti pi\u00f9 lontani dal loro pianeta madre nell'intero sistema solare.\nParametri fisici.\nSe si assume un'albedo di 0,16 come per altri satelliti di Nettuno, ne risulta un diametro di 38\u00a0km. La superficie del satellite appare quindi piuttosto scura.\nLa densit\u00e0 calcolata \u00e8 di 1,5\u00a0g/cm\u00b3, il che fa supporre che la sua parte superiore sia costituita di ghiaccio d'acqua."}
{"id": "352816", "revid": "287204", "url": "https://it.wikipedia.org/wiki?curid=352816", "title": "XO-1", "text": "XO-1 (precedentemente $100 laptop) \u00e8 un progetto per un mini-portatile a basso costo a scopo di dare a ogni bambino nel mondo l'accesso alla conoscenza e alle moderne forme di educazione.\nIl computer, semplice, basato su Linux, \u00e8 cos\u00ec efficiente nell'uso dell'energia da poter essere alimentato da un generatore manuale PCG (Pull-Cord Generator, prod. Potenco).\nLa tecnologia Wireless pu\u00f2 essere utilizzata per permettere a molte macchine di accedere a internet da una singola connessione.\nIntenzioni dei promotori.\nL'obiettivo del prezzo \u00e8 di partire da 100 dollari e poi scendere, anche se Nicholas Negroponte ha affermato che forse il prezzo iniziale sar\u00e0 superiore per poi arrivare a 100$ nel 2008. Secondo il direttore del progetto il prezzo delle macchine potrebbe scendere nel 2009 fino a 50$.\nIl laptop verr\u00e0 venduto ai governi e dato ai ragazzi delle scuole sulla base di un laptop per ragazzo.\nIl laptop viene sviluppato dalla organizzazione One laptop per child (OLPC). OLPC \u00e8 un'organizzazione non-profit con sede nel Delaware, creata da membri della facolt\u00e0 del MIT Media Lab per progettare, fabbricare e distribuire il laptop. OLPC fu annunciato nel gennaio 2005 al Forum Economico Mondiale a Davos, Svizzera, da Nicholas Negroponte, presidente e cofondatore dei Media Lab.\nIl laptop \u00e8 talvolta chiamato la Green Machine.\nIl 9 gennaio 2008 la BBC ha mostrato una polemica a causa del prezzo troppo basso del calcolatore tra Nicholas Negroponte ed Intel e la cosa \u00e8 stata riportata da Repubblica.it\nCaratteristiche tecniche.\nI dettagli tecnici previsti possono variare assai rapidamente, per il momento sono:\nSoftware.\nTutti i programmi forniti con il computer saranno open source. A novembre del 2005 fu annunciato che il computer avrebbe incluso:\nApple aveva offerto gratuitamente il macOS come sistema operativo della macchina ma secondo le dichiarazioni di Seymour Papert, professore emerito del MIT e uno dei fondatori dell'iniziativa, l'offerta \u00e8 stata rifiutata dato che il sistema operativo non \u00e8 open source. Difatti venne scelto un sistema operativo basato su kernel Linux.\nNegroponte inoltre ha affermato che Wikipedia verr\u00e0 inclusa nel laptop. Jimmy Wales, uno dei fondatori dell'enciclopedia, ha dichiarato che essa \u00e8 una delle killer application per progetti come il laptop da 100$. Il 4 agosto 2006 la Wikimedia Foundation ha annunciato che una selezione statica delle voci verr\u00e0 inclusa nel computer. Il computer dispone di 512 megabyte di memoria statica mentre il progetto Wikipedia \u00e8 molto pi\u00f9 grande, quindi una selezione \u00e8 inevitabile. Wales ha affermato \"gli obiettivi dell'OLPC vanno a braccetto con l'obiettivo di distribuire sapere enciclopedico in modo gratuito a ogni persona del mondo. Non tutti al mondo sono dotati di connessione internet\".\nMolti libri open content devono essere scritti per il progetto; i libri mireranno a soddisfare obiettivi educativi. In alternativa gli editori potrebbero eliminare o ridurre il costo delle licenze dei loro libri a basso costo in modo da poterli includere nel progetto.\nIl computer utilizza una specifica interfaccia utente che non sfrutta la comune metafora del desktop ma bens\u00ec mette al centro l'utente (o meglio il discente) e lo circonda di una serie di azioni possibili e di una cerchia di contatti in rete tra loro (tra cui ovviamente l'insegnante).\nSviluppo in Thailandia.\nI programmi utilizzati dal laptop sono sviluppati in Thailandia, uno dei primi stati che ha partecipato al progetto. I programmi sviluppati includono l'ambiente grafico GNOME, il programma di videoscrittura Abiword, i web browser Mozilla Firefox e Epiphany. Pidgin verr\u00e0 utilizzato per la messaggistica istantanea mentre Totem verr\u00e0 utilizzato per riprodurre i contributi multimediali. La lista completa dei programmi \u00e8 disponibile qui.\nMicrosoft nel dicembre 2007 ha annunciato lo sviluppo di una versione di Windows XP e del pacchetto software Office per il laptop. La societ\u00e0 prevede di mostrarne una versione funzionante per met\u00e0 del 2008. I progettisti del laptop comunque si sono dimostrati critici verso il progetto ritenendo che probabilmente il sistema operativo sviluppato insieme al computer risulter\u00e0 essere comunque la soluzione migliore.\nPrima consegna.\nIl primo computer, tipo 2B1, \u00e8 stato consegnato da Nicholas Negroponte al presidente del Brasile, Lula, il 24 novembre 2006, a San Paolo."}
{"id": "352817", "revid": "27723", "url": "https://it.wikipedia.org/wiki?curid=352817", "title": "Nettuno X", "text": ""}
{"id": "352819", "revid": "327773", "url": "https://it.wikipedia.org/wiki?curid=352819", "title": "Amenukal dell'Ahaggar", "text": "Lista degli \"amenukal\" dell'Ahaggar (della trib\u00f9 nobile dei Kel Ghela). \nCome \u00e8 noto, i Tuareg del nord si considerano discendenti da Tin Hinan (\"Quella delle Tende\"), e le trib\u00f9 nobili discenderebbero da Kella, sua \"figlia\" (in realt\u00e0 sua discendente di grado imprecisato; secondo alcune versioni, sarebbe stata figlia di \"Tahenkot\" \"Gazzella\", una delle tre figlie di Tin Hinan).&lt;br&gt; \nLa lista degli amenukal (capo supremo dell'Ahaggar) che viene tramandata inizia da Salah, di cui si ignora la discendenza. In precedenza il potere spettava alla frazione degli Imenan, le cui donne godranno anche in seguito dell'epiteto nobiliare di \"timenukalin\" (femminile plurale di \"amenukal\"). \nDopo i primi \"amenukal\" che si passarono il titolo di padre in figlio, il potere passa a trasmettersi per via matrilineare, e quindi di norma un \"amenukal\" non sar\u00e0 pi\u00f9 figlio del precedente amenukal, ma verr\u00e0 scelto tra i figli delle zie materne di quest'ultimo. Questa trasmissione del potere per via matrilineare divenne la norma dopo che Sidi ag Mohammed ElKhir ebbe sposato Kella, \"figlia\" (discendente per via materna) di Tin Hinan.\nNOTE:&lt;br&gt;\nTra il 1900 e il 1905 vi fu un periodo con due \"amenokal\" in una sorta di \"coreggenza\".\nL'attuale \"amenokal\" \u00e8 stato proclamato il 3 marzo 2006. Il suo predecessore era morto il 28 dicembre 2005.\nDa tempo la carica \u00e8 sostanzialmente solo onorifica, ma i tuareg del Nord mantengono in grande considerazione il loro \"amenukal\", che spesso \u00e8 anche deputato all'Assemblea Nazionale (parlamento) o al Senato dell'Algeria."}
{"id": "352822", "revid": "767487", "url": "https://it.wikipedia.org/wiki?curid=352822", "title": "7 Seconds (gruppo musicale)", "text": "I 7 Seconds sono stati un gruppo hardcore punk proveniente da Reno, Nevada.\nStoria.\nVennero formati nel 1979 dai fratelli Kevin Seconds e da Steve Youth, e suonarono il loro primo concerto il 2 marzo 1980.\nI 7 Seconds erano conosciuti per aver portato idee positive nella scena hardcore normalmente nichilista, e sono considerati delle leggende viventi nella scena punk rock underground. Il gruppo aiut\u00f2 il movimento straight edge Youth Crew nella scena hardcore degli anni ottanta.\nAd oggi il gruppo ha pubblicato numerosi dischi a partire dal 1981, inclusi album come \"The Crew\", \"Walk Together, Rock Together\", \"New Wind\", \"Good to Go\" e \"Take It Back, Take It On, Take It Over\". Gli album di quel periodo includono \"Praise\" (EP), \"Ourselves\" e \"Soulforce Revolution\". Il gruppo torn\u00f2 per\u00f2 al suo vecchio stile dalla met\u00e0 degli anni novanta.\nIn un post su Facebook, il gruppo annunci\u00f2 lo scioglimento nel 2018."}
{"id": "352823", "revid": "767487", "url": "https://it.wikipedia.org/wiki?curid=352823", "title": "Fool's Garden", "text": "I Fool's Garden sono un gruppo pop rock tedesco formatosi nel 1991 a Pforzheim.\nStoria.\nIl gruppo \u00e8 composto dal cantante Peter Freudenthaler, dal chitarrista Volker Hinkel, dal bassista Thomas Mangold, dal tastierista Roland R\u00f6hl e dal batterista Ralf Wochele. Debuttarono nel 1991 con il disco promozionale eponimo \"Fool's Garden\", seguito nel 1993 dall'album \"Once In A Blue Moon\" mentre due anni dopo i Fool's Garden pubblicarono il loro lavoro pi\u00f9 famoso, \"Dish of the Day\", che ebbe un ottimo successo in Europa e in Asia grazie al singolo \"Lemon Tree\". \"Go And Ask Peggy For The Principal Thing\" usc\u00ec nel 1997, seguito da tre album nel 2000, 2003 e nel 2005.\nNel 2003, tre membri lasciano la band e vengono sostituiti da Dirk Bl\u00fcmlein (bassista), Claus M\u00fcller (batterista) e Gabriel Holz (secondo chitarrista, che nel 2007 lascer\u00e0 la band) e il nome del gruppo cambi\u00f2 in \"Fools Garden\" (senza l'apostrofo).\nLa band si caratterizza per un tipico sound di stampo britannico, pur essendo loro tedeschi, in particolare basato sulle sonorit\u00e0 in stile Beatles specialmente per la vocalit\u00e0 del cantante chiaramente ispirata a Paul McCartney.\nNell'ottobre del 2009 la band ha pubblicato una raccolta di \"hit\". L'album, \"High Times\", contiene quindici canzoni compreso un pezzo inedito, \"High Times\", nonch\u00e9 alcuni dei loro successi registrati nuovamente con la nuova formazione (\"Lemon Tree\", \"Wild Days\", \"Suzy\").\nIl loro ultimo album, \"Rise and fall\", \u00e8 stato pubblicato nel 2018."}
{"id": "352828", "revid": "297031", "url": "https://it.wikipedia.org/wiki?curid=352828", "title": "Regioni dell'Inghilterra", "text": "Le regioni inglesi, o \"Government Office Regions\", costituiscono una suddivisione territoriale di rilevanza esclusivamente geografica e statistica e, segnatamente, rappresentano le aree statistiche NUTS di primo livello.\nStoria.\nLe regioni furono concepite come suddivisione di rilevanza amministrativa, con funzioni di governo locale, nel 1994, durante il governo di John Major. La necessit\u00e0 di creare questo livello di suddivisione territoriale era dovuta alla decisione dell'allora Comunit\u00e0 Europea di creare Regioni Europee in seguito al Trattato di Maastricht.\nDal 1999 costituivano i collegi elettorali dell'Inghilterra per il Parlamento europeo. Il Merseyside costituiva originariamente una regione, poi unita nel 1998 al Nord Ovest.\nCiascuna regione si suddivide in contee o autorit\u00e0 unitarie. In futuro le regioni saranno usate per il coordinamento dei vigili del fuoco, con una sede per area, nonch\u00e9, se andranno avanti i piani di unione delle forze di polizia in atto al momento, per le forze dell'ordine. Inoltre Ofcom propone prefissi telefonici di area vasta legati alle regioni.\nCaratteristiche.\nFunzioni.\nLe regioni non corrispondono ad enti locali dotati di personalit\u00e0 giuridica, ma sono solo ambiti spaziali in cui operano due distinte categorie di agenzie, una di decentramento del governo nazionale, ed una di coordinamento delle amministrazioni locali. Le Agenzie di sviluppo regionale (\"Regional Development Agency\", RDA) sono create dal governo di Londra al fine di gestire i fondi di sviluppo regionale erogati dall'Unione Europea, mentre gli Uffici delle autorit\u00e0 locali (\"Local Authority Leaders' Board\") sovraintendono ai servizi che le contee ritengono maggiormente vantaggioso gestire in comune tramite aziende regionali.\nLe due regioni nord orientali hanno tuttavia rigettato ogni struttura, e di fatto non esistono. Londra ha invece un\u2019organizzazione propria con una legge specifica e unica che ne fa una citt\u00e0 metropolitana.\nLa fallita regionalizzazione.\nNel primo decennio del XXI secolo, ogni regione aveva un'assemblea ma, non essendoci elezioni regionali, i rappresentanti locali erano scelti dai consigli di contea, autorit\u00e0 unitaria o borgo. Londra \u00e8 anche in questo caso un'eccezione poich\u00e9 ha un sindaco eletto e un'assemblea con poteri in vari ambiti.\nI governi guidati dal Partito Laburista avevano tentato di incrementare il potere delle regioni, come parte della cosiddetta \"devolution\" che ha condotto alla creazione delle assemblee regionali elettive di Scozia, Galles e Irlanda del Nord. I laburisti si erano fatti promotori di referendum che avrebbero dovuto introdurre consigli regionali composti da membri eletti dalla popolazione. Ci fu tuttavia una grande opposizione alla costituzione di tali assemblee, sia da parte della popolazione che di alcuni esponenti politici, soprattutto del Partito Conservatore, ma anche dalle file del Partito Laburista. Gli oppositori alla creazione di istituzioni regionali sostenevano che invece di facilitare il decentramento del potere da Londra, tali organismi si sarebbero rivelati ben pi\u00f9 deboli delle stesse assemblee attualmente presenti in Scozia, Galles e Irlanda del Nord. C'era anche il timore che la politica di \"regionalizzazione\" fosse esclusivamente basata su un sistema utilizzato nel continente e sostenuto dall'Unione, senza tenere in considerazione i benefici tradizionalmente legati al sistema di contee tipico dell'Inghilterra. Le regioni, secondo gli oppositori, erano state costituite al solo fine di rientrare nel progetto comunitario di costituire \"regioni dell'Unione Europea\".\nPeraltro, il dato storico si contrapponeva alla regionalizzazione: l'Inghilterra, caso unico in Europa, aveva conosciuto una storia unitaria fin dai tempi della conquista normanna nel 1066, i sette regni anglo-sassoni essendosi accorpati addirittura nell'Alto Medioevo. Il concetto regionale era dunque avulso dalla mentalit\u00e0 inglese, molto pi\u00f9 che addirittura in Francia, paese che seppur tradizionalmente centralista, annovera regioni che vantano una propria identit\u00e0 correlata ad una non antichissima incorporazione nel territorio nazionale. Lo stesso nome burocratico di talune regioni inglesi (Sudovest, Nordest) rileva il loro carattere artificioso e privo di un'identit\u00e0 locale tradizionale.\nIl Regno Unito ha avuto s\u00ec, attraverso la creazione delle regioni, l'opportunit\u00e0 di rendere pi\u00f9 efficiente l'applicazione delle normative centrali a livello locale, ma in ogni caso il ruolo delle regioni inglesi non \u00e8 mai stato considerato come parte del processo decisionale, ma solo come semplice esecutore. La tendenza alla centralizzazione del potere dei governi inglesi, tuttavia, ha fatto per\u00f2 emergere la necessit\u00e0 di spostare il processo decisionale \"locale\" (quello originariamente affidato alle contee) ad un livello pi\u00f9 alto: tale livello \u00e8 proprio quello regionale. Per questo motivo, la nascita di strutture decisionali a livello regionale poteva sembrare, da questo punto di vista, un'ulteriore spinta alla centralizzazione, invece che al decentramento.\nIl territorio stesso assegnato ad ogni regione \u00e8 stato criticato. Si tratterebbe infatti dei \"raggruppamenti territoriali\" pensati oltre cinquant'anni fa durante la Guerra Fredda per organizzare la difesa dei civili: tutte le regioni sono infatti completamente identiche, a parte lo Yorkshire e Humber che, in quel periodo, costituiva con il Nord Est un'unica area di difesa. Queste aree, a loro volta, sono state pensate sulla base delle regioni di difesa create durante la Seconda guerra mondiale.\nEsistono poi alcune obiezioni pi\u00f9 specifiche.\nNel quadro di tutta questa serie di critiche e problematiche, il 4 novembre 2004 si tenne un referendum nella regione del Nord Est. Gli elettori rifiutarono nettamente la proposta di costituire un'assemblea regionale elettiva. Referendum simili erano stati pianificati nelle regioni del Nord Ovest e dello Yorkshire e Humber ma, in seguito al risultato di quello del Nord Est, il Vice Primo Ministro John Prescott sospese l'indizione di altri eventuali referendum.\nIl fallimento del processo di regionalizzazione arriv\u00f2 al compimento tra il 2008 e il 2010 allorquando, una dopo l'altra, le assemblee regionali vennero progressivamente abolite, e le loro limitate competenze devolute agli Uffici delle Autorit\u00e0 e alle Agenzie di Sviluppo, decretando il naufragio del progetto di creare un ente locale al di sopra delle contee inglesi.\nReferendum fallimentari.\nUn referendum si \u00e8 tenuto il 4 novembre 2004 nel North East Inghilterra sull'introduzione di Assemblee Regionali per elezione dei loro membri. Ai votanti era richiesto di scegliere quale sistema di \"Unitary Authority\" avrebbero voluto vedere nelle gi\u00e0 esistenti aree dei \"County Council\" se l'Assemblea Regionale fosse stata istituita. Nella tornata referendaria, il voto nel Nord Est fu uno schiacciante \"No\", rendendo opinabili i cambiamenti proposti dal governo locale.\nReferendum simili sono stati posposti a data da destinarsi sia nel Nord Ovest che nello Yorkshire e Humber, come annunciato dal vice primo ministro l'8 novembre 2004.\nLa maggior parte dei cambiamenti proposti non avrebbero riguardato le contee metropolitane e non-metropolitane, poich\u00e9 essi sarebbero stati applicati attraverso l'unione dei distretti e l'abolizione dei consigli di contea. Nelle aree dove i confini si intersecavano con quelli di altre entit\u00e0 locali, tuttavia, dei cambiamenti sarebbero stati necessari. Questo avrebbe colpito il Lancashire, dove molte parti sarebbero state il risultato dell'unione di Blackpool e Blackburn con Darwen (entrambe Autorit\u00e0 Unitarie), Sefton (nel Merseyside), il distretto di Wigan (nel Greater Manchester), e la Cumbria meridionale; questo avrebbe interessato anche il North Yorkshire, che avrebbe inglobato anche il distretto di Selby con East Riding of Yorkshire. Pochi cambiamenti avrebbero portato alla creazione di nuovi confini, tranne le proposte di unire Blackpool con parti dello Wyre, e dividere West Lancashire tra Wigan e Sefton."}
{"id": "352831", "revid": "339392", "url": "https://it.wikipedia.org/wiki?curid=352831", "title": "Khazad-dum", "text": ""}
{"id": "352833", "revid": "38120", "url": "https://it.wikipedia.org/wiki?curid=352833", "title": "Tom Strong's Terrific Tales", "text": ""}
{"id": "352834", "revid": "38120", "url": "https://it.wikipedia.org/wiki?curid=352834", "title": "Strongmen of America", "text": ""}
{"id": "352835", "revid": "38120", "url": "https://it.wikipedia.org/wiki?curid=352835", "title": "The Strongmen of America", "text": ""}
{"id": "352838", "revid": "339392", "url": "https://it.wikipedia.org/wiki?curid=352838", "title": "Spinoff", "text": ""}
{"id": "352839", "revid": "339392", "url": "https://it.wikipedia.org/wiki?curid=352839", "title": "Spin off", "text": ""}
{"id": "352844", "revid": "767487", "url": "https://it.wikipedia.org/wiki?curid=352844", "title": "Amp (gruppo musicale)", "text": "Gli Amp sono un gruppo rock elettronico e sperimentale formato a Londra da Richard Walker (conosciuto anche come Richard Amp) nel 1992, dopo la collaborazione con David Pearce (Flying Saucer Attack) sui progetti The Secret Garden e Distance. Gli Amp registrarono l'audiocassetta \"Green Sky Blue Tree\" con Ray Dickaty (che diventer\u00e0 poi un componente dei Moonshake e dei Spiritualized), mentre Walker stava studiando al Royal College of Art nel 1992. Dopo un paio di anni Walker se ne and\u00f2 e riform\u00f2 il gruppo con la cantante francese Karine Charff, lo sperimentatore di Bristol Matt Elliott (Flying Saucer Attack e successivamente The Third Eye Foundation) e Matt Jones (Crescent) alle tastiere. Questa formazione pubblic\u00f2 una serie di 7\" nel 1995 e l'album \"Sirenes\" nel 1996.\nJones e Elliott lasciarono per dedicarsi ai loro progetti nel 1997. Da allora, gli Amp sono stati esclusivamente Charff e Walker pi\u00f9 una serie di collaboratori esterni, inclusi:"}
{"id": "352847", "revid": "22475", "url": "https://it.wikipedia.org/wiki?curid=352847", "title": "Zaxxon", "text": "Zaxxon \u00e8 un videogioco arcade del 1982 prodotto dalla SEGA, poi convertito per molte piattaforme domestiche da vari editori. \n\"Zaxxon\" appartiene al genere sparatutto a scorrimento fantascientifico, ma rappresent\u00f2 una rivoluzione del genere per l'uso della proiezione isometrica che conferisce profondit\u00e0 alla scena, e per lo scorrimento in diagonale rispetto allo schermo.\nLe conversioni ufficiali per console uscirono per Atari 2600 (1982), Atari 5200 (1984), Colecovision (1982), Intellivision (1983), SG-1000 (1985). Quelle per computer uscirono per Apple II (1983), Atari 8-bit (1984), Coleco Adam, Commodore 64 (1984), MSX (1985), PC booter (1984), TRS-80 Model I (1983), TRS-80 Color Computer, ZX Spectrum (1985). Nei casi del Commodore 64 e dell'MSX uscirono due conversioni del tutto differenti, quella su cartuccia e quella su cassetta/dischetto.\nEsistono inoltre tre versioni come gioco elettronico, di tipo LCD o VFD della Bandai e VFD della Coleco, basate su elaborati sistemi a doppio schermo e/o con l'uso di specchi per rendere l'effetto 3D.\nModalit\u00e0 di gioco.\nIl giocatore si trova al comando di una navetta spaziale, con l'obiettivo di attraversare indenne due basi nemiche e di distruggerne gli armamenti (missili, cannoni e cos\u00ec via), evitando di essere colpita o di urtare gli ostacoli, tra i quali grosse muraglie. Sparando invece ai serbatoi di carburante si rifornisce la navetta, che altrimenti \u00e8 destinata col tempo a precipitare.\nLa navetta comandata dal giocatore \u00e8 in grado di procedere lungo tre assi: oltre che scorrere costantemente in avanti (ovvero in diagonale verso l'alto a destra), si pu\u00f2 muovere a destra/sinistra e su/gi\u00f9. \nPer dare meglio al giocatore il senso della profondit\u00e0, la navetta \u00e8 dotata di un'ombra verticale, che indica la sua posizione in pianta, e di un altimetro a tacche.\nI proiettili vengono sparati sempre in avanti, per cui \u00e8 necessario abbassarsi rasoterra per colpire i nemici fermi a terra, ma non c'\u00e8 il rischio di schiantarsi al suolo; solo il contatto con gli elementi che sporgono \u00e8 letale.\nIl gioco originale consiste in 18 livelli, ciascuno diviso in tre parti: nella prima la navicella entra in una base nemica piena di ostacoli e armamenti vari, nella seconda si percorre un tratto nello spazio aperto (dove i nemici sono esclusivamente navicelle in movimento), mentre nella terza bisogna cercare di resistere agli attacchi di un robot che staziona su un'altra base, dopo aver superato una serie di ostacoli ubicati in essa. Non \u00e8 indispensabile distruggere il robot, in quanto dopo un po' esso si ritirer\u00e0: se per\u00f2 viene eliminato, si otterr\u00e0 un significativo bonus punti.\nNello spazio aperto non c'\u00e8 l'ausilio dell'ombra, ma quando la navetta si trova allineata a un velivolo nemico il giocatore viene avvisato con una piccola X bianca.\nLe vite a disposizione sono tre o quattro a seconda delle versioni, senza punti ferita. Si usano un joystick a 8 direzioni, per controllare la navicella, e un tasto, per sparare.\nConversioni.\nLe versioni per le console Atari 2600 e Intellivision, meno potenti, non presentano lo scorrimento obliquo, ma in avanti, con un limitato effetto di 3D prospettico. Le altre conversioni riuscirono a mantenere la prospettiva originale, con risultati pi\u00f9 o meno buoni; spesso ci furono difficolt\u00e0 nel rendere fluidamente lo scorrimento (PC, ZX Spectrum, SG-1000, MSX cartuccia) o comparto sonoro molto ridotto (Apple II, PC, ZX Spectrum). Su SG-1000 vennero introdotte alcune fasi prive di scorrimento, in cui si affrontano ondate di navicelle nemiche. La versione TRS-80 \u00e8 monocromatica, con grafica poco riconoscibile. La versione ColecoVision \u00e8 quella spesso ritenuta pi\u00f9 fedele ed efficace.\nSerie.\nI seguiti di \"Zaxxon\" furono:\nNel 1983 la Milton Bradley Company ne realizz\u00f2 una trasposizione in forma di gioco da tavolo.\nAltri videogiochi simili di altri produttori:"}
{"id": "352848", "revid": "400694", "url": "https://it.wikipedia.org/wiki?curid=352848", "title": "AMP", "text": ""}
{"id": "352850", "revid": "729019", "url": "https://it.wikipedia.org/wiki?curid=352850", "title": "Jagdpanzer V Jagdpanther", "text": "Lo Jagdpanzer V Jagdpanther (tedesco: \"pantera cacciatrice\") fu un cacciacarri usato dall'esercito tedesco e, in minor misura, dalle Waffen-SS durante la seconda guerra mondiale. Nel dopoguerra fu utilizzato dall'esercito francese in alcuni suoi reparti corazzati.\nStoria e produzione.\nIl progetto per la nascita di un cacciacarri pesante fu approvato dall\"'Heereswaffenamt\" (l'ufficio degli armamenti per l'esercito) il 3 agosto 1942; esso avrebbe dovuto combinare il nuovo cannone Pak da 8,8 cm allo scafo del carro Panther, all'epoca ancora sotto sviluppo. Il compito della progettazione fu affidato alla \"Krupp\", che espose le caratteristiche tecniche nel nuovo veicolo all'inizio del 1943. Tuttavia, il 15 ottobre 1942, il \"Reichsminister f\u00fcr R\u00fcstung und Kriegsproduktion\" Albert Speer decise che il compito della produzione del cacciacarri sarebbe spettata alla \"Daimler-Benz\", il cui inizio era deciso per il luglio 1943. Un ulteriore avvicendamento della fabbrica costruttrice si verific\u00f2 il 24 maggio, quando per motivi di spazio si decise di trasferire il ruolo di costruttore alla fabbrica \"M\u00fchlenbau-Industrie A.G.\" di Braunschweig. In ottobre il primo prototipo (numero di scafo V 101) fu pronto, seguito nel mese successivo da un secondo prototipo, con numero di scafo V 102. Il 29 dello stesso mese il nuovo cacciacarri fu ribattezzato per ordine di Adolf Hitler in \"Jagdpanther\".\nA gennaio del 1944 i primi cinque Jagdpanther di serie uscirono dagli impianti della \"MIAG\". Per giugno, solo 46 Jagdpanther dei 160 previsti lasciarono le fabbriche, a causa dei bombardamenti Alleati e dei miglioramenti che via via si applicavano ai vari modelli prodotti. Preoccupati dai bassi ritmi di produzione, l'Heereswaffenamt e l'Oberkommando des Heeres decisero di ampliare la produzione dei cacciacarri con altre due aziende, la \"Maschinenfabrik Niedersachsen-Hannover\", che gi\u00e0 produceva i carri Panther dal 1943, e la \"Maschinenbau und Bahnbedarf\", che fino ad allora non aveva ancora prodotto nessun veicolo da combattimento. Grazie alle due aziende supplementari, tra il novembre ed il dicembre 1944, altri 122 Jagdpanther uscirono dalle catene di montaggio. Malgrado ci\u00f2, a causa dei bombardamenti Alleati delle fabbriche, della deficienza di energia e di trasporti, nei mesi di febbraio, marzo ed aprile il ritmo della produzione scese notevolmente, sino a cessare del tutto in maggio a seguito all'occupazione delle fabbriche da parte delle forze militari Alleate. In totale, nel corso del secondo conflitto mondiale, 419 cacciacarri Jagdpanther furono fabbricati dalle tre imprese di costruzione.\nDescrizione tecnica.\nScafo.\nSi decise di utilizzare come base per il nuovo cacciacarri l'eccellente scafo del carro Panther Ausf. A, con sovrastruttura debitamente estesa sulla parte frontale e laterale. I 45.500 chili del veicolo erano mossi da un motore Maybach HL230 P30 da 12 cilindri a V capace di erogare 700 cavalli di potenza a 3000 giri al minuto. Alimentato da benzina e raffreddato ad acqua, il motore era capace di portare il mezzo ad una velocit\u00e0 di 55\u00a0km/h su strada e di 24\u00a0km/h su terreno misto. Questo aveva una capienza di 720 litri di combustibile e dava allo Jagdpanther un'autonomia di 250 chilometri su strada e di 100 chilometri su terreno misto, con un consumo di 280 litri di benzina ogni 100 chilometri su strada. Come trasmissione, lo Jagdpanther adoperava inizialmente una Zahnradfabrik AK 7-200 con 7 marce avanti ed una indietro, sostituita negli ultimi modelli con la migliore ZF AK 7-400. Le sospensioni erano del tipo a barre di torsione, dotate di cingoli con larghezza di 660\u00a0mm ed una pressione specifica di 0,87\u00a0kg/cm2, il che ne assicurava un'ottima mobilit\u00e0 in terreno proibitivo.\nArmamento.\nCome armamento primario, il cacciacarri disponeva del potente cannone PaK 43/3 da 8,8 cm di calibro e 71 calibri di lunghezza (6,298 metri), simile al modello montato sul carro pesante Tiger II. Nei primi quattro mesi di produzione, il cannone era del tipo monoblocco (cio\u00e8 realizzato in un solo pezzo); dal maggio 1944 si inizi\u00f2 a montare la versione a due blocchi, di pi\u00f9 semplice e rapida realizzazione. Con un rateo di fuoco di 6-10 colpi per minuto, il PaK aveva originariamente una riserva di 60 colpi (perforanti ed esplosivi), diminuiti a 58 alla fine del 1944 per una migliore sistemazione delle radio di bordo. Dotato di straordinarie capacit\u00e0 anticarro, il cannone poteva distruggere o mettere fuori combattimento qualunque mezzo alleato o sovietico a distanze superiori ai 2.000 metri frontalmente (a eccezione dei carri pesanti M26 Pershing e IS-2), con ottime probabilit\u00e0 di colpire il bersaglio al primo colpo alla distanza di un chilometro. Gli organi di mira era affidati all'ottica Sfl. ZF 5 da 2,4 ingrandimenti per il cannoniere ed al periscopio Sf. 14Z per il capocarro. La difesa del veicolo contro la fanteria nemica era assicurata da una mitragliatrice leggera MG 34 da 7,92 mm con 600 proiettili di scorta e montata alla destra del cannone su una blinda sferica. Dal giugno 1944 come difesa ravvicinata, un mortaio 9,2\u00a0cm NbK 39 venne montato e dotato di 30 granate d'esplosivo ad alto potenziale. Quattro mitra MP 40 con 768 cartucce da 9 mm servivano all'equipaggio per la propria difesa personale.\nProtezione.\nLa corazza frontale della sovrastruttura raggiungeva lo spessore di 80\u00a0mm, con un'inclinazione di 35\u00b0 rispetto all'asse orizzontale, il che ne dava uno spessore orizzontale di circa 140\u00a0mm equivalenti, rendendolo invulnerabile ad ogni proiettile anticarro alleato o sovietico al di sopra dei 400\u00a0m. La protezione ai fianchi e sul retro raggiungeva rispettivamente lo spessore di 50\u00a0mm con inclinazione di 60\u00b0 (spessore verticale 57\u00a0mm) e 40\u00a0mm con inclinazione di 55\u00b0 (spessore verticale di 48\u00a0mm); sia i lati che il retro erano vulnerabili alla maggior parte dei proiettili controcarro avversari alle normali distanze d'ingaggio. La protezione del cannone dipendeva dalla \"Saukopf\" (\"testa di maiale\"), una scudatura spessa 100\u00a0mm fusa ed arrotondata. Per rendere il veicolo meno esposto alle mine magnetiche, si decise di ricorrere alla pasta antimagnetica \"Zimmerit\". Ciononostante, ci si accorse che questa non era dell'efficacia sperata e cos\u00ec, il 9 settembre 1944, si decise di eliminarla dai modelli di serie. Frequentemente venivano montate ai lati le \"Sch\u00fcrzen\" (\"grembiuli\"), dallo spessore di 5\u00a0mm e con lo scopo di far attivare i proiettili a carica cava anticipatamente, in modo che il getto incandescente non entrasse a contatto con la debole corazza inferiore dello scafo.\nL'equipaggio era formato da cinque carristi: il pilota posizionato sulla sinistra del cannone, il mitragliere/radiotelegrafista alla sua destra, il cannoniere ed il servente dietro il pilota e per concludere sul retro del vano di combattimento il capocarro.\nImpiego operativo.\nI primi prototipi furono presentati ad Hitler nell'ottobre del 1943 e ribattezzati dallo stesso \"Jagdpanther\". Videro il battesimo del fuoco nel giugno 1944: in forza al 559\u00ba e 654\u00ba \"schwere Panzerj\u00e4gerabteilung\" nel corso della battaglia di Normandia. Presero inoltre parte alla battaglia delle Ardenne ed alle ultime offensive tedesche sul fronte orientale. Nonostante il brandeggio limitato costituisse uno svantaggio nelle battaglie di movimento, lo Jagdpanther si rivel\u00f2 un mezzo potente e ben protetto. Era in grado di distruggere i carri britannici e statunitensi anche a distanze superiori ai 2.000 metri, ma non fu mai impiegato in quantit\u00e0 sufficienti a costituire una seria minaccia. L'efficienza in battaglia era aumentata dal fatto che l'equipaggio disponeva di un buon sistema intercom e da un adeguato stivaggio delle munizioni. La produzione, che non raggiunse mai le 150 unit\u00e0 mensili richieste, si arrest\u00f2 nel 1945 a seguito del bombardamento delle fabbriche MIAG e Brandenburg Eisenwerk Kirchm\u00f6ser che lo costruivano.\nStruttura del distaccamento cacciacarri pesante.\nI cacciacarri Jagdpanther furono organizzati all'interno degli \"schwere Panzerj\u00e4gerabteilungen\", cio\u00e8 distaccamenti cacciacarri pesanti indipendenti. Ogni distaccamento aveva la forza di un battaglione, con 45 mezzi. Ciononostante, alcuni veicoli prestarono servizio sia all'interno dei battaglioni delle \"Panzerdivisionen\" dell'esercito che delle \"Waffen-SS\" come sostituti ai carri armati.\nOgni distaccamento comprendeva un comando di distaccamento (\"Abteilungsstab\") con tre Jagdpanther comando, una compagnia comando (\"Stabskompanie\"), una rifornimenti (\"Versorgungskompanie\"), un plotone riparazioni (\"Werkstattzug\") e tre compagnie cacciacarri pesanti (\"schwere Panzerj\u00e4gerkompanien\"). Ogni compagnia di conseguenza era scissa in una squadra comando (\"Kompanietrupp\", con due Jagdpanther) e tre plotoni (\"Z\u00fcge\") cacciacarri, ognuno su quattro Jagdpanther."}
{"id": "352852", "revid": "1938966", "url": "https://it.wikipedia.org/wiki?curid=352852", "title": "Mao", "text": ""}
{"id": "352858", "revid": "149485", "url": "https://it.wikipedia.org/wiki?curid=352858", "title": "Elias L\u00f6nnrot", "text": "Divenne celebre per la sua raccolta di miti finlandesi dai quali compose l'epopea finlandese \"Kalevala\".\nBiografia.\nOttavo figlio del sarto Frederik Juhana L\u00f6nnrot impar\u00f2 a leggere a cinque anni, nonostante le modeste condizioni economiche della famiglia, visto il precoce talento fu mandato a scuola a Eken\u00e4s, dove studi\u00f2 lo svedese e il latino. Dal 1822 studi\u00f2 medicina presso l'Accademia di Turku (\"\u00c5bo Akademi\") e nel 1827 inizi\u00f2 a lavorare come medico.\nDurante gli studi fu influenzato dal risveglio dello spirito nazionale finlandese, all'epoca la Finlandia era un granducato dell'Impero russo nel quale, insieme al russo la lingua ufficiale era quella svedese ma non il finlandese parlato dalla maggioranza della popolazione. L\u00f6nnrot e altri intellettuali come Johan Ludvig Runeberg si proposero di trasformare il finlandese in una lingua moderna. Per fare ci\u00f2 L\u00f6nnrot inizi\u00f2 a raccogliere e trascrivere l'insieme delle leggende e dei miti del paese. Fu incoraggiato da un suo docente, Reinhold von Becker a redigere la sua tesi sui miti \"V\u00e4in\u00e4m\u00f6inen\" e nel 1828 inizi\u00f2 a effettuare una serie di viaggi nell'interno della Finlandia per trovare le versioni originarie di saghe e racconti. Negli anni 1829-30 pubblic\u00f2 una lirica in 4 volumi (\"Kantele\") fortemente influenzata dalla trasmissione orale della mitologia finlandese. Nel 1831 divenne il primo presidente della neo-costituita societ\u00e0 letteraria finlandese (\"Suomalaisen Kirjallisuuden Seura\").\nNel 1833 ottenne un posto come medico distrettuale nella localit\u00e0 di Kajaani, nel nord del paese, vi rimase praticando l'attivit\u00e0 di medico, fino al 1853. La regione aveva subito una serie di raccolti scarsi e la popolazione aveva problemi alimentari, in alcune lettere ufficiali L\u00f6nnrot chiese l'invio di derrate alimentari al posto dei medicinali. Nel 1839 pubblic\u00f2 \"Suomalaisen Talonpojan Kotil\u00e4\u00e4k\u00e4ri\" (\"Il medico di famiglia del contadino finlandese\") con dettagliate descrizioni della vita rurale dell'epoca.\nIn giovent\u00f9 era un forte bevitore ma in seguito fond\u00f2, senza molto seguito, la societ\u00e0 finlandese per l'astinenza \"Selveys-Seura\". Nel 1849 spos\u00f2 Maria Pipponius e nel 1853 divenne professore di lingua e letteratura finlandese presso l'Universit\u00e0 di Helsinki.\nNel corso della sua carriera come medico fece numerosi viaggi in Finlandia, Lapponia, Carelia ed Estonia sempre alla ricerca di saghe e racconti per integrare la sua raccolta, raccolse le sue impressioni in una serie di diari di viaggio (\"Vaeltaja\"). Soprattutto nella Carelia orientale, oltre i confini del granducato, rinvenne molte saghe dell'epoca precedente alla conversione al Cristianesimo, si propose di raccoglierle e di scrivere una raccolta epica che potesse competere con l\"'Iliade\" di Omero.\nIl 28 febbraio 1835 fu pubblicata la prima versione del \"Kalevala\" (il cosiddetto \"Vanha Kalevala\", antico Kalevala); ancora oggi in questa data viene festeggiato in Finlandia il giorno del Kalevala. Dopo ulteriori approfondimenti e ampliamenti venne pubblicata nel 1849 la versione definitiva del poema, il cosiddetto \"Uusi Kalevala\" o nuovo Kalevala.\nNel 1840 pubblic\u00f2 i \"Kanteletar\", una raccolta di canti popolari tradizionali finlandesi ma soprattutto careliani cantati con accompagnamento del \"Kantele\". Il 1842 fu pubblicato il \"Sananlaskuja\", una raccolta di proverbi finlandesi e nel 1844 \"Suomen Kansan Arvoituksia\", una raccolta di vecchi indovinelli.\nPubblic\u00f2 anche diversi saggi sulla lingua ugro-finnica.\nTrascorse gli ultimi anni lavorando sul dizionario finnico-svedese che venne pubblicato dal 1866 al 1880.\nCome botanico si occup\u00f2 delle flora tipica, pubblic\u00f2 \"Flora Fennica - Suomen Kasvisto \" (1860), una guida alla flora del paese che fu una delle prime pubblicazioni scientifiche di grande popolarit\u00e0 e ottenne grande diffusione sia in lingua finlandese sia in svedese.\nIn epoca recente il Kalevala sub\u00ec critiche per un presunto eccesso di taglio \"romantico\", mentre il Kalevala antico \u00e8 considerato una trascrizione abbastanza fedele dei miti tradizionali nella versione successiva vi furono aggiunte e rielaborazioni per mano di L\u00f6nnrot.\nDopo la traduzione della Bibbia ad opera di Mikael Agricola resta in ogni caso l'opera che pi\u00f9 ha influenzato lo sviluppo della lingua finlandese e ancora oggi nelle scuole viene data grande importanza allo studio del Kalevala."}
{"id": "352862", "revid": "1305772", "url": "https://it.wikipedia.org/wiki?curid=352862", "title": "Frogger", "text": "Frogger (da \"frog\" = rana) \u00e8 un videogioco d'azione arcade introdotto nel 1981, sviluppato da Konami e distribuito negli Stati Uniti da SEGA. Il gioco \u00e8 considerato un classico ed \u00e8 molto popolare per il suo sistema di gioco originale e per il tema. Venne convertito per numerosi home computer e console, generalmente i diritti di pubblicazione andarono a Parker Brothers per le versioni in cartuccia e a SierraVision, allora una divisione di Sierra On-line, per le versioni su supporto magnetico. Molte imitazioni e versioni non ufficiali uscirono con titoli come \"Froggy\" o \"Hopper\".\nModalit\u00e0 di gioco.\nL'obiettivo del gioco \u00e8 di guidare una rana verso la sua tana. Per farlo, il giocatore deve riuscire a far attraversare all'anfibio prima un'autostrada e poi un fiume pieno di insidie, evitando inoltre di far scadere il tempo. Si possono raccogliere alcuni bonus lungo il percorso.\nLa visuale \u00e8 dall'alto, la rana parte dal fondo dello schermo e pu\u00f2 muoversi nelle quattro direzioni. Il moto non \u00e8 continuo e ad ogni colpetto del joystick la rana fa un piccolo balzo di lunghezza fissa, spostandosi come su una scacchiera invisibile.\nL'autostrada.\nL'autostrada \u00e8 attraversata da vari tipi di veicoli, distribuiti su 5 corsie (4 in molte conversioni) a varie velocit\u00e0 e versi alternati. Naturalmente il giocatore perde una rana se viene investita. Ai lati dell'autostrada ci sono due tratti erbosi che sono gli unici posti \"tranquilli\" dove la rana non rischia finch\u00e9 si muove destra/sinistra. Il giocatore pu\u00f2 prendersi qui una pausa e aspettare il momento buono per l'attraversamento della strada o del fiume, ma tenendo conto del limite di tempo.\nIl fiume.\nIl fiume \u00e8 attraversato da tre file interminabili di tronchi galleggianti portati dalla corrente, miste a due file di tartarughe che nuotano controcorrente. In questo caso non bisogna schivare gli ostacoli, ma passarci sopra utilizzandoli come traghetto. Infatti cadere nell'acqua \u00e8 letale, come anche essere trascinati fuori dallo schermo. Periodicamente alcuni gruppi di tartarughe si immergono per un istante, facendo annegare la rana se si trova al di sopra. Ogni tanto compaiono serpenti, coccodrilli e lontre, da evitare. In compenso sul fiume si trovano anche i bonus da raccogliere: insetti e una rana femmina.\nAl termine del fiume ci sono 5 tane, il giocatore deve portare una rana in ciascuna di esse per terminare il livello. Balzare in una tana gi\u00e0 occupata prima \u00e8 un altro dei tanti modi per perdere una vita.\nEredit\u00e0.\nNon ci fu un seguito ufficiale di \"Frogger\" per sala giochi, ma il gioco ha ispirato numerosi seguiti e rifacimenti per le piattaforme domestiche:\nUn seguito non ufficiale usc\u00ec anche in sala giochi nel 1990: \"Lady Frog\". Una delle novit\u00e0 di questo titolo \u00e8 che la striscia tra strada e fiume \u00e8 sostituita da una spiaggia, anch'essa piena di pericoli. Inoltre ha ispirato la realizzazione di un gioco disponibile su Android, iOS e Windows Phone chiamato \"Crossy Road\".\nAltri media.\nLa Milton Bradley nel 1981 pubblic\u00f2 un gioco da tavolo per bambini ispirato al videogioco: \"One Wrong Leap Will Get You Squished And Splattered\". In questo caso due giocatori hanno ciascuno la propria schiera di rane, tronchi e automobili, e devono cercare di salvare pi\u00f9 rane dell'avversario.\nLa rana di \"Frogger\" \u00e8 protagonista di tre episodi di \"Saturday Supercade\", serie televisiva animata del 1983 dedicata ai videogiochi.\nNel 1982 Frogger ha ispirato una canzone del duo Buckner &amp; Garcia dal titolo \"Froggy's lament\", contenuta nell'album a tema videoludico \"Pac-Man Fever\". La canzone oltre a parlare del gioco, conteneva suoni e jingle originali tratti da quest'ultimo.\nNel 1985 la punk-rock band Bad Religion pubblica l'EP \"Back To The Known\", la cui seconda traccia \u00e8 intitolata \"Frogger\", e il testo della canzone parla di un uomo stanco e disilluso che attraversa la strada \"giocando a Frogger con la sua vita\"."}
{"id": "352864", "revid": "38120", "url": "https://it.wikipedia.org/wiki?curid=352864", "title": "America's best comics", "text": ""}
{"id": "352871", "revid": "38120", "url": "https://it.wikipedia.org/wiki?curid=352871", "title": "Tom Strong Terrific Tales", "text": ""}
{"id": "352873", "revid": "666668", "url": "https://it.wikipedia.org/wiki?curid=352873", "title": "Ecologia della popolazione", "text": "Una popolazione \u00e8 un gruppo di organismi appartenenti alla stessa specie diffusi in una determinata area, i quali presentano caratteristiche tipiche del gruppo e non dei singoli individui. Una popolazione, inoltre, costituisce l'unit\u00e0 di base dell'evoluzione.\nLe popolazioni, per\u00f2, non sono unit\u00e0 statiche, ma sono soggette a continue modificazioni e la loro dinamica viene determinata da fattori come nascita, morte oppure spostamenti (emigrazione ed immigrazione). Inoltre ogni singola popolazione tenderebbe ad accrescersi all'infinito se non intervenissero elementi che limitano questa propensione: malattie, condizioni climatiche avverse, predazione o parassitismo da parte di altre specie, competizione con organismi appartenenti a specie diverse, disponibilit\u00e0 di un dato ambiente oppure varie cause accidentali ecc. Grazie all'azione di tutti questi fattori l'accrescimento di una popolazione segue una curva logistica (sigmoide) con un ben preciso limite che equivale all'effettiva capacit\u00e0 di sopportazione dell'ambiente in cui la popolazione vive o capacit\u00e0 portante dell'ambiente (\"carrying capacity\").\nNatalit\u00e0 e mortalit\u00e0.\nNatalit\u00e0 e mortalit\u00e0 si ricavano in base al rapporto tra il numero dei nati o, rispettivamente, dei morti per unit\u00e0 di tempo e la dimensione media della popolazione.\nformula_1\nformula_2\nDa questi due parametri dipende lo \"sviluppo numerico\" di una popolazione per unit\u00e0 di tempo, che si calcola attraverso il rapporto tra la differenza nati-morti e la dimensione media della popolazione in quel dato intervallo di tempo.\nformula_3\nLa natalit\u00e0 \"massima\" (o teorica o potenziale) esprime la naturale tendenza di una popolazione a generare prole, quindi ad accrescersi numericamente. Per\u00f2, poich\u00e9 l'ambiente pone dei limiti all'aumento della popolazione, in pratica si pu\u00f2 valutare solo la \"natalit\u00e0 ecologica\" (o natalit\u00e0 realizzata).\nIn un dato intervallo di tempo \u0394t (che va da t1 a t2) \u00e8 possibile calcolare la natalit\u00e0 assoluta per una certa popolazione:\nformula_4\nLa natalit\u00e0 media per individuo nell'unit\u00e0 di tempo \u00e8 uguale a:\nformula_5\n(N rappresenta la dimensione della popolazione) e fornisce una stima del contributo che ciascun individuo offre in media all'incremento della popolazione.\nSe l'intervallo \u0394t tende a zero \u00e8 possibile valutare i relativi incrementi istantanei di una data popolazione, il che consente di effettuare stime e previsioni.\nAnche per quanto riguarda la mortalit\u00e0 \u00e8 possibile distinguere tra una mortalit\u00e0 teorica determinata da fattori fisiologici e dalla senescenza, quindi basata esclusivamente su fattori genetici, ed una mortalit\u00e0 ecologica a cui contribuiscono, invece, tutti gli elementi limitanti prodotti dall'ambiente.\nLa mortalit\u00e0 specifica \u00e8 la percentuale della popolazione media che muore in un determinato intervallo di tempo espresso in funzione delle dimensioni della popolazione stessa ed \u00e8 uguale a:\nformula_6\n\u00c8 possibile esprimere graficamente la mortalit\u00e0 entro una data popolazione ponendo in ordinata il numero dei morti ed in ascissa l'et\u00e0 in anni.\nAncora pi\u00f9 utile \u00e8 la cosiddetta curva di sopravvivenza da cui si possono ricavare informazioni utili relativamente alle probabilit\u00e0 di vita di singoli individui entro una popolazione. Si ricava ponendo in ordinata il numero dei sopravvissuti per ogni classe d'et\u00e0 in scala logaritmica (in base 10) ed in ascissa il numero di anni d'et\u00e0.\nSolitamente la mortalit\u00e0 \u00e8 elevata nel primo periodo di vita e dopo una certa et\u00e0, valutabile in base alla longevit\u00e0 media della specie e della popolazione, mentre durante il resto della vita \u00e8 costante in certi periodi e cresce proporzionalmente all'et\u00e0 in altri.\nAccrescimento delle popolazioni.\nNatalit\u00e0 e mortalit\u00e0 condizionano l'accrescimento e quindi la dinamica delle popolazioni.\nUna valutazione di tale accrescimento \u00e8 possibile attraverso il fattore di accrescimento r, dato dal rapporto tra la differenza nati-morti e la dimensione media della popolazione in un intervallo di tempo \u0394t:\nformula_7\nSpesso l'incremento della popolazione per molte specie \u00e8 limitato ad un solo periodo chiamato, appunto, stagione riproduttiva o \"tempo di generazione T\". La relazione tra T ed r \u00e8 il contributo medio individuale (R) all'incremento di una data popolazione:\nformula_8\nda cui:\nformula_9 ed formula_10\nRicordando che lo sviluppo numerico di una popolazione era il rapporto tra la differenza nati-morti e la dimensione media della popolazione in un dato intervallo di tempo (Nt), avremo che tale sviluppo \u00e8:\nformula_11\nAllora l'accrescimento istantaneo sar\u00e0:\nformula_12\nformula_13\nformula_14\nPerci\u00f2:\nformula_15 dove Nt \u00e8 la dimensione della popolazione al termine dell'intervallo di tempo t ed N0 la sua dimensione all'inizio.\n Quindi:\nformula_16\nper cui:\nformula_17\nIl fattore di accrescimento r viene perci\u00f2 indicato come \"'potenziale biotico\" o \"potenziale riproduttivo\" della specie ed \u00e8 di tipo esponenziale.\nIn realt\u00e0 l'incremento di una popolazione in natura viene condizionato da diversi fattori che costituiscono la cosiddetta \"resistenza ambientale\" e che pongono un limite a tale sviluppo. Per cui una data popolazione avr\u00e0 s\u00ec un accrescimento esponenziale, ma solo inizialmente, per poi subire un flesso ad un certo punto a causa della resistenza ambientale, la quale pone un limite superiore alla curva sotto forma di un asintoto K, per cui tale curva avr\u00e0 un andamento sigmoide. Essa viene definita \"curva logistica\".\nPertanto l'equazione che esprime lo sviluppo numerico della popolazione sar\u00e0:\nformula_18\no, per \u0394t = 0:\nformula_19\nSe invece si utilizza il contributo medio individuale all'incremento (incremento per generazione) R:\nformula_20\nformula_21 \u00e8 detto fattore di condizionamento.\nL'asintoto rappresenta l'equilibrio raggiunto tra popolazione ed ecosistema. Come tale, perci\u00f2, dovrebbe rimanere costante. In realt\u00e0 l'ambiente \u00e8 un sistema dinamico, soggetto quindi a continue variazioni, e, di conseguenza, sia l'asintoto sia la curva di accrescimento di una certa popolazione subiscono continue fluttuazioni.\nInfine \u00e8 opportuno puntualizzare che le dimensioni di una popolazione possono essere stimate non soltanto in termini di numero di individui. Ad esempio la densit\u00e0 di una popolazione \u00e8 il numero di individui per unit\u00e0 di spazio (la quale, a sua volta, pu\u00f2 essere una unit\u00e0 di area o di volume a seconda dei casi).\nLa \"biomassa\", invece, esprime le dimensioni di una popolazione (o, in altri casi, di una comunit\u00e0) calcolata come peso secco (in grammi) degli organismi (o dell'organismo) che la costituiscono per unit\u00e0 di superficie o di volume.\nDistribuzione delle et\u00e0.\nUna qualsiasi popolazione, in natura, non pu\u00f2 essere composta da individui della stessa et\u00e0, ma in essa si riscontrano elementi in fase giovanile, elementi nella fase della riproduzione ed elementi nella fase della decadenza fisiologica e funzionale (senescenza). La cosiddetta distribuzione delle et\u00e0 non \u00e8 mai uniforme, per cui una sua rappresentazione grafica \u00e8 costituita da una \"piramide\" di et\u00e0, nella quale la frequenza relativa (percentuale) delle varie classi di et\u00e0 viene indicata su un asse cartesiano, mentre sull'altro sono riportate le diverse et\u00e0 in successione.\nLa composizione di una popolazione per quanto riguarda le diverse classi d'et\u00e0 \u00e8 dovuta a vari fattori esterni, sia positivi sia negativi. Questa composizione ha, inoltre, grande importanza dal punto di vista ecologico, perch\u00e9 permette di valutare se una certa popolazione \u00e8 in fase di espansione (molti giovani o tanti individui prossimi alla riproduzione), in fase di stabilizzazione (giovani, adulti e vecchi in fase di equilibrio) oppure in fase di decadenza o declino(prevalgono gli individui che hanno superato l'et\u00e0 riproduttiva, mentre i giovani sono pochi).\nFluttuazioni nelle dimensioni delle popolazioni.\nLe condizioni ambientali non sono costanti nel tempo e quindi possono favorire o sfavorire le popolazioni con modalit\u00e0 diverse a seconda dei periodi. Per una popolazione fattori ambientali favorevoli particolarmente abbondanti e, nello stesso tempo, una certa diminuzione di quelli sfavorevoli possono significare incremento demografico; viceversa una situazione opposta \u00e8 sinonimo di decremento.\nAlcune \u201cesplosioni\u201d demografiche (ed i conseguenti successivi decrementi) sono periodiche e pertanto sono state messe in relazione con fattori ambientali ed extra-ambientali altrettanto precisi e periodici: cicli meteorologici, astronomici (ad esempio il numero delle macchie solari) e biologici (fattori patologici, parassitismo, rapporti preda-predatore, concorrenza intra- ed inter-specifica). In ogni caso non \u00e8 mai stata trovata qualche correlazione o qualche dipendenza precisa.\nDispersione e spostamenti degli individui di una popolazione.\nGli organismi viventi tendono a colonizzare tutto lo spazio disponibile al fine di sfruttare meglio tutte le risorse (soprattutto quelle cosiddette \u201cedafiche\u201d, cio\u00e8 nutritizie) disponibili nell'ambiente.\nCi\u00f2 significa che, in caso di un aumento demografico correlato con le fluttuazioni cicliche delle popolazioni, si possono osservare spostamenti pi\u00f9 o meno estesi di individui che si disperdono alla ricerca di nuove aree da colonizzare. A volte questi spostamenti hanno un'entit\u00e0 cos\u00ec notevole da apparire come vere e proprie invasioni. \u00c8 il caso delle invasioni di locuste.\nPer altre specie, invece, gli spostamenti sono dovuti a modifiche che la loro normale area di diffusione sta subendo.\nMigrazioni.\nAlcuni spostamenti non sono casuali, ma avvengono in modo regolare, periodico (stagionale), lungo rotte ben precise (ed in genere ripetute), coprono distanze anche molto grandi, ma, in seguito, c'\u00e8 sempre un ritorno alle zone di partenza. Questi spostamenti sono meglio noti come \"migrazioni\"' e sono indotti da:\nRelazioni sociali all'interno di una popolazione.\nMolti animali conducono per la maggior parte della loro vita un'esistenza solitaria aggredendo e scacciando tutti i loro simili che penetrano, volontariamente o involontariamente, nel loro territorio. Tuttavia questi individui debbono in qualche modo avvicinarsi l'un l'altro per potersi riprodurre: nascono cos\u00ec alcuni comportamenti particolari atti a mitigare l'aggressivit\u00e0 reciproca, che vengono definiti con il termine di \"corteggiamento\".\nLa necessit\u00e0 di riprodursi e quindi di incontrarsi fa nascere, in certi casi, forme di aggregazione per brevi periodi di tempo (\"gregariet\u00e0 temporanea\"), in modo da poter allevare e proteggere meglio la prole: solitamente questi gruppi sono composti da individui che condividono una qualche parentela (\"gruppi familiari\"), poich\u00e9 ogni individuo, in questo modo, contribuisce a perpetrare una parte del proprio patrimonio genetico (anche se esistono pure gruppi analoghi costituiti da individui senza legami di parentela fra loro).\nI vantaggi derivanti dalla vita in societ\u00e0 (miglior difesa dai predatori, facilitazioni nella ricerca del cibo, maggior successo riproduttivo\u2026) spingono sovente questi gruppi a consolidarsi ed a mantenersi definitivamente, regolati al loro interno da una precisa \"gerarchia\" tra i diversi componenti dell'associazione.\nAnimali gregari che vivono in branchi a carattere familiare sono molti mammiferi, ad esempio i lupi, i leoni, gli elefanti, moltissimi ungulati, i primati, diversi roditori o svariate specie di cetacei.\nAnche tra gli uccelli esistono numerose specie gregarie (molti Passeriformi come le cince, gli storni o diversi appartenenti alla famiglia dei Corvidi, i pinguini, molti galliformi\u2026).\nNumerose specie di pesci vivono in banchi pi\u00f9 o meno grandi (ad esempio i tonni).\nAltre societ\u00e0 molto organizzate sono quelle di diverse specie di Imenotteri (api, bombi, formiche\u2026) o di Isotteri (termiti).\nIl territorio.\nGli individui solitari o i gruppi solitamente delimitano (attraverso segnali visivi, olfattivi o sonori) un'area \u201cfamiliare\u201d in cui svolgono tutte le loro attivit\u00e0 (ricerca del cibo, riposo, riproduzione, allevamento della prole ecc.): quest'area prende il nome di \"territorio\". Abitualmente gli individui o il gruppo difendono i confini del territorio dalle intrusioni di estranei (normalmente loro consimili, ma talvolta la loro aggressivit\u00e0 si esplica anche verso altre specie). In certi casi (e comunque in relazione con certe condizioni edafiche) i limiti del territorio non sono nettamente delineati e si osserva una parziale sovrapposizione di diversi territori.\nEsistono quindi vari tipi di territorio:\nInterazioni tra specie diverse all'interno di una stessa comunit\u00e0..\nGli organismi viventi che coabitano in uno stesso ambiente possono intessere tra di loro vari tipi di relazione. Le possibili interazioni tra organismi all'interno di uno stesso habitat vengono classificate in sei gruppi principali:\nNeutralismo.\nEntro una stessa comunit\u00e0 la maggior parte delle specie presenti non riceve n\u00e9 vantaggi n\u00e9 interferenze negative da parte delle altre. Questa \u00e8 forse la condizione pi\u00f9 diffusa all'interno di un ecosistema.\nIl neutralismo \u00e8 una relazione biologica interspecifica nella quale nessuno degli individui riceve beneficio n\u00e9 pregiudizio (0,0). Nel caso in cui una specie riceva beneficio ci si trova davanti a un caso di commensalismo (+,0) come per es. nel noto rapporto particolare fra due tipi di pesci (remora e squalo), dove la remora ottiene il cibo dai resti che sfuggono dalla bocca dello squalo, quando attacca una preda; lo squalo, da parte sua non ne trae beneficio e nemmemo ne viene pregiudicato da questa interazione. Dunque il commensalismo \u00e8 un tipo di relazione differente rispetto al neutralismo.\nCompetizione.\nLa competizione si pu\u00f2 definire come un'interazione biologica tra organismi o specie per la quale l'attitudine (o adeguamento biologico) di uno \u00e8 ridotta a causa della presenza dell'altro. Esiste una limitazione della quantit\u00e0 di perlomeno una risorsa usata da entrambi gli organismi o specie; tale risorsa pu\u00f2 essere cibo, acqua, territorio, possibilit\u00e0 di accoppiamento.\nLa competizione tanto dentro una specie quanto fra specie differenti e un argomento importante dell'ecologia, specialmente dell'ecologia di comunit\u00e0. La competizione \u00e8 uno dei vari fattori biotici e abiotici che colpiscono la struttura delle comunit\u00e0 ecologiche. La competizione fra membri della stessa specie si chiama competizione intraspecifica e quella che ha luogo tra membri di differenti specie \u00e8 la competizione interspecifica. La competizione non sempre \u00e8 un fenomeno semplice e diretto, ma pu\u00f2 succedere anche in modo indiretto. Secondo il principio di esclusione competitiva le specie meno atte a competere devono adattarsi o, altrimenti, sono costrette ad estinguersi. Secondo la teoria dell'evoluzione la competizione dentro una specie e tra specie gioca un ruolo fondamentale nella selezione naturale.\nLa competizione fra maschi di cervo rosso durante il periodo dell'accoppiamento \u00e8 un esempio di competizione intraspecifica (competizione per interferenza).\nTipi di competizione.\nI termini seguenti descrivono i meccanismi biologici attraverso i quali ha luogo la competizione. Questi meccanismi possono essere tanto diretti quanto indiretti e si applicano alla competizione sia intraspecifica che interspecifica.\nCompetizione per interferenza.\nSuccede direttamente tra individui durante l'atto di aggressione, ecc. quando un individuo interferisce con gli altri per il cibo, la sopravvivenza, la riproduzione o per stabilirsi in una porzione dell'habitat.\nCompetizione per sfruttamento.\nSuccede indirettamente a causa di risorsa limitata comune che agisce come un intermediario. Per esempio, l'uso di una risorsa per alcuni causa la scarsit\u00e0 per altri o, anche la competizione per lo spazio.\nCompetizione apparente.\nSuccede indirettamente quando due specie, per esempio, sono prede di un predatore comune. In tal caso c'\u00e8 competizione per lo spazio libero dei predatori.\nCompetizione intraspecifica.\nLa competizione intraspecifica succede quando i membri della stessa specie sono necessitati a fare uso della stessa risorsa di un ecosistema, come per esempio un territorio o dei luoghi dove costruire i dei nidi.\nAltro esempio \u00e8 quello degli alberi che crescono vicino agli altri e che competono per la luce, l'acqua e i nutrienti. Il risultato \u00e8 che si avranno meno risorse disponibili per gli alberi circostanti, i quali cresceranno in misura inferiore in tali condizioni. Un adattamento a tale situazione \u00e8 quello di sviluppare maggiore altezza e radici pi\u00f9 profonde ed estese. Questo \u00e8 esempio tanto di competizione intra- quanto inter-specifica.\nCompetizione interspecifica.\nLa competizione interspecifica succede tra individui di differenti specie che condividono una risorsa comune nella stessa area. Se la risorsa non \u00e8 sufficiente per mantenere entrambe le popolazioni, il risultato \u00e8 una riduzione nella fertilit\u00e0, la crescita e la sopravvivenza di una o pi\u00f9 specie. La competizione interspecifica pu\u00f2 alterare le popolazioni, le comunit\u00e0 e l'evoluzione delle specie incluse. Per esempio, i leoni e le chitas o ghepardi e le loro prede in Africa. Tutti si alimentano delle stesse prede e a volte vengono a trovarsi in conflitto.\nStrategie evolutive.\nPer approfondire, vedi la voce Strategia r-K.\nIn termini evolutivi la competizione si relaziona al concetto di selezione r/K che si riferisce alla selezione naturale di tratti che facilitano l'esito in certi ambienti. La teoria \u00e8 derivata dagli studi fatti sulla biogeografia delle isole realizzati dagli ecologi Robert MacArthur e E. O. Wilson.\nSimbiosi mutualistica.\nRelazione tra due specie diverse dalla quale entrambi ricavano un reciproco vantaggio (ad esempio i licheni). Alcuni tipi di simbiosi presentano certe analogie con il parassitismo per cui si ritiene che siano derivate da questo tipo di interazione (si pensa sia il caso dei rapporti tra ife fungine di molti basidiomiceti e gli alberi di boschi e foreste).\nCommensalismo.\nAssociazione tra due specie diverse dalla quale solo una ricava effettivi vantaggi, mentre per l'altra \u00e8 del tutto indifferente (per esempio \u00e8 il caso di alcuni \u201cospiti\u201d di tane, nidi o nicchi di altre specie, oppure della presenza di mallofagi o minuscoli acari non parassiti sul corpo di altri animali)\nParassitismo.\nConsiste nello sfruttamento di una specie da parte di un'altra, che pu\u00f2 sottrarle cibo, nutrirsi dei tessuti o dei liquidi organici della prima specie oppure (come avviene tra alcuni insetti) renderla \u201cschiava\u201d per sfruttarne la \u201cmano d'opera\u201d.\nSolitamente la specie parassita raggiunge un certo equilibrio con la specie parassitata, che quindi giunge alla morte in tempi pi\u00f9 o meno lunghi o addirittura sopravvive e, in certi casi, non risente apparentemente dello sfruttamento da parte del parassita (ad esempio gli ungulati selvatici presentano numerosi vermi intestinali, ma, purch\u00e9 questi non siano eccessivi, non mostrano un cattivo stato di salute).\nAlcuni autori ritengono che quest'ultima forma di parassitismo evolva facilmente in un rapporto di simbiosi.\nPredazione.\nInterazione di tipo obbligatorio tra componenti della stessa comunit\u00e0, in cui uno o pi\u00f9 membri si alimentano a spese di altri portandoli subito alla morte.\nTra le varie forme di relazioni esistenti in una comunit\u00e0 esistono ovviamente tante possibili varianti, sovrapposizioni e passaggi intermedi. Cos\u00ec, alle volte, il commensalismo pu\u00f2 diventare parassitismo e quest'ultimo simbiosi, oppure la competizione pu\u00f2 trasformarsi in predazione o in parassitismo o, ancora, il neutralismo pu\u00f2 evolvere in forme di concorrenza."}
{"id": "352888", "revid": "125689808", "url": "https://it.wikipedia.org/wiki?curid=352888", "title": "Arto Paasilinna", "text": " Vincitore del Premio letterario Giuseppe Acerbi nel 1994.\nBiografia.\nI libri di Paasilinna generalmente riflettono la vita comune finlandese, con uno stile impregnato di forte humour. Nelle sue opere traspare anche la difesa dell'ambiente e della vita naturale. Tra i suoi romanzi di maggior successo figura \"L'anno della lepre\", per il quale ha ricevuto nel 1994 in Italia il premio letterario Giuseppe Acerbi, e dal quale sono stati prodotti due film.\n\u00c8 stato uno degli scrittori finlandesi pi\u00f9 conosciuti all'estero, dal momento che parte della sua produzione \u00e8 stata tradotta in 45 lingue. In Italia \u00e8 pubblicato fin dal 1994 dalla casa editrice Iperborea con le introduzioni di Fabrizio Carbone. "}
{"id": "352898", "revid": "395393", "url": "https://it.wikipedia.org/wiki?curid=352898", "title": "Millelire", "text": "Millelire \u00e8 un cognome ed una locuzione, i.e. mille lire. Compare in diversi contesti."}
{"id": "352899", "revid": "123830804", "url": "https://it.wikipedia.org/wiki?curid=352899", "title": "Patrick Rafter", "text": "Carriera.\nRafter diventa professionista nel 1991; nel 1993 si fa notare a Indianapolis quando, da sconosciuto, batte nei quarti di finale dopo un'autentica battaglia l'allora numero 1 del mondo Pete Sampras, per poi perdere in semifinale in tre set da Boris Becker. Vince il primo titolo in singolare nel 1994 a Manchester, sfruttando la sua abilit\u00e0 nel \"serve-and-volley\". Prima del 1997, questo sar\u00e0 l'unico titolo in singolare della sua carriera.\nLa scalata di Rafter ha inizio nel 1997, a cominciare dal Roland Garros, dove arriva in semifinale perdendo contro Sergi Bruguera in quattro set. Nella stessa stagione conquista la finale degli US Open contro Greg Rusedski, battendo tra gli altri anche Andre Agassi e Michael Chang. L'australiano vince l'atto conclusivo in quattro set e mette in bacheca il suo primo titolo del Grande Slam.\nNel 1998 vince due tornei in sequenza dei Masters Series, Toronto e Cincinnati, impresa riuscita solo ad Agassi nel 1995, Andy Roddick nel 2003 e a Rafael Nadal nel 2013. In Canada batte in finale Richard Krajicek, conquistando il primo Master in carriera. A Cincinnati sconfigge nell'ordine Guillaume Raoux, Todd Martin, Petr Korda, Evgenij Kafel'nikov e Pete Sampras. Tutti e cinque erano tra i primi 50 del mondo, tre di questi nella Top 10: Korda (4), Kafelnikov (10) e Sampras (2).\nDopo la vittoria a Cincinnati, giunge il secondo trionfo agli US Open, nella cui finale batte l'altro australiano Mark Philippoussis in quattro set.\nNel luglio 1999 Rafter diventa il numero uno del mondo. Rimane in vetta solo una settimana, divenendo il detentore della leadership pi\u00f9 corta nella storia del tour. La sua posizione in classifica crolla rapidamente dopo la sconfitta al primo turno degli US Open, ai quali si presenta da detentore del trofeo, e l'infortunio a una spalla di cui \u00e8 vittima. Quando, nel luglio 2000, approda alla finale a Wimbledon, \u00e8 numero 21 del mondo.\nRafter colleziona in carriera anche un titolo di doppio agli Australian Open del 1999 (assieme a Jonas Bj\u00f6rkman). Con lo stesso partner vince anche in Canada (1999) e a Indian Wells (1998).\nNel 2000 conquista la finale del singolare a Wimbledon. In semifinale affronta Andre Agassi e vince uno degli incontri pi\u00f9 emozionanti mai visti nel torneo londinese, dovuto anche alla forte differenza tra i due stili a confronto. Rafter vince in cinque set 7-5 4-6 7-5 4-6 6-3. In finale affronta Pete Sampras, sei volte vincitore di Wimbledon nelle ultime sette edizioni. Rafter parte molto bene e conquista il primo set. Alla fine del match racconter\u00e0 di essersi bloccato nel secondo parziale, senza riuscire a rientrare in partita. Sampras vince in quattro set.\nNel 2001 arriva in semifinale agli Australian Open, ma nonostante sia in vantaggio due set a uno e con il supporto del pubblico di casa, Rafter perde contro Agassi al quinto, devastato da crampi talmente forti che non gli permettono di correre negli ultimi due set. Nella stessa stagione raggiunge per la seconda volta in carriera la finale a Wimbledon. In semifinale trova di nuovo Agassi e lo batte in una sfida che supera nelle emozioni anche quella dell'anno prima. L'australiano vince di nuovo al quinto set: 2-6 6-3 3-6 6-2 8-6. In finale l'avversario \u00e8 Goran Ivani\u0161evi\u0107, tre volte finalista a Londra, ma numero 125 del mondo dopo i numerosi problemi fisici. Nell'ennesima lotta fino al quinto set, Ivanisevic prevale 6-3 3-6 6-3 2-6 9-7.\nRafter \u00e8 nella squadra australiana che perde le finali di Coppa Davis contro la Spagna nel 2000 e contro la Francia nel 2001. Ironia della sorte, non \u00e8 disponibile per infortunio nella finale del 1999, nella quale l'Australia batte la Francia, anche se vince alcuni importanti match nei turni precedenti. Con la Nazionale conquista anche la World Cup Team nel 1999 e nel 2001.\nSi ritira dall'attivit\u00e0 alla fine del 2001 dopo 11 vittorie in singolare e 10 in doppio. Ritorna in campo ogni anno per giocare la World Cup Team con i Philadelphia Freedoms.\nIl 2 agosto 2008, dopo quasi 7 anni dal suo ritiro, partecipa per la prima volta a una tappa del BlackRock Tour of Champions, il circuito parallelo a quello ATP cui partecipano vecchie glorie del tennis quali Goran Ivani\u0161evi\u0107, Marcelo R\u00edos, Thomas Muster, Pete Sampras e molti altri. Si impone immediatamente sconfiggendo in finale a Graz l'ex vincitore di Wimbledon Michael Stich.\nNel 2014 partecipa in doppio con Lleyton Hewitt agli Australian Open grazie ad una wild card, perdendo da Eric Butorac e Raven Klaasen 6-4, 7-5.\nVita personale.\nRafter nasce a Mount Isa, nel Queensland, in Australia. \u00c8 il terzo pi\u00f9 giovane in una famiglia con nove figli. Comincia a giocare a tennis all'et\u00e0 di cinque anni con il padre e tre fratelli pi\u00f9 grandi.\nNell'aprile del 2004 sposa alle Isole Figi Lara Feltham con la quale ha un figlio (Joshua). La seconda figlia, India, nasce nel maggio 2005.\nIl suo soprannome tra i colleghi \u00e8 \"Skunky\", per via di una ciocca di capelli bianchi.\nNel 2002 vince il premio \"Australiano dell'anno\", considerato in maniera controversa da molti connazionali vista la residenza di Rafter alle Bermuda per motivi fiscali.\nRafter ha donato met\u00e0 del montepremi delle sue vittorie agli US Open 1997 e 1998 alla \"Starlight Children's Foundation\". I fondi sono stati utilizzati per costruire la prima Starlight Express Room del Queensland al Mater Hospital di Brisbane.\nRafter ha fondato una associazione di beneficenza denominata \"Cherish The Children\", che ogni anno raccoglie fondi a favore dei bambini in difficolt\u00e0.\nIn onore di Patrick Rafter il nuovo campo centrale da 5.500 posti del Queensland Tennis Centre a Brisbane \u00e8 stato denominato \"Pat Rafter Arena\"."}
{"id": "352902", "revid": "15756", "url": "https://it.wikipedia.org/wiki?curid=352902", "title": "Corneliu Zelea Codreanu", "text": "Nato da padre romeno e madre per met\u00e0 tedesca (aveva origini bavaresi), \u00e8 un personaggio discusso della storia romena, che divide gli storici tra chi lo considera un mero simpatizzante dell'Italia fascista e della Germania nazionalsocialista e chi un eroe nazionale, testimone di un particolare misticismo religioso di natura rivoluzionaria. Fondatore e capo carismatico del \"Movimento Legionario\", dal 1930 conosciuto anche con il nome di \"Guardia di Ferro\", i suoi seguaci erano soliti riferirsi a lui con l'appellativo di \"C\u0103pitanul\" (\"Il Capitano\").\nBiografia.\nGli inizi e l'impegno universitario.\nFiglio del professore di liceo Ion Zelea Codreanu e di Elizabeth Brunner, nel 1912 entr\u00f2 al Liceo Militare \"Nicolae Filipescu\" di T\u00e2rgovi\u0219te. Fin dalla giovinezza manifest\u00f2 grande interesse per la causa nazionale. Nel 1916, con l'ingresso della Romania nel primo conflitto mondiale, tent\u00f2 l'arruolamento pur non avendo ancora raggiunto l'et\u00e0 per la coscrizione. Il 1\u00ba settembre 1917, con la sincera speranza di partire per il fronte e dare il suo contributo alla vittoria, si iscrisse alla Scuola Militare Attiva di Boto\u0219ani, esperienza che lasci\u00f2 un'impronta indelebile sul suo carattere: \u00abQui - scrisse - sono stato abituato a parlare poco, fatto questo che pi\u00f9 tardi mi porter\u00e0 all'odio per le chiacchiere e lo spirito retorico. Qui ho imparato ad amare la trincea e a disprezzare il salotto\u00bb.\nIl fallimento del tentativo di arruolamento, unito all'uscita anzitempo dal conflitto dello Stato danubiano-balcanico ed alle conseguenti pesanti condizioni imposte dalla Germania con il Trattato di Bucarest del 1918, ne accrebbero ulteriormente il fervore nazionalista, al quale si aggiunse dopo la Rivoluzione bolscevica l'avversione verso l'Unione Sovietica, considerata una potenziale minaccia per l'indipendenza della Romania, soprattutto in ragione della contrariet\u00e0 del Comintern a riconoscere i nuovi confini del paese. Questi sentimenti lo portarono nel gennaio del 1918, a radunare nel bosco di Dobrina una trentina di colleghi liceali con lo scopo di dare vita ad un'associazione intitolata al patriota Mihail Kog\u0103lniceanu.\nNel 1919 si iscrisse alla Facolt\u00e0 di Diritto dell'Universit\u00e0 di Ia\u0219i. In questo periodo venne a conoscenza dell'esistenza di un piccolo ma battagliero movimento politico chiamato Guardia della Coscienza Nazionale (\"Garda Con\u0219tiin\u021bei Na\u021bionale\") guidato da Costantin Pancu. Il movimento, al quale Codreanu ader\u00ec, riscosse un certo consenso tra operai e studenti e raccolse tra le sue fila anche qualche professionista e sacerdote. In particolare, esso si contraddistinse per il fortissimo accento posto sui diritti dei lavoratori, con l'obiettivo di creare un'alternativa nazionalista e cristiana al comunismo, ideologia che era risultata maggioritaria nei diversi moti di protesta che dopo la guerra avevano scosso la Romania e i suoi centri scolastici e che nel mondo giovanlie e del lavoro Codreanu temeva potesse imporsi come maggioritario. In ambito studentesco, Codreanu increment\u00f2 la propria popolarit\u00e0 tra i giovani romeni divenendo presidente della \"Societ\u00e0 degli studenti di diritto\" e portando avanti una campagna volta a richiedere un limite all'ammissione degli ebrei all'istruzione superiore.\nNel 1920, per la prima volta nella storia, il Senato dell'Universit\u00e0 di Ia\u0219i decise di aprire l'anno accademico senza l'abituale rito religioso: contro questa scelta gli studenti insorsero fino ad avere la meglio e l'Universit\u00e0, infatti, fu costretta a riaprire con la tradizionale cerimonia. Pi\u00f9 volte attaccato da Codreanu, il rettore dell'Universit\u00e0, il 4 maggio 1921, lo espulse dai corsi e dalle lezioni: tutti i professori della Facolt\u00e0 di Diritto protestarono contro questa risoluzione e lo iscrissero agli esami autunnali, a testimonianza del rispetto da lui riscosso. La controversia and\u00f2 avanti per molto tempo e, terminati gli studi, non venne mai rilasciata a Codreanu la laurea in Diritto. Il 22 maggio 1922 venne fondata l'Associazione degli Studenti Cristiani (\"Asocia\u021bia Studen\u021bilor Cre\u0219tini\"), che incontr\u00f2 un grande successo nel paese.\nNell'autunno dello stesso anno, Codreanu lasci\u00f2 la Romania e si rec\u00f2 in Germania per studiare economia politica nelle Universit\u00e0 di Berlino e Jena. Qui matur\u00f2 un atteggiamento molto critico nei confronti dei principi della Repubblica di Weimar ed accolse con entusiasmo la notizia dell'avvenuta Marcia su Roma, individuando nel fascismo la novit\u00e0 pi\u00f9 importante del panorama politico europeo. Nel frattempo a Cluj la popolazione studentesca fu scossa da numerose agitazioni che ben presto divamparono nell'intero paese, a causa della decisione del governo di concedere la cittadinanza a tutti gli ebrei presenti sul territorio nazionale. Codreanu ritorn\u00f2 in patria frettolosamente per mettersi a capo del movimento studentesco insieme a Ion Mo\u021ba, figlio di un sacerdote ortodosso e suo futuro braccio destro.\nLa \"Lega per la Difesa Nazionale Cristiana\".\nNel marzo 1923 Codreanu contribu\u00ec alla fondazione della Lega per la Difesa Nazionale Cristiana (\"Liga Ap\u0103r\u0103rii Na\u021bional Cre\u0219tine\"), insieme al professore di economia Alexandru C. Cuza. Si trattava di una formazione politica molto pi\u00f9 agguerrita della precedente GCN. La fondazione del movimento coincise con il periodo degli scontri pi\u00f9 violenti negli atenei. Nei mesi estivi, durante una manifestazione contro il governo e l'esercito, Codreanu venne arrestato. Fu il primo di una serie di arresti, tra cui spicca quello avvenuto l'8 ottobre 1923 a Bucarest e che coinvolse anche suo padre, Ion Mo\u021ba ed altri studenti.\nL'accusa fu di aver ordito una cospirazione per uccidere il capo del governo Ion Br\u0103tianu ed alcuni ministri, tra cui Gheorghe Marzescu, poi fallita per un tradimento interno al gruppo stesso. Dopo sette mesi di prigione nel carcere di V\u0103c\u0103re\u0219ti, il processo decret\u00f2 l'assoluzione di Codreanu (che rivendic\u00f2 le motivazioni ideali della cospirazione) e degli altri imputati. Gli unici a rimanere in carcere, ma comunque assolti nei mesi successivi, furono Ion Mo\u021ba e Leonida Vlad, entrambi autoaccusatisi: il primo per l'omicidio di Vernichescu (il membro della cospirazione che ne aveva rivelato i piani alla polizia) ed il secondo per aver fornito l'arma del reato.\nIl periodo trascorso in carcere serv\u00ec a Codreanu per maturare alcuni profondi cambiamenti interiori che lo portarono ad attribuire sempre maggior peso alla spiritualit\u00e0 ortodossa romena. Il ricordo dell'icona dell'Arcangelo Michele, davanti alla quale si era spesso ritrovato a pensare e pregare durante quei mesi, lo indurranno ad assumere l'Arcangelo come futuro protettore e simbolo della sua azione politica. Fu in questo periodo che iniziarono a manifestarsi le frizioni con Cuza, che portarono in seguito alla scissione della Lega ed alla fondazione, da parte di Codreanu, della \"Legione dell'Arcangelo Michele\", un'organizzazione rivoluzionaria, fortemente intrisa di misticismo.\nL'8 maggio 1924 Codreanu organizz\u00f2 un campo volontario di studenti, chiamato \"Fratellanza della Croce\" (\"Fr\u0103\u021bia de Cruce\"), nel comune di Ungheni, facente parte del Distretto di Ia\u0219i. I lavori del campo vennero per\u00f2 ben presto interrotti dall'intervento del prefetto di polizia Constantin Manciu che arrest\u00f2 tutti i presenti. Per molti giorni, a Codreanu e agli altri arrestati vennero inflitte autentiche sevizie, molti studenti furono frustati a sangue; affinch\u00e9 le violenze cessassero risult\u00f2 necessario l'intervento di Cuza, volto ad intercedere presso le autorit\u00e0. Il 25 ottobre Codreanu, che aveva assunto le difese di uno studente torturato da Manciu, fece il suo ingresso in tribunale e, minacciato dal prefetto e dai suoi uomini, estrasse una rivoltella e lo uccise.\nImmediatamente arrestato, venne internato nella prigione di Galata. La stragrande maggioranza della popolazione e degli organi di stampa si schier\u00f2 a suo favore, tanto che risult\u00f2 impossibile alle autorit\u00e0 trovare una giuria \"neutrale\". In occasione del processo, 1.900 avvocati si dichiararono disposti a difenderlo e giunsero treni speciali carichi di studenti. L'esito del procedimento, durato solo sei giorni, fu l'assoluzione, decretata il 26 maggio 1925: venne stabilito che Codreanu aveva agito per legittima difesa. Meno di un mese dopo, il 14 giugno, spos\u00f2 Elena Ilinoiu, davanti a decine di migliaia di persone. Le nozze vennero celebrate da Padre Botez, un sacerdote di origine ebraica convertito al cristianesimo. Nello stesso anno, al fine di stemperare le tensioni con Cuza, Codreanu lasci\u00f2 temporaneamente la Romania e si rec\u00f2 a Grenoble per conseguire il Dottorato in giurisprudenza.\nTornato in Romania nel 1926, si candid\u00f2 nella citt\u00e0 di Foc\u0219ani ma, nonostante un buon risultato, non venne eletto. Per la Lega, l'esito complessivo delle elezioni fu comunque soddisfacente, entrarono altri nove deputati in Parlamento. Tuttavia Cuza si dimostr\u00f2 incapace di padroneggiare la situazione sotto il profilo politico-strategico e ben presto il gruppo parlamentare si spacc\u00f2 in due frazioni. Per Codreanu giunse il momento di fondare il \"Movimento Legionario\" (\"Mi\u0219carea Legionar\u0103\"). Per questa ragione, Cuza decise di scioglierlo dal giuramento dato all'atto della costituzione della Lega per la Difesa Nazionale Cristiana.\nNascita ed ascesa del Movimento Legionario.\nIl 24 giugno 1927, giorno di San Giovanni Battista, Codreanu convoc\u00f2 una riunione con i suoi pi\u00f9 fedeli amici e diede vita alla \"Legione dell'Arcangelo Michele\" (\"Legiunea Arhanghelului Mihail\"). Il movimento legionario fu quanto di pi\u00f9 lontano potesse esserci da un partito politico classico. Sintesi di mistica del sacrificio e militarismo, attivismo e spirito comunitario, la Legione (che cambi\u00f2 spesso nome a causa dei ripetuti scioglimenti imposti dal governo) fu portatrice di un'ideologia nazionalista, anticapitalista ed antibolscevica, che rappresent\u00f2 ben presto un'attrattiva fortissima per studenti, intellettuali, contadini ed operai. Per meglio comprendere il carattere \"religioso\" di questo movimento giova citare quanto lo stesso leader scrisse: \nConvinto della necessit\u00e0 di fondare l'attivit\u00e0 politica sulla spiritualit\u00e0 e sulla riscoperta delle tradizioni contadine, Codreanu decise una drastica reimpostazione dell'azione di propaganda: si mosse per le zone rurali pi\u00f9 profonde del paese, facendo leva sui principi del cristianesimo ortodosso, sul bisogno di giustizia sociale, ed anche sui sentimenti di astio antiebraico molto diffusi in quegli anni nella societ\u00e0 e nella cultura del paese. Quando si fecero sentire gli effetti della Grande depressione, alla fine del decennio, la popolarit\u00e0 di Codreanu crebbe ulteriormente. A favorirne il successo, ci furono la violenta denuncia della corruzione diffusa tra i politici ed il sostegno concreto e costante ai ceti pi\u00f9 disagiati. Codreanu divenne cos\u00ec una sorta di eroe popolare.\nIl 20 giugno del 1930, poco dopo il ritorno in patria di Re Carol II, si costitu\u00ec ufficialmente la Guardia di Ferro (\"Garda de Fier\"). Fu questo il nome con cui il movimento legionario divenne conosciuto nel resto d'Europa. L'11 gennaio 1931 un decreto ne sanc\u00ec lo scioglimento, le sedi vennero perquisite e migliaia di legionari furono interrogati ed arrestati. L'accusa fu di aver tentato un'azione sovversiva contro la forma di governo fissata dalla Costituzione, ma mancando prove concrete si contest\u00f2 a Codreanu di essere un traditore. Alla fine, i giudici si trovarono costretti ad assolverlo, dopo che ebbe comunque passato quasi due mesi in carcere.\nDeciso a candidarsi al Parlamento, Codreanu si present\u00f2 alle elezioni del 31 agosto 1931 con una lista denominata semplicemente \"Partito di Corneliu Codreanu\". Venne eletto con 11.176 voti. Nel 1932 si vot\u00f2 nuovamente, il movimento fu sciolto per la seconda volta ma i legionari videro comunque aumentare i propri consensi. Essi riuscirono a conquistare terreno nelle roccaforti delle province orientali e ad incrementare ulteriormente la loro influenza tra le masse contadine. I gruppi di potere viceversa guardarono Codreanu con ostilit\u00e0 e sospetto sempre maggiori, sentimenti che culminarono al momento dell'ascesa al potere in Germania di Adolf Hitler. Nel 1933, alla vigilia delle nuove elezioni, il governo sciolse per l'ennesima volta la Guardia di Ferro. Intervistato a Parigi, il primo ministro liberale Ion Gheorghe Duca accus\u00f2 esplicitamente il movimento di essere al soldo dei tedeschi e ordin\u00f2 l'arresto di circa 18.000 militanti, di cui sedici vennero uccisi. Tre degli arrestati, il 30 dicembre, uccisero Duca e si consegnarono spontaneamente alle autorit\u00e0, dichiarandosi pronti a subire tutte le conseguenze derivanti dalla loro condotta. Segu\u00ec l'ennesimo processo e l'ennesima assoluzione per Codreanu ed altri cinquanta legionari. Gli unici condannati furono gli autori dell'omicidio.\nIl successore di Duca fu Gheorghe T\u0103t\u0103rescu che si mostr\u00f2 pi\u00f9 tollerante del predecessore nei confronti del movimento. Con lui cess\u00f2 parzialmente la repressione e sul finire del 1934 la Guardia di Ferro pot\u00e9 ricostituirsi con il nuovo nome Tutto per la Patria (\"Totul Pentru Tara\"). Fu questo il periodo in cui Codreanu realizz\u00f2 i cosiddetti \"campi di lavoro legionari\". Si trattava di una forma di volontariato sociale che consent\u00ec al movimento di scavalcare le inefficienze e l'immobilismo dei governanti: in circa due anni vennero messi in funzione almeno una cinquantina di progetti di aiuto a numerosi villaggi, al fine di costruire dighe, impianti di irrigazione, ponti e chiese. Contestualmente, i legionari si dotarono di un'organizzazione ancora pi\u00f9 strutturata, allestendo cooperative di commercio ed un'ampia gamma di iniziative filantropiche, e dando vita il 25 ottobre 1936 al Corpo dei lavoratori legionari (\"Corpul Muncitoresc Legionar\"), una sorta di sindacato del movimento. Nello stesso anno Codreanu pubblic\u00f2 un'autobiografia che raccolse le vicende che vanno dal 1919 al 1935. Il testo, battezzato con il nome Per i legionari (\"Pentru legionari\"), contiene il nucleo dei principi ispiratori della Legione. In Germania, Italia e Spagna venne tradotto con il titolo \"Guardia di Ferro\".\nAlla vigilia delle elezioni del dicembre 1937 Codreanu rilanci\u00f2 il corporativismo e critic\u00f2 la politica estera del governo, in particolare la Piccola intesa ed il Patto Balcanico che erano stati voluti dalla Francia e dal Regno Unito, e si dichiar\u00f2 sostenitore di un avvicinamento al nascente asse Roma-Berlino. La travolgente popolarit\u00e0 di Codreanu condusse la lista legionaria \"Tutto per la Patria\" ad un risultato elettorale straordinario. Il movimento ottenne il 15,5% dei voti, equivalente a 66 deputati, divenendo la terza forza politica del paese e dimostrandosi l'unica in crescita. Davanti ad essa si piazzarono soltanto il governativo Partito Nazionale Liberale ed il Partito Nazionale Contadino.\nIl Re, allarmato dal successo di Codreanu, affid\u00f2 la formazione del governo al Partito Nazionale Cristiano di Octavian Goga e Alexandru C. Cuza che aveva ottenuto solo il 9.15% dei voti. L'evidente obiettivo perseguito da Carol II fu quello di sottrarre consenso al movimento legionario, affidandosi ad un governo competitivo su alcune proposte di Codreanu ma, allo stesso tempo, servile e manovrabile. Il tentativo fall\u00ec, il governo di Goga e Cuza rimase in carica per soli 45 giorni e si caratterizz\u00f2 quasi esclusivamente per l'acceso antisemitismo.\nLa repressione e la fine.\nIl 12 febbraio 1938 il Re effettu\u00f2 un golpe, sospendendo la Costituzione, sciogliendo tutti i partiti e instaurando un regime poliziesco. Il piano venne messo in pratica solo quando apparve certo che la Germania di Hitler non sarebbe intervenuta con la forza nella politica interna romena. Si procedette dunque alla creazione di un partito unico, il Fronte di Rinascita Nazionale, e come simbolico capo del governo venne posto l'anziano Patriarca ortodosso Miron Cristea. Entrarono nel governo anche Nicolae Iorga, Ion Antonescu e Armand C\u0103linescu. Quest'ultimo, nominato ministro dell'interno, ottenne i pieni poteri e fu il grande protagonista della repressione.\nIl 21 febbraio Codreanu dichiar\u00f2 ai giornalisti di non avere alcuna intenzione di ricorrere alla violenza per sovvertire lo Stato. Nonostante ci\u00f2 venne sottoposto a stretta sorveglianza. I locali pubblici noti per aver ospitato riunioni della Guardia di Ferro furono chiusi ed in molti, sorpresi a propagandare le idee legionarie, furono arrestati. La stampa ufficiale inizi\u00f2 ad attaccare Codreanu. In prima fila nella campagna giornalistica ci fu il \"Neamul Rom\u00e2nesc\", un quotidiano molto vicino a Nicolae Iorga. Quando Carol II sent\u00ec di avere la situazione in pugno ordin\u00f2 di dare avvio ad una brutale repressione del movimento legionario.\nIl pretesto fu dato da una lettera inviata da Codreanu a Iorga il 26 marzo, in cui quest'ultimo veniva definito \u00abun'anima disonesta\u00bb e criticato per aver tradito i giovani. Scatt\u00f2 una denuncia al Tribunale Militare ed il 16 aprile Codreanu, che aveva esortato i suoi seguaci a non intraprendere azioni violente, venne arrestato insieme ad altri 44 militanti, tra cui suo padre ed il filosofo Nae Ionescu. Mentre gli altri arrestati furono mandati in un campo di concentramento allestito a Miercurea Ciuc, Codreanu sub\u00ec una condanna a sei mesi di reclusione nel carcere di Jilava per diffamazione.\nPoco dopo nei suoi confronti prese avvio un altro processo, che ben presto si trasform\u00f2 in una farsa: Codreanu venne accusato di sedizione, tradimento, legami con sedicenti \"poteri stranieri\", ed altri discutibili capi d'imputazione. Ogni difesa dalle accuse venne resa impossibile dal clima in cui il procedimento si svolse. Le irregolarit\u00e0 furono molteplici ed il processo si concluse con una condanna a dieci anni di lavori forzati. Dal carcere di Jilava pass\u00f2 alla Prigione Doftana, e le condizioni di detenzione furono parzialmente migliorate. Codreanu rifiut\u00f2 ogni possibilit\u00e0 di fuga e ribad\u00ec ai legionari l'ordine di non compiere atti di violenza. Durante i giorni di prigionia tenne un diario, che fu pubblicato dopo la sua morte:\nCodreanu venne ucciso il 30 novembre dello stesso anno insieme ad altri 13 legionari. Secondo la versione ufficiale diramata dalle forze governative, la sua uccisione avvenne in seguito ad un tentativo di fuga collettivo messo in atto durante il tragitto di trasferimento verso un altro penitenziario. Le ricostruzioni successive e le testimonianze, tra cui spicca quella del responsabile della strage, il Maggiore della Gendarmeria Dinulescu, appurarono invece una realt\u00e0 molto diversa: furono il Re ed il ministro C\u0103linescu ad ordinare il massacro per ragioni politiche. I 14 detenuti vennero infatti strangolati contemporaneamente da altrettanti gendarmi durante il tragitto di trasferimento. Sui corpi furono poi gettati svariati bidoni di acido solforico prima dell'occultamento in una fossa comune scavata in aperta campagna. A ciascun gendarme fu riconosciuta la ricompensa di ventimila lei. I funerali di Codreanu vennero celebrati solo nel 1940.\nLa morte del leader legionario rappresenta il fatto pi\u00f9 noto della repressione governativa subita dalla Guardia di Ferro. Il culmine delle violenze fu per\u00f2 raggiunto nel 1939, come riferito dallo studioso Zeev Barbu:\nTestimonianze sul personaggio.\nA parte la memorialistica dei compagni di lotta sopravvissuti, \u00e8 possibile citare due testimonianze celebri sulla figura di Codreanu. Quella dello storico ebreo-ungherese Nicholas Nagy-Talavera e quella del giornalista italiano Indro Montanelli. Delle due, quella di Nagy-Talavera (deportato ad Auschwitz nel 1944 e, dopo la guerra, rinchiuso per sette anni nei gulag sovietici) \u00e8 la pi\u00f9 sorprendente, poich\u00e9 proviene da uno studioso ebreo-ungherese e quindi doppiamente ostile al nazionalismo con venature anti-ebraiche ed anti-ungheresi di Codreanu. Egli descrisse nel seguente modo il suo incontro con il capo della Guardia di Ferro durante un raduno:\nIl giornalista Indro Montanelli incontr\u00f2 Codreanu, al fine di intervistarlo, pochi mesi prima della sua morte. Tornato in Romania nel 1940, come inviato speciale del Corriere della Sera, l'11 ottobre in un articolo intitolato \"Codreanu e i suoi vendicatori\" ne rievoc\u00f2 la figura sullo stesso giornale:\nNel marzo 1938 anche il filosofo italiano Julius Evola ebbe modo di conoscere ed intervistare il leader legionario."}
{"id": "352903", "revid": "1833487", "url": "https://it.wikipedia.org/wiki?curid=352903", "title": "Raffo (Petralia Soprana)", "text": "Raffo (\"Raffu\" in siciliano) \u00e8 una frazione del comune di Petralia Soprana da cui dista 2\u00a0km, nella citt\u00e0 metropolitana di Palermo. \u00c8 conosciuta per la presenza di una grande miniera di salgemma gestita dall'azienda Italkali. \u00c8 stata anche denominata la marina di Petralia Soprana, giacch\u00e9 vi svernano le greggi dai monti viciniori.\nStoria.\nAntonio Ventimiglia, con privilegio dato da Martino I di Sicilia a Catania il 9 luglio 1399 venne nominato \"Signore delle Saline\" site a Petralia Soprana, con la terra di \"Gurafi\" o forse \"Torre di Gurafi\" (di cui oggi restano soltanto le fondamenta circolari) ubicata sulla balza che sovrasta le case Sgaderi.\nNei documenti catastali il toponimo era indicato, sino alla fine dell'800, col nome di Gurraffo; nel 1929, con l'impianto del N.C.F., \u00e8 diventato Raffo. Gurraffo \u00e8 certamente un vocabolo di origine araba formato da \"gur\", \"sotto\" e dal nome \"Raffo\", \"gradinata\", \"stanza\", \"scaffale\". Per altri il nome potrebbe derivare da \"giarraf\", arabo per \"caraffa\".\nRaffo era un punto obbligato di arrivo o di transito di genti di tutte le epoche antiche."}
{"id": "352904", "revid": "1573940", "url": "https://it.wikipedia.org/wiki?curid=352904", "title": "Centipede (videogioco)", "text": "Centipede \u00e8 un videogioco arcade di genere sparatutto pubblicato dalla Atari, Inc. nel 1981. \u00c8 uno dei pochi videogiochi progettato da una donna, Dona Bailey, che lo ha programmato con Ed Logg. Il giocatore deve difendersi da un centopiedi e da altri artropodi da giardino.\nIl gioco usc\u00ec inizialmente per sala giochi, dove fu, insieme a \"Missile Command\", il primo caso di impiego di un controllo trackball in una macchina a gettoni. Fu uno degli arcade di maggior successo negli anni '80; ancora nel 1987 si stimava che le migliaia di macchine nel mondo incassassero oltre 300 milioni di lire alla settimana.\nVenne poi convertito per un elevato numero di computer e console, oltre ad essere imitato da numerosi cloni. Solo per Commodore 64 uscirono almeno 5 versioni commerciali con titoli diversi.\nModalit\u00e0 di gioco.\nIl giocatore controlla un piccolo cannone con l'aspetto simile a una testa di serpente (sulle confezioni delle edizioni domestiche appare invece una specie di elfo armato di bacchetta magica) che pu\u00f2 muoversi nella parte inferiore dello schermo, limitatamente anche in verticale. Nell'arcade originale il cannone si controlla con la trackball, ma nelle conversioni generalmente si usa il joystick.\nSi pu\u00f2 sparare verso l'alto, con rapida cadenza di fuoco, al centopiedi che scende dalla cima dello schermo attraverso un campo di funghi.\nIl centopiedi \u00e8 composto da segmenti, inizialmente 12, di cui uno \u00e8 sempre la testa, e che devono essere distrutti uno alla volta.\nOgni volta che si colpisce un segmento viene creato al suo posto un fungo; se si colpisce uno dei segmenti intermedi, il centopiedi viene diviso in due, e ogni sezione continua la sua strada verso il fondo dello schermo indipendentemente.\nIl centopiedi procede dalla cima dello schermo verso destra o sinistra, e quando incontra un fungo o raggiunge il bordo dello schermo si avvicina di un livello e cambia direzione, quindi un maggior numero di funghi sullo schermo fa scendere il centopiedi pi\u00f9 rapidamente. Il giocatore pu\u00f2 distruggere anche i funghi sparandogli, ma ci vogliono quattro colpi per fare sparire un fungo.\nRaggiunto il fondo dello schermo il centopiedi inizia a muoversi avanti e indietro all'interno dell'area entro cui si sposta il giocatore e ogni volta che l'insetto raggiunge il margine inferiore dello schermo viene aggiunta una testa di centopiedi autonoma.\nNel gioco ci sono altri insetti pericolosi. Le pulci cadono gi\u00f9 verticalmente, lasciando funghi aggiuntivi sulla loro scia; esse appaiono quando nell'area di movimento del giocatore ci sono meno di 5 funghi. I ragni compaiono casualmente e si muovono a zig zag attraverso l'area del giocatore, alle volte mangiando anche qualche fungo. Gli scorpioni si muovono orizzontalmente attraverso lo schermo, avvelenando tutti i funghi che toccano: se un centopiedi tocca un fungo infettato si getter\u00e0 velocemente verso il fondo dello schermo.\nPer completare un livello bisogna eliminare tutti i centopiedi che si sono venuti a creare, inclusi quelli composti dalla sola testa. Al livello successivo si rigenera un campo con nuovi funghi e arriva un nuovo centopiedi, pi\u00f9 corto di un segmento rispetto al precedente, ma con un altro centopiedi aggiuntivo composto dalla sola testa.\nLe vite a disposizione sono tre; ogni 12.000 punti il giocatore viene premiato con una vita extra.\nSeguito.\n\"Centipede\" ebbe un seguito arcade di minor successo, \"Millipede\", datato 1982.\nNel 1998 usc\u00ec anche un remake in 3D per Windows, Dreamcast, PlayStation, Game.com e altre piattaforme dell'epoca, chiamato sempre \"Centipede\".\nNel 2011 fu realizzato un altro remake chiamato \"\", per Wii e Nintendo 3DS. Un remake per iPhone era stato invece elaborato nel 2008."}
{"id": "352906", "revid": "729019", "url": "https://it.wikipedia.org/wiki?curid=352906", "title": "Spartaco Schergat", "text": "Prest\u00f2 servizio nella Regia Marina durante la seconda guerra mondiale in qualit\u00e0 di palombaro, venendo decorato con la Medaglia d'oro al valor militare.\nBiografia.\nFu volontario nella Regia Marina dal marzo 1940 venendo assegnato alla categoria palombari. Frequent\u00f2 la Scuola del Corpo reali equipaggi marittimi di San Bartolomeo (La Spezia) e, dopo aver conseguito il brevetto da palombaro, venne inquadrato nella X\u00aa Flottiglia MAS con la qualifica di Operatore dei mezzi speciali d'assalto.\nPartecip\u00f2 alle missioni per il forzamento di Gibilterra del maggio e del settembre 1941 guadagnando per tale impresa la Croce di Guerra al Valore Militare e una Medaglia di Bronzo al Valore Militare.\nSempre nello stesso anno, partecip\u00f2 all'impresa di Alessandria d'Egitto dell'alba del 19 dicembre quando, dopo aver raggiunto il teatro delle operazioni a bordo del sommergibile Scir\u00e8, in qualit\u00e0 di 2\u00b0 operatore del siluro a lenta corsa denominato \"maiale\" condotto dal capitano del genio navale Antonio Marceglia, port\u00f2 alcune cariche esplosive sotto la chiglia corazzata inglese HMS \"Queen Elizabeth\" che affond\u00f2 a causa della detonazione.\nDopo aver eluso i controlli della polizia Schergat e Marceglia riuscirono ad entrare in citt\u00e0 fingendosi marinai francesi, ma, a causa delle sterline fornitegli che non avevano corso legale in Egitto, furono individuati ed arrestati in vista della salvezza dalla polizia egiziana presso Rosetta, dove, al largo, li aspettava il sommergibile Zaffiro che aveva il compito di recuperarli. Per l'impresa fu insignito della Medaglia d'oro al valor militare.\nConsegnato agli inglesi fu condotto nel campo di prigionia inglese n. 321 in Palestina.\nNell'ottobre 1944 rientr\u00f2 in Italia per partecipare alla guerra di liberazione nel Gruppo \"Mariassalto\". Messo in congedo nel novembre 1945, fu iscritto nel Ruolo d'Onore nel grado di 2\u00b0 capo palombaro.\nNel dopoguerra si occup\u00f2 di recuperi navali, fece il marinaio in uno yatch club di Trieste e, infine, trov\u00f2 impiego come custode dell'universit\u00e0 giuliana. Un anno prima della morte ricevette il vitalizio previsto dalla Legge Bacchelli per gli italiani illustri.\nLa Marina Militare ha deciso di intitolare a Spartaco Schergat la fregata missilistica FREMM F 598, unit\u00e0 navale varata il 26 gennaio 2019, la cui entrata in servizio era prevista per il 2020, ma che invece \u00e8 stata ceduta alla Marina Egiziana ed a dicembre 2020 \u00e8 entrata in servizio col nome di Al Galala."}
{"id": "352918", "revid": "339392", "url": "https://it.wikipedia.org/wiki?curid=352918", "title": "Rudjer Josip Boscovich", "text": ""}
{"id": "352919", "revid": "125071386", "url": "https://it.wikipedia.org/wiki?curid=352919", "title": "Michele Agricola", "text": "Biografia.\nMikael Olavinpoika (\"figlio di Olavi\", talvolta nella forma Mikko Olavinpoika, Michael Olaui, o in alcuni documenti svedesi \"Mikkel Olafsson\"), nacque nell'Uusimaa nel villaggio di Torstila in Pernaja, Finlandia, intorno all'anno 1510 in una famiglia di contadini benestanti. \nAveva tre sorelle, a scuola mostr\u00f2 del talento per le lingue e venne inviato a Viipuri per frequentare dei corsi di latino. Successivamente, nel 1528 si trasfer\u00ec a Turku, dove fu segretario del vescovo Martin Skytte.\nNel 1536 venne inviato a studiare presso l'Universit\u00e0 di Wittenberg,dove divenne allievo di Martin Lutero e Filippo Melantone. \nNel 1539 complet\u00f2 gli studi e rientr\u00f2 in Finlandia.\nDopo il suo rientro a Turku, venne nominato rettore della scuola ecclesiastica di Turku, posizione che rivest\u00ec fino al 1548 e, dopo la morte del vescovo Skytte, nel 1550, Agricola divenne il suo successore.\nPer tutta la sua vita, Agricola incentiv\u00f2 la trascrizione e lo sviluppo della lingua finlandese, che si svilupp\u00f2 prendendo come base il dialetto di Turku insieme ad elementi della tradizione orale finlandese.\nL'attivit\u00e0 letteraria di Agricola \u00e8 legata al suo coinvolgimento nella riforma. Il primo libro stampato in lingua finlandese fu l\"ABC-Kirja\" (ca. 1543) di Agricola, opera che include un catechismo.\nLa sua opera principale \u00e8 la traduzione del Nuovo Testamento (1548), effettuata seguendo la versione greca, quella latina di Erasmo da Rotterdam, quella tedesca di Martin Luther e quella svedese di Olaus Petri."}
{"id": "352921", "revid": "30297", "url": "https://it.wikipedia.org/wiki?curid=352921", "title": "Pornoriviste", "text": ""}
{"id": "352923", "revid": "729019", "url": "https://it.wikipedia.org/wiki?curid=352923", "title": "Vincenzo Martellotta", "text": "Biografia.\nDiplomatosi al liceo classico Morea di Conversano (BA), si iscrisse al 1\u00ba anno della Facolt\u00e0 di Ingegneria dell'Universit\u00e0 di Napoli, facendo poi richiesta di ammissione Accademia navale di Livorno entrando come allievo nel corpo della armi navali nel 1931.\nConsegu\u00ec la laurea in ingegneria industriale al Politecnico di Torino dove nel frattempo era stato trasferito e assegnato all'istituto superiore di guerra. Fra il 1935 e il 1936 ottenne due promozioni prima a sottotenente e infine a tenente della armi navali.\nNel 1937 in qualit\u00e0 di ufficiale responsabile delle officine siluri e dell'artiglieria venne assegnato alla base di Massaua in Eritrea. Dopo aver trascorso due anni nella colonia sul mar Rosso, fu richiamato in patria ricoprendo incarichi presso la direzione delle armi subacquee di La Spezia e in seguito venendo assegnato al reparto collaudo sommergibili e armamenti della base navale della sua citt\u00e0 natale.\nNell'autunno del 1940 fu destinato alla X\u00aa Flottiglia MAS divenendo operativo al termine del corso di addestramento e partecipando come sommozzatore all'attacco su Malta del 26 luglio 1941 e all'impresa di Alessandria d'Egitto nella notte fra il 18 e il 19 dicembre 1941, dove, giunto in prossimit\u00e0 della base navale inglese a bordo del sommergibile Scir\u00e8, si mise alla guida di un siluro a lenta corsa denominato \"maiale\" con il quale, aiutato dal 2\u00b0 operatore capo palombaro di 3\u00aa classe Mario Marino colloc\u00f2 cariche esplosive sotto la petroliera Sagona che affond\u00f2 a causa dello scoppio e danneggiando nell'azione anche il cacciatorpediniere inglese \"Jervis.\"\nPer tale azione Martellotta venne insignito della medaglia d'oro al valor militare. Catturato insieme al Marino dopo essere giunto a riva, venne rimpatriato in Italia ad inizio 1944 dove partecip\u00f2 alla guerra di liberazione nei ranghi della Marina cobelligerante italiana, venendo inserito nel gruppo sommozzatori denominato Mariassalto.\nAl termine del conflitto si distinse nella partecipazione volontaria alle azioni di bonifica dalle mine dei porti Genova, Sanremo, Oneglia, Porto Maurizio, e, coadiuvato dal fratello Diego, esperto di chimica e maggiore dei bersaglieri, dei porti di Brindisi, Bari, Barletta, Molfetta e Manfredonia.\nNel 1947, durante l'azione di bonifica del porto di Bari si distinse per aver domato un incendio divampato in un deposito di esplosivi impedendo la fuoriuscita di iprite da alcuni ordigni stoccati nell'area interessata dalle fiamme, preservando la cittadinanza da un potenziale pericolosissimo rischio. Ustionato dal gas tossico, Martellotta venne ricoverato in ospedale, ottenendo per tale azione una medaglia d'argento al valore civile.\nNel 1953 venne promosso a tenente colonnello del corpo degli armamenti navali e infine venne messo in ausiliaria nel 1960 con la promozione a colonnello.\nRiconoscimenti.\nA Taranto una scuola \u00e8 dedicata alla sua memoria, l'Istituto Comprensivo Martellotta.\nLa Marina Militare Italiana ha intitolato alla memoria di Vincenzo Martellotta una nave ausiliaria con il codice identificativo A5320 varata nel 1988 e in servizio operativo dal 1990, la nave \u00e8 classificata come nave esperienze."}
{"id": "352926", "revid": "1318658", "url": "https://it.wikipedia.org/wiki?curid=352926", "title": "Acp", "text": ""}
{"id": "352927", "revid": "767487", "url": "https://it.wikipedia.org/wiki?curid=352927", "title": "Mija Martina", "text": "Il suo nome \u00e8 un chiaro omaggio alla cantante italiana Mia Martini, scomparsa nel 1995.\nEra una star gi\u00e0 da bambina, ha assaggiato il successo quando all'et\u00e0 di tre anni e mezzo ha vinto un concorso di canto per bambini. La sua prima apparizione professionale \u00e8 stata in un concorso a Sarajevo a sedici anni.\nNonostante la giovane et\u00e0 ha gi\u00e0 partecipato a molti festival e due volte alla finale nazionale bosniaca per l'Eurovision Song Contest, il concorso per decidere chi avrebbe partecipato per la Bosnia ed Erzegovina. Nel 2003, ha vinto con la canzone \"Ne brini\", cantata met\u00e0 in bosniaco e met\u00e0 in inglese. La canzone \u00e8 arrivata sedicesima alla finale europea di Riga, con 27 punti.\nLavora inoltre come giornalista e presenta una trasmissione musicale sulla televisione locale a Mostar."}
{"id": "352928", "revid": "1543377", "url": "https://it.wikipedia.org/wiki?curid=352928", "title": "Hamburger Sport-Verein", "text": "LHamburger Sport-Verein, o HSV, noto per\u00f2 in italiano pi\u00f9 semplicemente come Amburgo, \u00e8 una societ\u00e0 polisportiva tedesca con sede ad Amburgo. Fondata nel 1887, \u00e8 la pi\u00f9 antica della nazione, dopo il Monaco 1860. La sezione calcistica milita in Zweite Bundesliga, la seconda divisione del campionato tedesco di calcio, e gioca le partite casalinghe al Volksparkstadion, che pu\u00f2 contenere 57.000 spettatori. Fino alla stagione 2017-18 \u00e8 stata, per lungo tempo, l'unica squadra sempre presente in Bundesliga, retrocedendo per la prima volta al termine della stessa, dopo 54 anni e 261 giorni, cio\u00e8 55 campionati consecutivi.\nTra le squadre pi\u00f9 prestigiose nel panorama calcistico tedesco, vanta la vittoria di sei titoli nazionali, tre Coppe di Germania e due Coppe di Lega. A livello internazionale si \u00e8 aggiudicata una Coppa dei Campioni, una Coppa delle Coppe e due Coppe Intertoto. Fa parte del gruppo di squadre che hanno disputato almeno una finale nelle tre principali coppe europee (Coppa dei Campioni-UEFA Champions League, Coppa delle Coppe, Coppa UEFA-Europa League).\nStoria.\nGli albori.\n\u00c8 il 29 settembre 1887 quando due societ\u00e0 sportive di Amburgo, il \"Der Hohenfelder Sportclub\" e il \"Wandsbek-Marienthaler Sportclub\", si uniscono per formare lo \"Sports Club Germania\". Questo sodalizio, dedito inizialmente solo all'atletica comincia ad interessarsi al calcio a partire dal 1891. La squadra inizia presto ad ottenere successi a livello locale, e nel 1900 diventa anche uno dei membri fondatori della Federazione calcistica tedesca.\nL\"Hamburger Sport-Verein\" nasce invece il 2 giugno 1919, quando al \"Germania\" si uniscono altri due club cittadini, l\"Hamburger FC\" e l\"FC Falke\". La nuova societ\u00e0, nota in Italia semplicemente come \"Amburgo\", assume come data di fondazione quella del \"Germania\", e adotta anche i suoi stessi colori sociali: il blu, il nero e il bianco.\nGli anni venti e i primi successi.\nL'Amburgo comincia a vincere con una certa regolarit\u00e0 il campionato della Germania settentrionale, evento che garantisce agli anseatici l'accesso alla fase nazionale. Qui la squadra raggiunge la finale al secondo tentativo, nella stagione 1921-1922; questo anche grazie anche ai gol di Otto Harder, spesso capocannoniere in carriera nonch\u00e9 uno dei migliori calciatori ad aver mai indossato la maglia del club. Per\u00f2 la sfida, che viene disputata contro il Norimberga vincitore delle ultime due edizioni, termina sul 2-2 anche dopo i tempi supplementari. \u00c8 quindi necessario rigiocare la partita, ma durante la ripetizione gli avversari rimangono in soli sette uomini; l'arbitro deve sospendere da regolamento la gara, che si trova sul punteggio di 1-1. In un primo momento la Federazione assegna il titolo all'Amburgo, ma in seguito una serie di ricorsi fanno ritornare l'organismo sui suoi passi, tanto che alla fine il campionato 1922 si conclude senza alcun vincitore.\nL'Amburgo non deve comunque attendere molto per festeggiare il suo primo successo: l'anno successivo, infatti, raggiunge nuovamente la finale, che questa volta si conclude con la vittoria per 3-0 sull'Union Obersch\u00f6neweide. Il secondo titolo arriva invece cinque anni dopo, nella stagione 1927-1928, quando ad essere sconfitto per 5-2 nell'ultimo atto \u00e8 l'. Un'altra finale era stata raggiunta anche nel campionato 1923-1924, e si era sempre disputata contro il Norimberga; questa volta gli avversari avevano per\u00f2 vinto per 2-0.\nGli anni in Gauliga e in Oberliga.\nNel 1933 nella Germania nazista viene creata la Gauliga, campionato anch'esso composto da molti gironi regionali. Questo non \u00e8 un periodo di grandi successi per l'Amburgo, che raggiunge al massimo la semifinale nazionale nella stagione 1937-1938 e in quella successiva. Il club ottiene tuttavia successi a livello locale, conquistando la \"Gauliga Nordmark\" nel 1937, nel 1938, nel 1939 e nel 1941; un successivo frazionamento del gruppo porta il club a giocare nella \"Gauliga Hamburg\", che gli anseatici vincono nel 1945.\nNel dopoguerra l'Amburgo diventa la prima squadra tedesca ad andare in tour negli Stati Uniti dopo la fine della seconda guerra mondiale; intanto per\u00f2 la citt\u00e0 anseatica diventa parte della neonata Germania Ovest, dove il campionato viene naturalmente riorganizzato. Il club viene inserito nell'Oberliga Nord, una delle cinque massime divisioni nazionali del periodo; qui conquista tutte le edizioni del torneo tranne due, quella del 1949 e quella del 1954. Proprio in quest'ultimo anno la nazionale tedesca, di cui fanno parte anche Fritz Laband e anche Josef Posipal, diventa campione del mondo in Svizzera. Di questo Mondiale rimane celebre la finale, passata alla storia come \"miracolo di Berna\", e Posipal \u00e8 uno dei giocatori che scendono in campo in questo incontro.\nIntanto nel 1953 l'Amburgo aveva iniziato a giocare al Volksparkstadion; probabilmente per\u00f2 l'avvenimento pi\u00f9 importante dell'anno era stato il debutto in prima squadra del sedicenne Uwe Seeler. Costui, soprannominato \"Uns\" Uwe, \"il nostro\" Uwe, \u00e8 infatti considerato uno dei migliori centravanti di tutti i tempi. In questo periodo l'Amburgo raggiunge per la prima volta la finale della DFB-Pokal nell'edizione 1955-1956, anche se \u00e8 sconfitto dal Karlsruhe. Nelle due stagioni successive il club raggiunge altrettante finali, questa volta nel campionato nazionale; anche qui \u00e8 per\u00f2 battuto, prima dal , poi dallo .\nGli anseatici tornano a vincere una finale del campionato nazionale dopo trentadue anni, nella stagione 1959-1960: questa volta ad essere sconfitto \u00e8 il , col risultato di per 3-2. I tedeschi vengono poi eliminati dal Barcellona nella semifinale nella successiva Coppa dei Campioni, ma gli spagnoli hanno la meglio solo dopo tre incontri. Nel 1963 viene conquistata invece la prima DFB-Pokal: ad essere battuto nell'ultimo atto \u00e8 il Borussia Dortmund, col punteggio di 3-0.\nL'ingresso in Bundesliga e la prima finale europea.\nL'Amburgo partecipa cos\u00ec alla Coppa delle Coppe 1963-1964, dove sconfigge il Barcellona negli ottavi ma viene fermato nei quarti. Intanto per\u00f2 ad inizio stagione era cambiata la formula del massimo campionato tedesco: d'ora in avanti le migliori squadre nazionali avrebbero giocato tutte insieme in un unico girone all'italiana, la Bundesliga. A questa prima edizione avevano poi preso parte sedici squadre provenienti dalle cinque \"Oberligen\", e naturalmente i successi nella \"Nord\" erano stati sufficienti all'Amburgo per garantirsi un posto nella neonata competizione. Qui per\u00f2, anche se Seeler diventa subito capocannoniere, la squadra fatica ad ottenere risultati soddisfacenti, scivolando anzi presto nella met\u00e0 inferiore della graduatoria dopo l'iniziale sesto posto del 1964.\nComunque, nonostante i risultati non esaltanti in campionato, gli anseatici raggiungono nel 1967 la finale della DFB-Pokal, dove vengono per\u00f2 battuti 4-0 dal . Partecipano comunque ugualmente alla Coppa delle Coppe 1967-1968: i bavaresi hanno infatti appena vinto il trofeo continentale, e vi accedono quindi di diritto. E proprio in questa manifestazione l'Amburgo raggiunge per la prima volta una finale europea, che si disputa il 23 maggio 1968 a Rotterdam. L'avversario \u00e8 il di Nereo Rocco, che alla fine riesce a conquistare il trofeo grazie alla doppietta realizzata da Kurt Hamrin.\nL'Amburgo, nel quale si distingue anche Willi Schulz, ottiene migliori risultati in Bundesliga a partire dalla stagione successiva, fino ad arrivare al quinto posto del campionato 1970-1971. Questo piazzamento permette al club di partecipare alla prima edizione della Coppa UEFA, anche se viene qui eliminato al primo turno. Alla fine di questa stagione si assiste per\u00f2 al ritiro di Uwe Seeler, che lascia il calcio dopo aver sempre e solo militato nell'Amburgo; con questa maglia ha segnato 304 gol in 476 gare di campionato ed \u00e8 stato pi\u00f9 volte capocannoniere, inoltre ha conquistato per ben tre volte il premio di \"calciatore tedesco dell'anno\".\nGli anni d'oro.\nDopo aver vinto la Ligapokal ed aver fatto esordire in prima squadra il giovane Manfred Kaltz, nel 1973 l'Amburgo assume Kuno Kl\u00f6tzer come allenatore. Nella prima stagione con il nuovo tecnico gli anseatici non riescono ad ottenere risultati brillanti in Bundesliga, per\u00f2 raggiungono la finale della DFB-Pokal. Qui vengono battuti dall'Eintracht Francoforte, ma grazie a questo traguardo partecipano alla Coppa UEFA 1974-1975. In questa competizione i tedeschi arrivano fino ai quarti dove sono eliminati dalla , e poco dopo raggiungono anche un buon quarto posto in campionato. Un ulteriore miglioramento si ha comunque l'anno seguente: l'Amburgo arriva infatti alla semifinale della Coppa UEFA dove \u00e8 sconfitto dal Bruges, mentre in patria ottiene sia il secondo posto in Bundesliga che la seconda DFB-Pokal; questo trofeo viene conquistato in seguito alla vittoria contro il nell'ultimo atto.\nL'Amburgo, al quale si \u00e8 appena unito anche Felix Magath, partecipa cos\u00ec alla Coppa delle Coppe 1976-1977. Qui arriva piuttosto facilmente in semifinale, dove sconfigge invece con qualche difficolt\u00e0 l', ed accede cos\u00ec alla seconda finale europea. Questa si svolge l'11 maggio 1977 ad Amsterdam contro i campioni in carica dell', che possono contare sui pilastri olandesi Arie Haan e Rob Rensenbrink, e sono inoltre favoriti dai pronostici. Ad ogni modo i belgi sono battuti disputando una gara tatticamente accorta, mentre i gol, che arrivano nei minuti finali, portano le firme di Georg Volkert, su calcio di rigore, e di Magath.\nKl\u00f6tzer lascia dopo il trofeo europeo, ma nella stagione successiva si registra l'importante acquisto di Kevin Keegan. Il giocatore ha appena conquistato la Coppa dei Campioni col , perci\u00f2 sono proprio gli inglesi ad affrontare l'Amburgo nella Supercoppa UEFA; il doppio confronto termina per\u00f2 nettamente a favore dei \"Reds\".\nPer la stagione 1978-1979 vengono ingaggiati l'allenatore Branko Zebec e il giovane talento Horst Hrubesch, mentre a fine anno solare Keegan vince il primo Pallone d'oro. Intanto in campionato l'Amburgo, dopo aver inseguito a lungo il Kaiserslautern, conquista finalmente il primo titolo in Bundesliga, il quarto in totale, e partecipa in seguito alla Coppa dei Campioni 1979-1980. Qui i tedeschi eliminano il in semifinale sconfiggendolo per 5-1 nel ritorno in Germania prima di giungere alla finale, che si disputa proprio a Madrid. Ad attenderli nella capitale spagnola trovano i campioni in carica del Nottingham Forest, che passano in vantaggio al diciannovesimo con John Neilson Robertson e conquistano poi la coppa grazie ad una difesa impeccabile e ad un rapido contropiede. Intanto in campionato gli anseatici si sono classificati al secondo posto, mentre Keegan ha vinto il secondo Pallone d'oro; questa \u00e8 per\u00f2 anche la sua ultima stagione nel club. Nel 1980 viene ingaggiato Franz Beckenbauer, giocatore di fama mondiale anche se giunto ormai a fine carriera; Zebec lascia la panchina in dicembre, comunque la squadra ottiene un altro secondo posto in Bundesliga.\nNel 1981 l'Amburgo ingaggia Ernst Happel, allenatore dal passato importante, e vince subito il quinto titolo: la squadra guida la classifica dalla ventiduesima giornata alla fine, e Hrubesch \u00e8 anche capocannoniere. Gli anseatici raggiungono anche un'altra finale europea, la prima in Coppa UEFA, ma nel doppio confronto vengono battuti nettamente dall'IFK G\u00f6teborg di Sven-G\u00f6ran Eriksson. I tedeschi si riscattano comunque nella stagione successiva, quando partecipano alla Coppa dei Campioni: qui eliminano la temibile di Oleg Blochin nei quarti, grazie soprattutto alla tripletta di Lars Bastrup in Unione Sovietica, mentre, dopo aver sconfitto in semifinale la Real Sociedad con un gol di Thomas von Heesen a pochi minuti dai supplementari, giungono per il secondo anno di fila in una finale continentale. Questa si gioca il 25 maggio 1983 ad Atene contro la di Giovanni Trapattoni, che, nonostante venga data per favorita dai pronostici, viene battuta da un gol di Magath realizzato dopo soli otto minuti: il giocatore, una volta arrivato al limite dell'area avversaria vede Dino Zoff fuori dei pali e lo batte con un pallonetto. Intanto in campionato la squadra era arrivata in testa a pari punti col , ma aveva conquistato il titolo grazie alla miglior differenza reti.\nL'Amburgo nella stagione 1983-1984 partecipa senza Hrubesch sia alla Supercoppa UEFA che alla Coppa Intercontinentale, ma viene battuto rispettivamente dall' di Alex Ferguson e dal Gr\u00eamio. In campionato la squadra batte lo Stoccarda nell'ultima giornata e lo aggancia in testa, ma finisce seconda; questo stesso piazzamento \u00e8 raggiunto anche nella campionato 1986-1987, quando viene conquistata la terza DFB-Pokal dopo aver sconfitto in finale lo Stuttgarter Kickers; a questo punto Happel lascia il club.\nDagli anni '90 ai primi anni 2000.\nIn questo periodo Manfred Kaltz lascia la squadra, diventando nel tempo il secondo giocatore per numero di presenze in Bundesliga nonch\u00e9 il miglior rigorista, mentre Felix Magath si era ritirato poco prima. L'Amburgo ottiene ora dei piazzamenti a ridosso della zona UEFA, manifestazione alla quale partecipa nell'edizione 1989-1990; \u00e8 qui eliminato dalla Juventus nei quarti. Nello stesso tempo, per\u00f2, il club comincia a manifestare dei problemi di natura economica, ai quali viene posto rimedio con la vendita di Thomas Doll alla Lazio, che avviene nel 1991. Sul campo, comunque, la squadra accusa un calo di rendimento negli anni a seguire, classificandosi costantemente nella met\u00e0 inferiore della graduatoria. Un miglioramento si ha per\u00f2 dall'ottobre del 1995, quando Uwe Seeler diventa presidente del club e Magath viene assunto come allenatore: l'Amburgo riesce infatti a qualificarsi alla Coppa UEFA dopo quattro anni. Nel campionato successivo la squadra viene tuttavia coinvolta nella lotta per non retrocedere, e la stagione viene terminata dal tecnico della formazione riserve.\nNel 1997 e per i successivi quattro anni \u00e8 Frank Pagelsdorf a guidare la squadra. In questo periodo l'Amburgo diventa l'unica squadra ad aver partecipato a tutte le edizioni della Bundesliga, evento che si verifica al termine del campionato 1997-1998 con la retrocessione del Colonia. Sul campo comunque gli anseatici si piazzano costantemente a met\u00e0 classifica, ottenendo quindi un miglioramento rispetto alla media degli ultimi anni, ma raggiungono un buon terzo posto nel campionato 1999-2000. Questo risultato, il migliore da molto tempo, garantisce la prima partecipazione alla Champions League ai tedeschi, che fanno il loro esordio giocando in casa contro la , in un incontro che finisce 4-4; particolare \u00e8 il gol del momentaneo 3-3 per padroni di casa, che viene segnato su calcio di rigore dal portiere Hans-J\u00f6rg Butt. L'Amburgo ottiene l'unica vittoria nella manifestazione a Torino, terminando ultimo nel girone a pari punti con i bianconeri. Prosegue per\u00f2 grazie alla miglior classifica avulsa in Coppa UEFA, ma \u00e8 subito eliminato dalla . La stagione, invece, la prima disputata nella moderna Imtech Arena, si conclude con il tredicesimo posto in Bundesliga, ma i ventidue gol segnati da Sergej Barbarez lo laureano capocannoniere.\nUn nuovo trofeo viene conquistato nel 2003, la DFB-Ligapokal; invece, nella DFB-Pokal 2004-2005 la squadra, allenata da Thomas Doll, \u00e8 vittima di una truffa: opposta nel primo turno al viene battuta per 4-2. Si scoprir\u00e0 per\u00f2 in seguito che il risultato era stato pilotato grazie alla complicit\u00e0 dell'arbitro, Robert Hoyzer, che sar\u00e0 arrestato e radiato. Le indagini faranno invece emergere un ampio scandalo, a meno di un anno dall'inizio dei Mondiali in Germania.\nLa stagione 2005-2006 si apre con la vittoria di un trofeo internazionale, la Coppa Intertoto, e si conclude con un altro terzo posto in Bundesliga. Gli anseatici finiscono tuttavia ultimi nel girone di Champions League, e in campionato arrivano anche ad occupare l'ultima posizione in classifica. A questo punto Doll viene sostituito da Huub Stevens, che conduce l'Amburgo al settimo posto finale; arrivano in seguito un'altra affermazione in Coppa Intertoto e un quarto posto in Bundesliga. Nelle due successive stagioni la squadra cambia tre allenatori, ma raggiunge in entrambi i casi una semifinale europea, prima nella Coppa UEFA 2008-2009, poi nell'UEFA Europa League 2009-2010. A negare l'accesso all'ultima partita sono nel primo caso i connazionali del , nel secondo gli inglesi del Fulham.\nIl declino.\nIl decennio successivo \u00e8 caratterizzato da risultati contrastanti: in un periodo di frequenti avvicendamenti in panchina si hanno un ottavo posto nel 2011 e un quindicesimo posto l'anno seguente, a cui segue per\u00f2 la settima piazza nel 2013, in una stagione caratterizzata da vittorie contro squadre importanti. Un peggioramento si ha invece nelle due stagioni successive, quando per la prima volta la permanenza del club in Bundesliga viene messa seriamente in pericolo: in entrambi i casi, infatti, l'Amburgo si classifica sedicesimo, e deve quindi disputare uno spareggio contro la terza classificata in Zweite Bundesliga. Gli anseatici si assicurano comunque la permanenza nel massimo campionato tedesco sconfiggendo prima il Greuther F\u00fcrth, poi il Karlsruhe nel primo caso con due pareggi e quindi grazie alla regola dei gol in trasferta (0-0, 1-1) nel secondo con un pareggio in casa ed una vittoria in trasferta dopo i supplementari (1-1, 2-1). Si assiste a un lieve miglioramento della situazione nella stagione 2015-2016, nella quale l'Amburgo ottiene una salvezza abbastanza tranquilla, in virt\u00f9 del decimo posto finale. Pi\u00f9 sofferta la stagione successiva, nella quale i Rothosen chiudono in quattordicesima posizione, centrando la salvezza soltanto all'ultima giornata. L'ultima giornata della stagione 2017-2018 sancisce la prima retrocessione nella storia dell'Amburgo, fino a quel momento unica squadra ad aver sempre militato nella massima serie del calcio tedesco.\nUn nuovo inizio dopo la retrocessione.\nNella stagione 2018-2019 l'Amburgo gioca per la prima volta nella sua storia nella seconda divisione del calcio tedesco. Dopo un avvio di annata poco esaltante (da segnalare le pesanti sconfitte casalinghe per 3-0 alla prima giornata contro l' e per 5-0 contro lo alla sesta), l'HSV risale la classifica fino al primo posto solitario, ma un pessimo finale di stagione, nel quale la squadra incappa in una striscia negativa di otto partite consecutive senza vittorie, costa la possibilit\u00e0 di ottenere la promozione in Bundesliga. La compagine amburghese chiuder\u00e0 il campionato in quarta posizione, anche se in Coppa di Germania raggiunge le semifinali. La promozione in Bundesliga sfuma anche nelle due stagioni successive, chiuse entrambe al quarto posto della classifica di Zweite Bundesliga.\nColori e simboli.\nColori.\nI colori sociali dell'Amburgo sono il blu, il bianco e il nero; la maglia del club \u00e8 per\u00f2 generalmente bianca; in alcuni successi del passato \u00e8 per\u00f2 rossa. Di questo colore sono invece solitamente i pantaloncini, mentre i calzettoni sono blu.\nSimboli ufficiali.\nStemma.\nIl simbolo del club \u00e8 una bandiera blu, che richiama la tradizione marinara della citt\u00e0; questa contiene un quadrato bianco ruotato, che a sua volta ne contiene uno nero e un altro sempre bianco.\nInno.\nHamburg, meine Perle.\nMascotte.\nLa mascotte del club \u00e8 Hermann, un dinosauro blu.\nStrutture.\nStadio.\nDall'agosto del 2000 il club disputa le proprie gare interne nel Volksparkstadion, che si trova ad Amburgo e che pu\u00f2 ospitare 57.000 spettatori. Conosciuto anche come AOL Arena, HSH Nordbank Arena e Imtech Arena, nella sua storia ha ospitato anche la finale della UEFA Europa League 2009-2010 e cinque incontri del , incluso il quarto tra e .\nIn precedenza l'Amburgo giocava in un impianto che aveva lo stesso nome e che si trovava nella medesima posizione: questo \u00e8 stato abbattuto nel 1998 per far posto all'attuale, che \u00e8 stato per\u00f2 costruito ruotato di novanta gradi. Edificato nel 1953, si erano svolte qui anche alcune gare del e del .\nSociet\u00e0.\nAltre sezioni della polisportiva.\nEssendo l'Amburgo \u00e8 una societ\u00e0 polisportiva esistono quindi, oltre al calcio, altre sezioni; queste comprendono anche:\nL'Amburgo ha anche una squadra riserve di calcio, che nella stagione 2015-2016 milita in Regionalliga Nord, una delle quarte divisioni del calcio tedesco, e una sezione femminile.\nSponsor.\nFonte\nAllenatori e presidenti.\nTra gli allenatori del club c'\u00e8 da segnalare Kuno Kl\u00f6tzer, che ha conquistato la Coppa delle Coppe e una Coppa di Germania, Branko Zebec, che ha conquistato una Bundesliga, e Ernst Happel, che ha invece vinto la Coppa dei Campioni, due titoli tedeschi e una coppa nazionale.\nTutti gli allenatori del club dal 1963:\nDi seguito viene riportata la lista dei presidenti dell'Amburgo dal 1951 ad oggi:\nCalciatori.\nHall of Fame.\nLa proclamazione \u00e8 avvenuta il 29 settembre 2012, in occasione del 125\u00ba anniversario della fondazione del club:\nVincitori di titoli.\nCalciatori campioni del mondo.\nDi seguito l'elenco dei giocatori che hanno vinto il campionato mondiale di calcio durante il periodo di militanza nell'Amburgo.\nCalciatori campioni continentali.\nAmerica centro-settentrionale.\nDi seguito l'elenco dei giocatori che hanno vinto la CONCACAF Gold Cup durante il periodo di militanza nell'Amburgo.\nAfrica.\nDi seguito l'elenco dei giocatori che hanno vinto la coppa delle Nazioni Africane durante il periodo di militanza nell'Amburgo.\nEuropa.\nDi seguito l'elenco dei giocatori che hanno vinto il campionato europeo di calcio durante il periodo di militanza nell'Amburgo.\nSud America.\nDi seguito l'elenco dei giocatori che hanno vinto la Copa Am\u00e9rica durante il periodo di militanza nell'Amburgo.\nStatistiche e record.\nPartecipazione ai campionati e ai tornei internazionali.\nCampionati nazionali.\nPrima dell'introduzione della Bundesliga il club ha riportato quattro successi nella Gauliga Nordmark e uno nell'Hamburg, mentre nel dopoguerra ha vinto tutte le edizioni, tranne due, dell'Oberliga Nord. \u00c8 stata l'ultima squadra ad essere sempre presente in Bundesliga: iconico in questo senso era l'orologio situato fuori dallo stadio, che segnava il tempo trascorso dal club in questo campionato. La serie \u00e8 stata poi interrotta dalla retrocessione, che \u00e8 avvenuta al termine dell'edizione 2017-2018.\nDalla stagione 1933-1934 alla stagione 2020-2021 compresa, la squadra ha partecipato a:\nPartecipazione alle coppe europee.\nL'Amburgo ha vinto la Coppa delle Coppe 1976-1977 battendo in finale i detentori dell', e la Coppa dei Campioni 1982-1983 grazie alla vittoria sulla . \u00c8 anche una delle quindici squadre europee, e una delle tre tedesche assieme al e al , ad aver disputato le finali delle tre principali competizioni UEFA per club e uno dei cinque club, assieme alla , l', il e l', ad averle perse almeno una volta (Coppa delle Coppe 1967-1968 contro il , di Coppa dei Campioni 1979-1980 contro il e di Coppa UEFA 1981-1982 contro il ), nonch\u00e9 il primo a riuscirci. Notevole \u00e8 anche il raggiungimento delle semifinali nella Coppa dei Campioni 1960-1961, nella Coppa UEFA 1975-1976 e in quella del 2008-2009 e nell'UEFA Europa League 2009-2010, oltre naturalmente alla disputa della Coppa Intercontinentale 1983, persa a Tokio contro il ai tempi supplementari, e a due edizioni della Supercoppa UEFA.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nTra i giocatori, Manfred Kaltz \u00e8 sceso in campo con la maglia del club per 581 volte nella Bundesliga, risultando anche il secondo giocatore con pi\u00f9 presenze in assoluto; sempre Kaltz detiene il record dei gol segnati su calcio di rigore nella manifestazione, 53.\nPer quanto riguarda le competizioni internazionali, Kaltz \u00e8 il giocatore con pi\u00f9 presenze totali, 81, mentre Horst Hrubesch \u00e8 il miglior marcatore, avendo realizzato 20 reti durante tutta la sua militanza nel club.\nVengono riportati di seguito i calciatori per numero di presenze e gol con la maglia dell'Amburgo:\nStatistiche di squadra.\nL'Amburgo, sotto la guida di Ernst Happel, \u00e8 rimasto imbattuto in campionato dal 16 gennaio 1982 al 29 gennaio 1983, dando vita ad una serie di 36 partite utili consecutive. Questo record ha resistito in Bundesliga sino alla stagione 2013-2014, quando \u00e8 stato battuto dal , che lo ha incrementato a 53 partite.\nNelle competizioni europee l'Amburgo ha ottenuto contro i romeni del la miglior vittoria in assoluto, un 8-0 nei sedicesimi della Coppa UEFA 1974-1975; la peggior sconfitta \u00e8 avvenuta invece nel ritorno della Supercoppa UEFA 1977, quando il si \u00e8 imposto sul proprio terreno per 6-0.\nTifoseria.\nGemellaggi e rivalit\u00e0.\nL'Amburgo ha una rivalit\u00e0 con i concittadini del St. Pauli e con il ; con questi ultimi d\u00e0 vita al \"Nordderby\".\nGli anseatici hanno giocato contro il Werder anche nella semifinale della Coppa UEFA 2008-2009, ma hanno per\u00f2 avuto la peggio: dopo un incoraggiante vittoria per 1-0 a Brema \u00e8 arrivata infatti una sconfitta 3-2 tra le mura amiche; grazie alla regola dei gol in trasferta \u00e8 cos\u00ec sfumata per l'HSV la possibilit\u00e0 di disputare la finale della manifestazione ad Istanbul. Sempre in questa stagione le squadre si sono incontrate anche nella semifinale della DFB-Pokal, ma anche in questo caso ad accedere alla finale sono stati i bianco-verdi.\nAttualmente esiste un'amicizia con il VfB L\u00fcbeck, con Arminia Bielefeld, l'Hannover 96 e all'estero con i . L'amicizia con l'Arminia Bielefeld nasce dal fatto che i colori del club sono gli stessi (da qui la reputazione \"\"Schwarz wei\u00df blau - Arminia und der HSV\", in italiano \"Nero bianco blu, Arminia e HSV\") e negli anni '90 diversi giocatori - direttamente o tramite deviazioni - si erano trasferiti da Amburgo a Bielefeld, per esempio Thomas von Heesen. \nL'amicizia con l'Hannover, altra \"alleanza nordica\", ha una lunga tradizione ed \u00e8 nata sotto il motto \"Ob schwarz wei\u00df gr\u00fcn, ob schwarz wei\u00df blau, ihr zittert vor dem HSV\", in italiano \"O nero bianco verde, o nero bianco blu, tremate davanti all'HSV\".\nL'amicizia con il VfB L\u00fcbeck esiste anche perch\u00e9 molti tifosi dell'club amburghesi provengono dalla zona di Lubecca e hanno anche simpatie per il VfB L\u00fcbeck. Inoltre, dal 1963, i due club non si sono incontrati in partite competitive e non sono quindi in competizione. Dall'introduzione della Bundesliga nel 1963, nello \"Stadion an der Lohm\u00fchle\" a Lubecca ci furono solo partite amichevoli tra HSV e VfB L\u00fcbeck, che attiravano molti spettatori, perch\u00e9 gli spettatori potevano vedere da vicino le \"stelle\" dell'Amburgo. Anche l'HSV ha giocato le proprie partite di prova a Lubecca, ad esempio contro la Juventus nel 2010 o contro la Lazio nel 2014..\nL'amicizia con i Glasgow Rangers esiste anche perch\u00e9 i rivali di entrambi i club (St. Pauli e Celtic Glasgow) hanno anche un'amicizia con i tifosi.\nOrganico.\nRosa 2021-22.\n\"Aggiornata al 19 Agosto 2021\""}
{"id": "352940", "revid": "46291", "url": "https://it.wikipedia.org/wiki?curid=352940", "title": "Festuca arundinacea", "text": "Festuca arundinacea \u00e8 una specie di angiosperme monocotiledoni appartenente alla famiglia delle Poacee.\nDescrizione.\n\u00c8 una specie erbacea, a culmo relativamente alto, provvista di lamine fogliari piuttosto appiattite, ristrette e di forma lanceolata. Porta una infiorescenza a spiga.\nPrefogliazione: arrotolata \nLigula: membranosa \nAuricole: piccole \nCollare: suddiviso, largo, pu\u00f2 presentare peli \nGuaina: suddivisa \nFoglia: fortemente solcata, nervatura centrale pronunciata \nHabitus: cespitoso \nRizomi: rari e corti \nStoloni: assenti\nUtilizzi.\nSpecie microterma, molto utilizzata nella realizzazione di tappeti erbosi poich\u00e9 tollera caldo, siccit\u00e0 e ombra. Rimane verde tutto l'anno e resiste a molte malattie, sopporta molto bene l'usura ed \u00e8 molto persistente anche in caso di scarsa manutenzione. \u00c8 la specie pi\u00f9 adatta al clima italiano e predilige suoli fertili, con un pH di 6 - 6,5. Viene spesso usata anche nei campi di calcio.\nIn campo agronomico riveste un notevole importanza per la produzione di fieno, in quanto specie a rapido essiccamento, seguita da \"Dactylis glomerata\" e \"Phleum pratense\".\nTossicologia.\nNei bovini alimentati per almeno due settimane con \"F. arundinacea\" contaminata dalle micotossine prodotte dal fungo \"Acremonium coenophalium\" pu\u00f2 comparire la sindrome \"Fescue foot\" caratterizzata da gangrena secca preceduta da alopecia e cianosi alle estremit\u00e0 (arti, padiglioni auricolari, scroto, coda).\nQuando ingerita in notevoli quantit\u00e0, provoca negli animali manifestazioni di zoppia dovute all'instaurarsi di processi necrotici all'apparato tegumentario degli arti simili a quelli evidenziabili in corso di ergotismo cancrenoso. Questi processi sembrano imputabili a lenta e prolungata vasodilatazione periferica complicata da infezioni secondarie. I fenomeni necrotici si estendono col tempo alla base della coda e nelle regioni auricolari, e si complicano pi\u00f9 tardivamente con atassia motoria, deambulazione barcollante, convulsioni che si concludono con il decesso degli animali."}
{"id": "352943", "revid": "729019", "url": "https://it.wikipedia.org/wiki?curid=352943", "title": "Battaglia di Capo Bon", "text": "La battaglia di capo Bon fu un rapido scontro navale della seconda guerra mondiale avvenuto al largo di capo Bon, Tunisia la notte fra il 12 e 13 dicembre del 1941 tra una formazione di due incrociatori leggeri italiani, scortati dalla torpediniera \"Cigno\" e impegnati in un'urgente missione di rifornimento, e una flottiglia di cacciatorpediniere britannici. La perdita dei due incrociatori fu un duro colpo per la Regia Marina.\nPremesse.\nPrima di mettere in movimento la grande operazione M.41, con il quale si intendeva inviare a Tripoli e Bengasi tre convogli di rifornimento, scortati da quasi tutta la Flotta italiana, su richiesta di Superaereo appoggiata dal Comando Supremo, era richiesto alla Regia Marina di portare urgentemente un carico di benzina avio a Tripoli, per permettere agli aerei italiani operanti in quella zona (Settore Ovest della 5\u00aa Squadra Aerea), di poter assicurare la protezione dei convogli, poich\u00e9 le loro scorte di carburante erano scese ad appena 25 tonnellate. In quel periodo numeroso naviglio nazionale mercantile infatti, si era perduto sulle rotte per l'Africa per mano della Forza K composta da naviglio veloce inglese, di stanza a Malta.\nVerso la fine di novembre Supermarina decise di impiegare allo scopo gli incrociatori leggeri \"Alberto di Giussano\" (capitano di vascello Giovanni Marabotto) e \"Alberico da Barbiano\" (capitano di vascello Giorgio Rodocanacchi), dislocati a Taranto costituenti la IV\u00aa Divisione, al comando dell'ammiraglio di divisione Antonino Toscano, che alz\u00f2 dapprima la sua insegna sull\"Alberto di Giussano\", spostandola successivamente sull\"Alberico da Barbiano\", nave che aveva precedentemente comandato come capitano di vascello. Gli Stati Maggiori dei due incrociatori ebbero la notizia dell'improvvisa partenza mentre le navi erano ormeggiate presso la base navale del mar Piccolo a Taranto dove le due navi erano situate temporaneamente da agosto. Le due unit\u00e0, gi\u00e0 destinate a portare rifornimenti urgenti a Tripoli, imbarcato un carico di nafta e munizioni a Brindisi, si trasferirono a Palermo per imbarcare 22 tonnellate di benzina avio, che fu stivata in ogni parte della nave, soprattutto a poppa dietro ai cannoni da 152\u00a0mm degli incrociatori, per poi salpare per Tripoli. Ci\u00f2 avvenne la sera del 9 dicembre. Dirigendo inizialmente le due navi verso occidente per aggirare da nord le isole Egadi, dove nella notte furono avvistate da un ricognitore britannico Wellington VIII, con sigla AM9\u00a0W, fornito di radar di scoperta navale ASV II, decollato da Malta\nSecondo la missione, un terzo incrociatore, il \"Giovanni delle Bande Nere\", partito dalla Base di La Spezia doveva unirsi al \"Da Barbiano\" e al \"Di Giussano\" nel porto di Palermo per prendersi la sua parte di carico e proseguire con loro verso Tripoli.\nPrimo tentativo.\nIl \"Alberto di Giussano\" al comando del capitano di vascello Marabotto e il \"da Barbiano\" al comando del capitano di vascello Rodocanacchi, con l'ammiraglio Toscano a bordo, mollarono gli ormeggi da Taranto, la mattina del 5 dicembre. Il \"Di Giussano\" venne a trovarsi a causa della sua velocit\u00e0 nel disormeggiarsi in testa e quindi, poco prima di imboccare il canale navigabile scadde sulla dritta del \"Da Barbiano\", unit\u00e0 Ammiraglia per lasciarlo passare in testa. Le due navi, zigzagando per vanificare attacchi da parte di sommergibili nemici, si diressero a Brindisi dove arrivarono alle 17:00 circa dello stesso giorno alla banchina commerciale per imbarcare il materiale da inviare a Tripoli. Subito fu chiara la pericolosit\u00e0 dell'impresa, quando giunsero a bordo, in ben maggior numero sul \"Da Barbiano\" numerosi fusti non stagni contenenti benzina avio da destinare agli aerei dell'Asse dislocati sul fronte nordafricano. Oltre ai fusti e ai viveri doveva essere imbarcato anche un centinaio di operai militarizzati che rientravano da una licenza.\nQuesti fusti ingombravano, insieme con sacchi di farina, legumi, proiettili di cannone e ogni genere di rifornimento i corridoi delle due navi, arrivando persino a essere stipati sul ponte di coperta, rendendo impossibile il brandeggio delle torri dei pezzi principali da 152\u00a0mm e quindi ogni possibilit\u00e0 di difesa, in quanto i fusti vennero accatastati persino sotto le torri stesse. Le navi inoltre risultarono notevolmente appesantite dall'insolito carico, ed era difficile addirittura per il personale transitare da un locale all'altro. Squadre antincendio aggiuntive, dotate di tute di amianto furono imbarcate per l'occasione, ma le navi sembrarono ai pi\u00f9 come dei barili di esplosivo galleggiante. Il \"Da Barbiano\" e il \"Di Giussano\", mossero per Palermo appena completate le operazioni di carico e ivi giunsero e si ormeggiarono presso il molo \"Piave\" la mattina del 7 dicembre.\nGli inglesi, grazie alle intercettazioni di Ultra, vennero a conoscenza dei piani italiani, e allertarono la 4th Destroyer flotilla (Quarta flottiglia cacciatorpediniere) britannica appartenente alla Forza H di Gibilterra - quattro cacciatorpediniere (HMS \"Sikh\", HMS \"Maori\", HMS \"Legion\" e il cacciatorpediniere olandese ) al comando del capitano di vascello G. H. Stokes che partiti la sera del 9 dicembre dalla base inglese di Gibilterra, per celare alla ricognizione aerea italiana l'intenzione di intercettare e distruggere la forza navale italiana che si apprestava a uscire in mare da Palermo, simularono una caccia antisommergibili, al largo delle coste algerine. Inizialmente i due incrociatori italiani diressero verso occidente per aggirare da nord le isole Egadi, dove nella notte furono avvistati da un ricognitore britannico Wellington VIII, con sigla AM9\u00a0W, fornito di radar di scoperta navale ASV II, decollato da Malta.\nLa loro attivit\u00e0 fu scoperta da un aereo italiano che inform\u00f2 subito Supermarina, che risolse il tutto con molta leggerezza, forse dettata dalla fretta, affermando, asserendo anzi che le navi italiane sarebbero transitate nella probabile rotta d'intercettazione con le navi inglesi qualche ora prima che queste ultime arrivassero al probabile contatto, stimato presso il promontorio tunisino di capo Bon. Spiegazione peraltro vana, dato che gli inglesi osservavano un fuso orario differente da quello italiano di un'ora. Per complicare le cose, Supermarina vincol\u00f2 persino l'ammiraglio Toscano prescrivendogli una velocit\u00e0 di navigazione di circa 23 nodi, quando gli incrociatori erano capaci in condizioni ordinarie di sviluppare una ragguardevole velocit\u00e0 di circa 32 nodi, anche se nel caso specifico qualche nodo di meno, considerato l'appesantimento dovuto al carico trasportato e il logor\u00eco dell'apparato motore nei dieci anni di servizio (originariamente 37 nodi massimi).\nConsiderato ormai fallita la sorpresa, che era la premessa indispensabile per la riuscita della sua missione, l\u2019ammiraglio Toscano, voleva evitare di spingersi ancora pi\u00f9 a sud perch\u00e9 temeva di essere attaccato con luce lunare dagli aerei di Malta ormai allertati; invert\u00ec quindi la rotta dirigendo verso l\u2019isola di Marettimo indeciso sul da farsi, per poi rientrare a Palermo su ordine di Supermarina, che successivamente mostr\u00f2 di non condividere l\u2019iniziativa rinunciataria presa dal Comandante della 4\u00aa Divisione Navale. Quello che Supermarina non conosceva era che, dopo l\u2019avvistamento dei due incrociatori italiani da parte del Wellington AM9\u00a0W del 221\u00b0 Squadron, il comandante della Marina Britannica a Malta, vice ammiraglio Wilbraham Ford, aveva inviato in volo sette aerosiluranti Fairey Swordfish dell\u2019830\u00b0 Squadron e cinque aerosiluranti Fairey Albacore dell\u2019828\u00b0 Squadron dell\u2019Aviazione Navale (Fleet Air Arm \u2013 FAA), partiti dalla Fleet Air Arm Station basata sull'aeroporto di \u0126al Far, noto come HMS Falcon quando in servizio per la Royal Navy. Nel frattempo, sempre allo scopo di intercettare i due incrociatori dell\u2019ammiraglio Toscano, alle 18.30 del 9 dicembre erano partite da Malta cinque unit\u00e0 della Forze B e K, gli incrociatori Neptune, Aurora, Penelope e i cacciatorpediniere Jaguar e Kandahar.\nComunque, volente o nolente, l'integerrimo e corretto ammiraglio italiano, ligio al suo dovere (era conosciuto appunto in Marina per queste sue indiscusse qualit\u00e0 morali) mosse con le sue navi la sera del 9 dicembre, ma presto si rese conto dai suoi ricognitori delle navi di Stokes e decise di invertire la rotta e rientrare a Palermo anche perch\u00e9 si temeva un attacco aerosilurante presso l'isola di Marettimo. Ordine quindi comprensibile, considerato che le sue navi non potevano neanche difendersi se non con le armi leggere, in quanto oltre alla difficolt\u00e0 di brandeggio delle torri inferiori, persino le vampe degli spari dei calibri principali avrebbero potuto causare l'incendio di numerosi fusti accatastati in coperta, specie sul \"Da Barbiano\".\nNelle prime ore del 10 dicembre gli aerei britannici si spinsero oltre Trapani, e nonostante possedessero il radar di scoperta navale ASV II non riuscirono a rintracciare gli incrociatori italiani, che avrebbero dovuto attaccare. I comandanti del Da Barbiano (capitano di vascello Giorgio Rodocanacchi) e del Di Giussano (capitano di vascello Giovanni Marabotto), avendo invece percepito, alle 03.30, la presenza dei velivoli nemici, ritennero, erroneamente, di aver sventato un attacco aerosilurante, con l\u2019ausilio della manovra e nascondendosi con cortine di nebbia artificiale, per poi rientrare a Palermo alle 08.20 di quello stesso giorno. Il rientro alla base degli incrociatori italiani della 4\u00aa Divisione Navale costrinse le unita navali britanniche salpate da Malta ad effettuare un viaggio di intercettazione a vuoto, e rientrarono alla Valletta il mattino dell\u2019indomani, 10 dicembre. Il Da Barbiano e il Di Giussano, se avessero continuato nella rotta sud, nella notte sul 10, o al limite l\u2019indomani dello stesso giorno, sarebbero andati incontro al nemico, nelle condizioni pi\u00f9 sfavorevoli ad affrontare un combattimento, a causa del loro pericolosissimo carico di combustibili e munizioni e per l\u2019inferiorit\u00e0 numerica e potenziale. La ritirata dell\u2019ammiraglio Toscano, che pure aveva fatto storcere la bocca negli ambienti navali italiani e generato anche discussioni antipatiche nei riguardi dell\u2019ufficiale, servi invece ad evitare i pericolosissimi attacchi degli aerosiluranti e delle navi di superficie britanniche, e fortunatamente, almeno per il momento, ad evitare un'altra tragedia navale simile a quella di Matapan e del convoglio \u201cDuisburg\u201d. Dopo quell\u2019esperienza negativa, Supermarina decise di apportare una variante al piano operativo aggregando alla 4\u00aa Divisione Navale l\u2019incrociatore Giovanni dalle Bande Nere, fatto venire da La Spezia, e le torpediniere Cigno e Climene della XI Squadriglia Torpediniere basate a Tripoli, per assumere la scorta dei tre incrociatori. L\u2019impiego dell\u2019incrociatore Bande Nere si era reso necessario per l\u2019urgenza di dover trasportare in Libia una maggiore quantit\u00e0 di rifornimenti, in particolare munizioni e un maggiore quantit\u00e0 di benzina avio; quest\u2019ultima era particolarmente necessaria per far volare gli aerei destinati a proteggere i convogli dell\u2019operazione M.41, il cui impiego era previsto con inizio all\u2019alba il 13 dicembre. Affinch\u00e9 il sostegno a quelle preziose navi potesse essere il pi\u00f9 efficiente possibile, nella giornata del 10 il Capo di Stato Maggiore della Regia Aeronautica, generale di Squadra Aerea Rino Corso Fougier, che aveva sollecitato il trasporto della benzina diretta a Tripoli nella maggiore quantit\u00e0 possibile, per assicurare agli incrociatori la maggiore scorta aerea, invi\u00f2 al Comando della 5\u00aa Squadra Aerea (generale Vittorio Marchesi) l\u2019ordine di concentrare sull\u2019aeroporto di Misurata, a disposizione del Settore Aeronautico Ovest, il 3\u00ba e il 23\u00ba Gruppo Caccia, il primo equipaggiato con velivoli biplani Fiat C.R.42, il secondo con monoplani Macchi M.C.200.\nGli equipaggi delle due navi furono mandati a diporto in franchigia con le motobarche, con l'obbligo di essere sempre reperibili e di rientrare ogni ora in banchina per l'apposizione della firma. La decisione di mandare il personale in franchigia fu dettata probabilmente per sviare le reali intenzioni di una ripartenza improvvisa allo spionaggio nemico in citt\u00e0. Fu anche simulato uno sbarco del carico con bettoline sottobordo, nella vana speranza che chi vedesse da lontano potesse informare indirettamente quei caccia fermi al largo ad aspettare la preda a desistere, ma fu tutto vano.\nLa battaglia.\nI due incrociatori dovevano per il secondo tentativo essere affiancati anche dal gemello \"Giovanni delle Bande Nere\", giunto da Spezia qualche giorno prima, pronto a prendersi la sua parte di carico. Ma questo incrociatore, per noie al suo apparato motore (una infiltrazione di acqua marina nel condensatore di prua), dovette rinunciare alla missione di rifornimento, e il carico destinato a esso rimase a ingombrare i locali dei due incrociatori leggeri. Un analogo inconveniente si verific\u00f2 sulla torpediniera Climene, che assieme alla torpediniera Cigno la sera dell\u201911 dicembre era partita da Trapani, per essere aggregata in qualit\u00e0 di unit\u00e0 di scorta alla 4\u00aa Divisione Navale. All\u2019arrivo a Palermo la Climene lament\u00f2 una forte perdita al surriscaldatore della caldaia n. 1. Supermarina ordin\u00f2 di accelerare i lavori di riparazione che per\u00f2 non furono completati in tempo. Conseguentemente la Climene non si trov\u00f2 in condizioni di partecipare alla missione, per cui la scorta agli incrociatori Da Barbiano e Di Giussano si ridusse alla sola Cigno, e ci\u00f2 ebbe la conseguenza negativa di non permettere alla 4\u00aa Divisione di poter disporre di una pi\u00f9 consistente protezione di vigilanza.\nNello stesso tempo, la mancanza del Bande Nere costrinse gli altri due incrociatori ad imbarcare una maggiore quantit\u00e0 di benzina. Inoltre, poich\u00e9 la benzina non era contenuta nelle consuete lattine, facili da stivare in navi da guerra, ma in fusti che, oltre a possedere limitata tenuta stagna, non potevano essere portati al coperto, nei locali interni, fu necessario sistemarli sul ponte di coperta, all\u2019estrema poppa del Da Barbiano e Di Giussano, che complessivamente, su ciascun incrociatore, vennero a disporre di un carico di 250 fusti di benzina, per 100 tonnellate, completato da nafta, gasolio viveri e munizioni.\nIn dettaglio il \"Da Barbiano\" e il \"Di Giussano\" venivano cos\u00ec a trasportare complessivamente oltre al carburante per aeroplani e altri rifornimenti (100 t di benzina, 250 t di gasolio, 600 t di nafta, 900 t di vettovaglie), anche 135 militari e operai militarizzati che rientravano in Africa dalla licenza fruita in patria.\nMentre lavori per la sistemazione del pericolosissimo carico erano in atto, alle ore 10.30 del 12 dicembre si svolse a bordo del Da Barbiano una riunione di carattere tecnico a cui parteciparono, con l\u2019ammiraglio Toscano, i comandanti del De Barbiano e del Di Giussano, e quello della torpediniera Cigno (capitano di corvetta Nicola Riccardi), nonch\u00e9 i direttori di macchina e gli ufficiali addetti alle trasmissioni sulle tre navi.\nSecondo quanto rifer\u00ec nella sua relazione il tenente di vascello Giovanni Demini, ufficiale di rotta e alle comunicazioni sul Di Giussano, l\u2019ammiraglio Toscano fece un\u2019esposizione sulle modalit\u00e0 per la navigazione. Si accese poi una \u201cdiscussione sulla possibilit\u00e0 di sparare in ritirata con le torri poppiere\u201d, in quanto a poppa degli incrociatori era stato concentrato il carico di benzina in fusti, che avrebbero potuto esplodere in conseguenza del cono di vampa dei cannoni da 152\u00a0mm, in particolare di quelli pi\u00f9 vicini alla torre 4, l\u2019ultima della nave. E si escluse anche \u201cdi poter ricercare uno scontro nelle condizioni di carico delle navi\u201d.\nIl destino del \"Bande Nere\" fu comunque rimandato di 4 mesi, in quanto l'incrociatore venne affondato il 1\u00ba aprile 1942, a 11 miglia per 144\u00b0 sud-est dell'isola di Stromboli per opera del sommergibile inglese\"Urge\": un siluro spezz\u00f2 in due lo scafo del \"Giovanni delle Bande Nere\", che affond\u00f2 rapidamente.\nSi era arrivati al 12 e la partenza non poteva pi\u00f9 rimandarsi. Anche quel giorno il personale libero dal servizio che pot\u00e9 scendere era a terra in franchigia (molti erano al cinema a guardare i cinegiornali e i film) ma alle 16:00 circa fu richiamato frettolosamente a rientrare a bordo delle due navi, che mollarono gli ormeggi esattamente alle 17:24 del 12 dicembre 1941. L'ancora di prora del \"Di Giussano\" s'incattiv\u00f2 sul fondo non volendo sapere di venire su e per risparmiare tempo, l'abile comandante Marabotto decise di farla scollegare dalla catena lasciandoci una boa, certo di recuperarla al termine della missione (l'ancora fu poi recuperata e posta nel chiostro dell'ex Convento dei Crociferi, gi\u00e0 sede del Comando Marina di Palermo e successivamente sede del Gruppo A.N.M.I., in via Maqueda in prossimit\u00e0 dell'incrocio con corso Vittorio Emanuele detto dei \"Quattro Canti\") e le due navi superarono le ostruzioni del porto, presero il largo e scomparvero alla vista della costa italiana come ombre furtive all'orizzonte che andava rapidamente scurendosi.\nLa torpediniera \"Cigno\", al comando del capitano di corvetta Riccardi, uscita da Trapani poco dopo, incontr\u00f2 i due incrociatori al largo di Marettimo e si mise in testa alla formazione, costituendo cos\u00ec la misera e simbolica scorta di queste due grandi navi da guerra trasformate in improvvisate cisterne. La navigazione procedette con personale di guardia su 4 e 4 con la guardia pari e dispari, ma alle 02:45 a bordo delle tre unit\u00e0 si batt\u00e9 \u00abposto di combattimento\u00bb in quanto dal cielo scuro si avvert\u00ec l'inconfondibile ronz\u00eco di un ricognitore inglese che tallonando indisturbato la formazione, forniva costantemente i dati relativi alla rotta e alla velocit\u00e0 del \"convoglio\" alle 4 unit\u00e0 inglesi di Stokes acquattate fra Zembra e Zembretta. I 4 cacciatorpediniere, infatti, certi di incontrare la IV\u00aa Divisione in base alle decrittazioni Ultra, forzarono la velocit\u00e0 al massimo in direzione capo Bon.\nL'ammiraglio Toscano intuendo quanto stava accadendo intorno a lui, ma ritenendo oramai impossibile invertire nuovamente la rotta, dette contemporaneamente l'ordine di aumentare la velocit\u00e0 a 30 nodi giungendo cos\u00ec intorno alle 03:00 del 13 dicembre in vista del faro dell'alto e nero promontorio di capo Bon. Alle 03:15, la formazione aveva appena doppiato il promontorio con l'avanguardia della torpediniera \"Cigno\", il \"Da Barbiano\" e il \"Di Giussano\" dietro, tutti in linea di fila; a circa un paio di miglia dalla costa ci si accorse delle nere e sottili sagome dei cacciatorpediniere nemici, che navigavano sottocosta apposta allo scopo di confondersi con le alture del promontorio e condurre quindi l'attacco di sorpresa.\nL'ammiraglio Toscano decise quindi di far effettuare una virata di 180\u00b0 con rotta di circa 360\u00b0. Questa sua decisione non \u00e8 mai stata chiarita, neanche successivamente, dai superstiti. Forse contava di allontanarsi ma fu un vano tentativo, pi\u00f9 improbabile la decisione di tornare indietro, oramai era troppo tardi. Forse non voleva offrire la poppa dove erano accatastate le maggiori quantit\u00e0 di fusti di benzina alle navi attaccanti, oppure, sentendosi le spalle al muro invertiva la rotta per impegnare le navi in uno scontro con le sole armi leggere e metterle in difficolt\u00e0. Ci\u00f2 non sar\u00e0 mai chiarito. La manovra fu cos\u00ec veloce e repentina che la torpediniera \"Cigno\" venne a trovarsi improvvisamente in retroguardia, mentre l'incrociatore \"Di Giussano\" vir\u00f2 in ritardo e non riusc\u00ec ad allinearsi prontamente in linea di fila al gemello che lo precedeva.\nE solo quest'ultimo incrociatore riusc\u00ec in qualche modo a sparare qualche salva coi suoi calibri principali, anche se il tiro risult\u00f2 subito disturbato dall'improvvisa accostata e il personale ai telemetri incontr\u00f2 quindi difficolt\u00e0 a ricalcolare tutti gli elementi per il tiro dei pezzi. Alle 03:20 il \"Da Barbiano\" aveva anch'esso incominciato a far fuoco con le sue mitragliere, quando fu centrato da diverse cannonate in coperta e in plancia prendendo subito fuoco e saltando dopo qualche minuto praticamente in aria, per il continuo scoppio in coperta di fusti di benzina. Fu letteralmente e quasi subito un gigantesco rogo, con altissime fiammate che illuminarono la zona e che si videro distinte dalla plancia del \"Di Giussano\" e l'unit\u00e0, centrata anche da un siluro si capovolse dopo alcuni minuti e alle 03:35 affond\u00f2 lasciando sul punto un autentico mare di fiamme. L'ammiraglio e lo Stato Maggiore dell'unit\u00e0 scomparvero in mare e come loro, moltissimo del personale imbarcato, a causa delle esplosioni che bloccarono il personale sottocoperta e della repentinit\u00e0 dell'affondamento.\nIl \"Di Giussano\", che si venne a trovare come detto leggermente sguardato rispetto al \"Da Barbiano\" ebbe subito incendi a bordo, perch\u00e9 venne colpito da due siluri lanciatigli dal \"Legion\" alle 03:24 che scoppiando a sinistra, all'altezza della sala macchine di prora tranci\u00f2 con lo scoppio delle grosse tubazioni di comunicazione del vapore alla motrice di prora, ustionando gran parte del personale di macchina e fermando cos\u00ec la motrice che muoveva l'elica dell'asse di sinistra. Inoltre la nave venne centrata anch'essa dalle cannonate che la colpirono presso il castello di prora vicino l'infermeria di bordo e nella s.d.t. di poppa, ferendo gran parte del personale.\nAltri colpi caddero molto vicino ai depositi munizioni dei cannoni da 100/47, per cui, per scongiurarne l'esplosione, fu ordinato immediatamente di allagare i locali limitrofi e la nave rallent\u00f2 ulteriormente per la grande quantit\u00e0 d'acqua imbarcata sino a fermarsi definitivamente. Oramai anche il \"Di Giussano\", in preda alle fiamme e illuminato nella notte dai bagliori degli incendi era perduto irrimediabilmente. Altri diversi incendi, alimentati anche dal carico trasportato scoppiavano in continuazione in ogni parte, e la mobilit\u00e0 e la capacit\u00e0 di combattimento dell'unit\u00e0 erano notevolmente ridotte; il comandante Marabotto valutate le condizioni disperate e constatata l'impossibilit\u00e0 di difendersi ulteriormente, dette quindi l'ordine di \u00ababbandono nave\u00bb e gran parte del personale si tuff\u00f2 in mare da poppa e prese posto negli zatterini di salvataggio tipo \"carley\" stipati a bordo. Ma non era ancora finita.\nSfuggiti dalla morte a bordo, la situazione dei naufraghi in acqua si aggrav\u00f2 per via dei numerosi incendi che avvampavano sulla superficie del mare, piena di nafta e dalla presenza di molti pescecani in zona che fecero strage di molti gruppi di marinai che galleggiavano sull'acqua infagottati nel loro giubbino di salvataggio. Inoltre poco dopo, aerei inglesi giunsero in zona, illuminando con razzi e mitragliando in direzione dei naufraghi uccidendone diversi. Alle 04:30 circa, dopo appena un'ora dal primo colpo giunto a bordo, l\"Alberto di Giussano\" si spezz\u00f2 in due tronconi e si inabiss\u00f2 a 2,5 miglia a est-sud-est di capo Bon, a circa mille metri dall\"Alberico da Barbiano\", sceso quasi subito dopo essere stato colpito.\nStokes, pago del successo si era gi\u00e0 allontanato assai velocemente dalla zona in direzione dell'isola di Malta dove arriv\u00f2 nella prima mattinata, lasciando l'unit\u00e0 in agonia e senza preoccuparsi di finirla. Molti naufraghi, che contavano nelle loro file molti ustionati furono quindi raccolti dalla torpediniera \"Cigno\", che si era temporaneamente allontanata durante le prime operazioni di soccorso, per il sopraggiungere dei mitragliamenti aerei. Quasi tutti i naufraghi erano resi viscidi al contatto perch\u00e9 pieni di nafta che copiosa era uscita dai colli d'oca di sfiato dei depositi dei due incrociatori affondati e si era addensata sulla superficie del mare.\nI pi\u00f9 critici vennero subito inviati alle docce di bordo per togliere il fastidioso olio dal corpo che accecava e macerava insieme con il sale le ferite aperte e i pi\u00f9 infreddoliti furono portati in locale caldaia. Altri naufraghi furono raccolti da locali tunisini, altri da un idrovolante nazionale ammarato in zona, mentre il resto fu recuperato da un M.A.S., ma il grosso dei superstiti venne raccolto dalla torpediniera \"Cigno\", che prese rotta verso nord all'alba e che scaric\u00f2 il dolente carico a Trapani, nel primo pomeriggio del 13. In tutto, i superstiti ammontarono a 687 persone, 250 del \"Da Barbiano\" e 437 del \"Di Giussano\", tra cui il comandante di quest'ultimo, capitano di vascello Marabotto. I morti e dispersi in mare ammontarono a 817 persone, 534 del \"Da Barbiano\" e 283 del \"Di Giussano\", tra cui l'ammiraglio Toscano e il comandante del \"Da Barbiano\", capitano di vascello Rodocanacchi.\nBibliografia.\nPrincipali fonti britanniche\nPrincipali fonti italiane"}
{"id": "352944", "revid": "125445576", "url": "https://it.wikipedia.org/wiki?curid=352944", "title": "Aquila (portaerei)", "text": "L'Aquila fu una portaerei progettata per la Regia Marina durante la seconda guerra mondiale, ottenuta riutilizzando e modificando lo scafo del transatlantico \"Roma\". Fu la prima portaerei italiana dotata di ponte di volo continuo ad essere stata costruita, ma non entr\u00f2 mai in servizio attivo.\n\"Aquila\" era stata denominata, all'inizio del secolo XIX, una Mezza galera del re di Sardegna, Carlo Felice.\nOrigine.\nNonostante i vertici militari italiani avessero sempre osteggiato la costruzione di portaerei, in seguito all'attacco della base di Taranto nella notte dell'11-12 novembre 1940 (in cui la Marina italiana in un solo colpo ebbe tre navi da battaglia gravemente danneggiate) \u2013 che rese particolarmente evidente l'efficacia della aviazione imbarcata \u2013 venne deciso urgentemente di dotare la Regia Marina di una portaerei.\nTra i possibili candidati alla trasformazione in portaerei venne scelto il transatlantico \"Roma\", in quanto pur essendo una nave relativamente recente (aveva 15 anni di et\u00e0) necessitava di lavori di riparazione e dell'installazione di un nuovo impianto motore e sarebbe stata quindi ceduta abbastanza facilmente dalla societ\u00e0 armatrice.\nLa nave era stata costruita per la Societ\u00e0 \"Navigazione Generale Italiana\" di Genova dal cantiere navale G. Ansaldo &amp; Co di Sestri Ponente dove venne varata il 26 febbraio 1926.\nL'ipotesi del trasformare il transatlantico Roma in portaerei era stata gi\u00e0 ipotizzata sin dalla fine del 1935 quando il peggiorare dei rapporti tra l'Italia e il Regno Unito a causa della Guerra d'Etiopia mise lo Stato Maggiore di fronte alla necessit\u00e0 di garantire, nell'eventualit\u00e0 di un conflitto, la protezione aerea delle navi a fronte di una Marina, quella inglese, dotata di portaerei. La necessit\u00e0 di contenere i tempi di realizzazione e i costi fecero optare per un progetto che prevedesse la modifica del transatlantico \"Roma\" o in alternativa del transatlantico \"Augustus\".\nNel 1938, in occasione della crisi dei Sudeti, si torn\u00f2 a valutare la possibilit\u00e0 di costruire una portaerei, e venne valutata la possibilit\u00e0 di trasformare l'incrociatore pesante \"Bolzano\" in incrociatore lanciaerei, basato sul progetto dell'incrociatore portaerei del generale del Genio Navale Giuseppe Rota del 1925, mediante la demolizione delle sovrastrutture ad esclusione delle due torri da 203/53 Mod. 1927 all'estrema prora e all'estrema poppa, con l'installazione di quattro catapulte, di cui una incassata nel ponte e tre brandeggiabili; sulla dritta della nave sarebbe stata realizzata una piccola isola con uno o due fumaioli. La nave in tale configurazione sarebbe stata in grado di movimentare una dozzina di aerei da caccia.\nIl progetto.\nIl progetto di trasformazione venne sviluppato dal colonnello del Genio Navale Luigi Gagnotto e prevedeva un'unit\u00e0 con due ponti sovrapposti, con il ponte inferiore da utilizzarsi per il decollo degli aeromobili e quello superiore da utilizzarsi per gli atterraggi, come avveniva per le giapponesi \"Akagi\" e \"Kaga\" e per l'inglese \"Furious\". Il ponte inferiore prevedeva l'installazione di due catapulte per facilitare il decollo degli aerei. Il progetto prevedeva la sostituzione dell'apparato motore e la modifica della carena, allo scopo di permettere all'unit\u00e0 di raggiungere la velocit\u00e0 di 26 nodi, sufficiente per permetterle di operare senza problemi con il resto della flotta. La nave sarebbe stata in grado di imbarcare un totale di 56 aerei, tutti ad ali ripiegabili, di cui 18 da bombardamento, 30 da caccia pi\u00f9 8 smontati, che sarebbero stati ricoverati nell'unica aviorimessa prevista sotto il ponte di volo; erano previsti due elevatori di grandi dimensioni per gli aerei pi\u00f9 quattro di dimensioni inferiori per le bombe. L'armamento previsto era di due cannoni binati da 120/50 e altrettanti da 100/47 oltre ad altre armi di calibro inferiore. Allo scopo di privilegiare la velocit\u00e0 della nave la protezione passiva sarebbe stata del tutto inesistente, priva di corazzatura e di compartimentazione aggiuntive rispetto a quelle originali della nave passeggeri.\nInizi\u00f2 la guerra e le prime battaglie navali contro gli inglesi resero evidente la necessit\u00e0 di avere una portaerei in squadra, sin dalla Battaglia di Punta Stilo, in cui gli aerei della Royal Navy attaccarono, fortunatamente senza esito, le navi italiane e si torn\u00f2 a considerare la trasformazione in portaerei del transatlantico Roma. Nel giugno 1941 venne presentato il progetto del generale del Genio Navale Gustavo Bozzoni per la trasformazione di tale nave in portaerei. Il progetto prevedeva l'installazione di doppi fondi affiancati alle carene e riempiti di cemento armato fino al galleggiamento. Il sistema aveva dato ottime prestazioni alle prove di scoppio in vasca ed inoltre richiedeva poco acciaio per la sua realizzazione rispetto ad una corazzatura classica. Non era peraltro previsto nessun tipo di corazzatura per la difesa contro bombe d'aereo o artiglieria navale.\nVeniva prevista la sostituzione dell'apparato motore con quello di due incrociatori leggeri della nuovissima classe Capitani Romani, allo scopo di permettere all'unit\u00e0 di raggiungere la velocit\u00e0 di 30 nodi. La nave avrebbe imbarcato un totale di 34 aerei da caccia o in alternativa 16 aerei da caccia e 9 da bombardamento, mentre la difesa sarebbe stata assicurata da otto dei nuovi cannoni da 135/45 in quattro impianti binati, dodici cannoni antiaerei singoli da 65/64 ed almeno venti mitragliere da 20mm in dieci impianti binati prestabilizzati. Il progetto non ebbe seguito poich\u00e9 presentava un grosso limite operativo consistente nel fatto che gli aerei, dopo l'involo, non sarebbero stati recuperati, vista la difficolt\u00e0 della manovra di atterraggio ed il lungo addestramento necessario ai piloti per effettuarla.\nCaratteristiche.\nLa trasformazione del transatlantico \"Roma\" in portaerei venne ordinata nel luglio del 1941.\nAccantonato il progetto originario di modifica, sviluppato dal generale del genio navale Gustavo Bozzoni, la realizzazione finale ha visto la protezione passiva realizzata mediante 18 paratie stagne (di cui 11 doppie), controcarene esterne e doppifondi riempiti di calcestruzzo armato sino alla linea di galleggiamento. L'applicazione di controcarene avrebbe permesso alla nave sia di raggiungere velocit\u00e0 elevate sia di migliorare la protezione subacquea nei confronti dei siluri. Le contromisure passive consistettero anche in una corazzatura ai depositi di carburante e di munizioni, mentre il riempimento delle controcarene con uno spessore di cemento armato, previsto anche nel progetto Bozzoni e che aveva dato ottime prestazioni alle prove di scoppio in vasca, richiedeva meno acciaio per la sua realizzazione rispetto ad una corazzatura classica. Lo scafo, controcarene comprese, venne allungato di circa 5 metri.\nL'apparato motore fu realizzato utilizzando, come prevedeva gi\u00e0 il progetto Bozzoni, due apparati originariamente destinati a incrociatori leggeri della classe Capitani Romani, diventati disponibili dopo la cancellazione della costruzione di quattro delle dodici unit\u00e0 previste, con otto caldaie e quattro turbine. La potenza di ciascuno dei gruppi caldaie/turbina venne limitata da 50.000 a 37.500 CV, per un totale di circa 150.000 CV, consentendo alla nave di raggiungere una velocit\u00e0 massima di circa 30 nodi.\nIl ponte di volo, continuo da prora a poppa e sostenuto da apposite strutture, aveva una voluminosa isola a pi\u00f9 piani sul lato di dritta, a circa met\u00e0 nave, con la plancia di comando e numerose piazzole per le armi antiaeree. Ai lati dello scafo erano presenti piazzole simili per l'armamento antisilurante.\nArmamento.\nL\"Aquila\" era equipaggiata con due catapulte Demag ad aria compressa di produzione tedesca con due elevatori. L'aviorimessa era divisibile in quattro sezioni da paratie tagliafuoco. Avrebbe potuto imbarcare 51 aerei da caccia tipo Reggiane Re.2001 di cui 10 sul ponte di volo, 26 nell'aviorimessa e i rimanenti sospesi al cielo della stessa con un espediente ingegnoso inventato per poter aumentare la capacit\u00e0 di carico della nave. Era stata prevista anche la costruzione di una versione del Re.2001 ad ali ripiegabili che avrebbe potuto portare a 66 caccia la capacit\u00e0 di imbarco.\nL'armamento, destinato principalmente alla difesa contraerea, era costituito da otto cannoni singoli da 135/45\u00a0mm e dodici da 65/64\u00a0mm installati a prua, poppa e su mensole ai lati dei ponti di volo e da 132 mitragliere da 20/65\u00a0mm installate ai lati del ponte di volo e davanti e dietro l'isola.\nDopo l'armistizio.\nPur essendo stata danneggiata nel novembre 1942, mentre era ancora in allestimento a Genova, alla data dell'armistizio dell'8 settembre 1943, la nave era gi\u00e0 completata al 90%, praticamente pronta per i collaudi e le prove in mare ed aveva gi\u00e0 effettuato le prime prove statiche dell'apparato motore, ma non fece in tempo ad entrare in servizio attivo.\nIl 9 settembre la nave, che era stata sabotata prima di essere abbandonata dall'equipaggio, cadde nelle mani dei tedeschi che se ne impadronirono affidandola alle autorit\u00e0 della Repubblica Sociale Italiana, le quali ne tentarono il completamento per immetterla in servizio nella Marina Nazionale Repubblicana, ma senza successo, a causa dei continui bombardamenti alleati, come quello nel porto di Genova del 16 giugno 1944 in cui la nave sub\u00ec gravi danni.\nI tedeschi cominciarono un parziale smantellamento per riciclarne il ferro ed infine il 19 aprile 1945 la nave venne attaccata da mezzi d'assalto subacquei \"chariot\" di Mariassalto facenti parte delle forze cobelligeranti italiane del Regno del Sud, per impedire che i tedeschi ne utilizzassero il grosso scafo per affondarla e bloccare l'imboccatura del porto di Genova. \nAlla fine della guerra, il 24 aprile 1945, venne ritrovata ancora a galla, semisommersa e posta a met\u00e0 del porto in un estremo tentativo di bloccare il passaggio fra il bacino della Lanterna e gli scali occidentali. \nLa demolizione.\nRimorchiata dagli inglesi alla Calata Bettolo, vi rimase qualche anno finch\u00e9 fu rimorchiata nel 1949 a La Spezia, in attesa di una decisione su di un suo eventuale riutilizzo per usi civili, ma riscontrata la difficolt\u00e0 e l'alto costo necessario per riportare la nave allo stato originale di piroscafo, ne venne decisa la demolizione, avvenuta nel 1952."}
{"id": "352950", "revid": "2108263", "url": "https://it.wikipedia.org/wiki?curid=352950", "title": "F\u00ebdor I di Russia", "text": "Ultimo zar della dinastia Rurik, F\u00ebdor nacque affetto da gravi deformit\u00e0 fisiche e mentalmente disabile e per tutta la vita non fu altro che una marionetta nelle mani dei suoi zii, prima Nikita Romanovi\u010d Zachar'in-Jur'ev e dopo Boris Godunov.\nF\u00ebdor eredita una terra stremata dagli eccessi del padre Ivan il Terribile, e la mancanza di un vero governo durante i suoi anni di regno non fa che aumentare la velocit\u00e0 di declino della Russia. Alla sua morte F\u00ebdor non aveva eredi dal momento che l'unica figlia Feodosia mor\u00ec nel 1594 all'et\u00e0 di due anni, di conseguenza la lotta per la successione conduce la nazione verso gli anni noti come il \"Periodo dei torbidi\"."}
{"id": "352951", "revid": "767487", "url": "https://it.wikipedia.org/wiki?curid=352951", "title": "Arrapaho (film)", "text": "Arrapaho \u00e8 un film del 1984 diretto da Ciro Ippolito, ispirato all'album omonimo degli Squallor, pubblicato nel 1983.\nTrama.\nScella Pezzata, figlia del capo indiano Palla Pesante della trib\u00f9 dei Cefaloni, \u00e8 promessa sposa di Cavallo Pazzo, ma \u00e8 innamorata di Arrapaho, figlio del capo indiano Mazza Nera della trib\u00f9 degli Arrapaho, il quale \u00e8 a sua volta oggetto dei desideri di Luna Caprese della trib\u00f9 Froceyenne.\nPalla Pesante non pu\u00f2 seguire le vicende amorose perch\u00e9 \u00e8 occupato a invocare gli \"dei della pioggia\", a fare soliloqui con il cavallo Alboreto (un purosangue che giorno dopo giorno si rimpicciolisce fino ad arrivare alle dimensioni di un pony) a cercare il petrolio per sfamare la trib\u00f9 e a tentare di risolvere il problema delle nascite che nel villaggio sono pari a zero.\nArrapaho e Scella Pezzata vengono rapiti da Cavallo Pazzo, ma grazie al salvataggio ad opera di Latte Macchiato e Luna Caprese della trib\u00f9 dei Froceyenne riescono a fuggire insieme. A Cavallo Pazzo non resta che rifugiarsi nelle braccia di Luna Caprese.\nIl film termina con una rappresentazione dell\"Aida\" sulla falsariga del brano che apre l'album omonimo degli Squallor.\nProduzione.\nIl film venne girato in soli 15 giorni e cost\u00f2 appena 135 milioni di lire. Gli Squallor partecipano alla sceneggiatura e compaiono nel film come attori o narratori. Il titolo del film, e dell'album, \u00e8 (comicamente) ispirato alla trib\u00f9 indiana degli Arapaho, popolo dedito soprattutto al commercio e alla caccia nomade.\nIn una intervista per Stracult Tin\u00ec Cansino ha dichiarato che la maggior parte delle battute di Daniele Pace erano improvvisate.\nCast.\nDaniele Pace, nelle vesti di capo indiano, canta come danza della pioggia \"La pioggia\", scritta da lui stesso insieme a Mario Panzeri e Corrado Conti.\nGli Squallor chiesero a Cesare Ragazzi di apparire nella scena del taglio dello scalpo di Cavallo Pazzo. Ragazzi rifiut\u00f2, ma la sceneggiatura non fu cambiata e il suo ruolo fu interpretato da una controfigura.\nBreak e titoli di coda.\nNel film sono presenti nove break che non hanno nessun nesso con la storia. Per ammissione del regista, servivano per portare il film, di per s\u00e9 molto breve, a un metraggio \"standard\":\nAnche i demenziali titoli di coda furono girati allo scopo di recuperare sette minuti mancanti per ottenere una lunghezza accettabile. Vi appare lo stesso regista mentre la base musicale \u00e8 tratta da una rappresentazione dell'Aida messa in scena all'Arena di Verona.\nDistribuzione.\nIl film usc\u00ec il 14 agosto 1984, in due cinema in tutta Italia (uno era a Viareggio e Ippolito port\u00f2 personalmente le pizze del film con tre ore di ritardo) l'altro ad Ischia. Fu un successo di pubblico: costato appena 135 milioni di lire, incass\u00f2 653 milioni secondo alcune fonti, addirittura 5 miliardi secondo altri A distanza di qualche giorno le copie distribuite sul territorio nazionale erano 150.\nCritica.\nIl \"Morandini\" definisce la pellicola \"il pi\u00f9 brutto film della storia del cinema italiano\". Nel commento al film, presente nel DVD, Ippolito si fregia del fatto di aver fatto il peggior film, nel peggior momento del cinema italiano.\nL'album.\nL'album, uscito l'anno precedente, non rappresenta la colonna sonora del film: \"Avida\" e \"'O Tiempo se ne va\" sono gli unici brani utilizzati nel film in versione pressoch\u00e9 integrale, mentre di altri brani sono impiegate citazioni o brevi frasi (ad esempio, la hit parade di Radio Scalp) o solamente le basi di canzoni provenienti da \"Arrapaho\" e da \"Uccelli d'Italia\" come commento musicale."}
{"id": "352955", "revid": "1318658", "url": "https://it.wikipedia.org/wiki?curid=352955", "title": "Porvoo", "text": "Porvoo (Borg\u00e5 in svedese) \u00e8 una citt\u00e0 della Finlandia di 48.862 abitanti (dato 2012), situato nella regione dell'Uusimaa. Fino al 2011 apparteneva alla regione dell'Uusimaa orientale in seguito soppressa.\nIl nome deriva da un'antica fortificazione situata nei pressi del fiume Porvoonjoki che attraversa la citt\u00e0 (il nome svedese Borg\u00e5 \u00e8 composto dalla parole \"borg\" che significa castello e \"\u00e5\" fiume). Porvoo \u00e8 una delle sei citt\u00e0 medievali della Finlandia e la seconda citt\u00e0 pi\u00f9 antica dopo Turku.\n\u00c8 situata nella parte meridionale del paese e si affaccia sul golfo di Finlandia circa 50\u00a0km a est di Helsinki. La citt\u00e0 \u00e8 bilingue con il finlandese e lo svedese come lingue ufficiali.\nVicino: Askola, Loviisa, Myrskyl\u00e4, Pornainen, Sipoo.\nStoria.\nLo status di citt\u00e0 fu conferito nel 1346 dal sovrano svedese Magnus Erikkson, ma gi\u00e0 in precedenza la citt\u00e0 rivestiva importanza commerciale: Porvoo era il luogo di transito delle merci in arrivo da nord (pelli e legname) che in seguito, da Tallinn, giungevano nell'Europa centrale. \nQuando nel 1721 l'Impero svedese perse la citt\u00e0 di Viipuri (Vyborg) conquistata dall'Impero russo la sede vescovile fu trasferita a Porvoo. In quell'epoca Porvoo era la seconda citt\u00e0 del paese, dopo la conquista della Finlandia da parte russa il paese fu ceduto dalla Svezia all'Impero russo a Porvoo si riun\u00ec l'assemblea legislativa (la cosiddetta dieta di Porvoo). Lo zar Alessandro I firm\u00f2 la nuova costituzione della Finlandia del 1772 con la quale il paese divenne un granducato autonomo.\nMonumenti.\nPorvoo pu\u00f2 essere divisa in tre parti, la citt\u00e0 vecchia, la citt\u00e0 nuova e il quartiere del XIX secolo costruito nello stile impero all'epoca dello zar Nicola I. La parte vecchia (Vahna Porvoo/Gamla Borg\u00e5) fu ricostruita dopo l'incendio che nel 1760 devast\u00f2 la citt\u00e0 ed \u00e8 caratterizzata da vicoli e strade intersecanti con caratteristiche case in legno. In questa parte della citt\u00e0 si trovano i magazzini di legno del lungofiume che sono stati dichiarati Patrimonio dell'umanit\u00e0 dall'UNESCO. Nella parte vecchia si trova anche la caratteristica cattedrale in stile gotico del XV secolo.\nSociet\u00e0.\nLingue e dialetti.\nLe lingue ufficiali di Porvoo sono il finlandese e lo svedese, e il 4,6% degli abitanti parla altre lingue."}
{"id": "352958", "revid": "33689", "url": "https://it.wikipedia.org/wiki?curid=352958", "title": "Ernesto Aurini", "text": "Biografia.\nAurini \u00e8 un esponente del mondo artistico abruzzese. Nella caricatura espresse la sua vena satirica, riprodotta in centinaia di disegni, schizzi, vignette, con cui riemp\u00ec i giornali umoristici dell'epoca: da \"Il linguacciuto\" a \"Lo stracciato\", da \"Il Piccolo Sasso\" a \"L'asino\" di Podrecca.\nContribu\u00ec all'istituzione della \"Cetra\", primo nucleo dell'Istituto musicale \"Gaetano Braga\", anche nelle vesti di artefice della decorazione della sala del ridotto dell'ottocentesco Teatro Comunale.\nCome fotografo cur\u00f2, tra l'altro, tutta la parte fotografica delle opere di Francesco Savini \"Sancta Maria Aprutiensis\", \"Gli edifici teramani nel Medioevo\" e \"Il Duomo di Teramo\". Questa sua campagna fotografica realizzata sull'architettura medievale teramana,si compone di oltre sessanta immagini che mostrano numerosi angoli ed edifici della citt\u00e0 oggi scomparsi.\nTrasferitosi a Chieti si spos\u00f2 con Giulia Fasoli, dalla quale ebbe i figli Vittoria e Renato. A Chieti apr\u00ec, con il cognato Fasoli, lo studio fotografico-artistico \u201cAurini e Fasoli\u201d, in cui speriment\u00f2 nuovi procedimenti di tecnica fotografica come la fotografia a colori su lastre di vetro.\nAlcuni suoi quadri, arazzi e caricature sono stati acquistati dalla Provincia di Teramo ed esposti nella Biblioteca regionale Melchiorre D\u00e8lfico.\nQuadri sono posseduti anche dal Museo Nazionale d'Abruzzo con sede in L'Aquila.\n\u00c8 fratello dell'archeologo e critico d'arte Guglielmo Aurini."}
{"id": "352960", "revid": "1893", "url": "https://it.wikipedia.org/wiki?curid=352960", "title": "Codreanu", "text": ""}
{"id": "352961", "revid": "123588432", "url": "https://it.wikipedia.org/wiki?curid=352961", "title": "Selezione dal Reader's Digest", "text": "Selezione dal Reader's Digest \u00e8 stata una rivista mensile fondata a Milano nel 1948, come versione italiana della rivista statunitense \"Reader's Digest\".\nStoria.\nIl primo numero usc\u00ec nell'ottobre 1948. Fino al 1967 venne stampata dalla Arnoldo Mondadori Editore, poi dalla Camuzzi Editoriale S.p.A., con una tiratura di circa 110.000 copie, infine fu edita dalla casa editrice \"Edizioni Selezione Reader's Digest\", con sede a Milano in via Alserio n. 10; ha cessato le pubblicazioni nel dicembre 2007.\nLa rivista madre statunitense, fondata a New York nel 1922 da Roy DeWitt Wallace e dalla moglie Lila Bell Acheson, finanziati dal mecenate Lord Staufen , ovvero von Hohenstaufen, \u00e8 stata per moltissimi anni il mensile generalista pi\u00f9 venduto negli Stati Uniti. Nel 2004 raggiunse la tiratura di 12,5 milioni di copie. In seguito si \u00e8 verificato un forte calo delle vendite, e in agosto 2009 la societ\u00e0 editrice, \"The Reader's Digest Association Inc.\", ha annunciato di voler ricorrere al \"Chapter 11\" per la procedura di bancarotta controllata, contando in tal modo di risanare i debiti e di poter continuare l'attivit\u00e0. Situazione che si ripeter\u00e0 quattro anni dopo, nel 2013.\n\"Selezione dal Reader's Digest\" ha goduto per molto tempo di un notevole successo editoriale, puntando soprattutto sugli abbonamenti. A partire dal 1959 sono stati messi in vendita, con sconti speciali per gli abbonati, altri prodotti editoriali, tra cui dischi musicali e libri di vario genere, spesso in edizioni rilegate di un certo pregio, tra cui classici della letteratura, enciclopedie monografiche, manuali pratici e atlanti. Tra questi ultimi, da ricordare il \"Grande Atlante di Selezione dal Reader's Digest\" (1961), il \"Vocabolario illustrato della lingua italiana\" di Giacomo Devoto e Gian Carlo Oli (1967) e l\"'Atlante del Mondo\" (1990).\nIl mensile trattava vari argomenti: attualit\u00e0, scienza, salute, ambiente, storia, cultura, biografie di personaggi pi\u00f9 o meno famosi (\"la persona che non dimenticher\u00f2 mai\"), politica internazionale. Contenuti di politica e attualit\u00e0 non erano imparziali, ma avevano un marcato taglio filoamericano e anticomunista. Nei primi decenni di pubblicazione, gli articoli dell'edizione italiana erano essenzialmente traduzioni di materiali pubblicati dalla rivista madre; ci\u00f2 ne limitava l'ottica geopolitica all'area e alla cultura statunitense (in particolare WASP e conservatrice).\nNegli anni settanta, a partire dalla direzione di Ludina Barzini e in particolare con la direzione di Pietro Mariano Benni (1987-1996), l'edizione italiana aument\u00f2 costantemente la \"localizzazione\" del mensile con un crescente numero di articoli e altri materiali prodotti in Italia, in un'ottica sensibilmente diversa da quella originaria, con una svolta testimoniata soprattutto dal sondaggio Doxa sulla conoscenza della Costituzione (e relativa tavola rotonda con rappresentanti dell'intero arco costituzionale italiano) organizzati nel 1988 per il XL anniversario della Carta.\nNel 2000, la Camuzzi Gazometri S.p.A. cede all'Enel il business della distribuzione del gas naturale in Italia, nel quale era attiva sin dal 1929, e per diversificare gli investimenti fa il suo ingresso nel settore editoriale, creando la Camuzzi Editoriale (successivamente controllata di Camuzzi International), la quale diviene licenziataria italiana del Reader's Digest per la rivista Selezione. Venendo meno l'attivit\u00e0 di publishing della Camuzzi, Selezione cessa le pubblicazioni nel dicembre 2007. Nel 2008, la MK Group srl, una nuova societ\u00e0 editoriale con sede a Trieste, annuncia di avere in programma la pubblicazione e la distribuzione in Italia del catalogo di The Reader's Digest Association, Inc. programma, poi, non realizzato.\nRaffinate tecniche di \"editing\" e di \"checking\" (controllo dei fatti, senza equivalente in Italia) furono tra i principali motivi del successo sia dell'edizione americana sia di molte consorelle, come testimoniava anche il \"libro condensato\" pubblicato ogni mese, versione ridotta di un best seller della letteratura moderna o contemporanea (principalmente, ma non solo, nordamericana), concentrando in poco pi\u00f9 di cento pagine passaggi e dialoghi essenziali dell'originale."}
{"id": "352963", "revid": "1893", "url": "https://it.wikipedia.org/wiki?curid=352963", "title": "Corneliu Codreanu", "text": ""}
{"id": "352964", "revid": "112763058", "url": "https://it.wikipedia.org/wiki?curid=352964", "title": "Raffaele Aurini", "text": "Biografia.\nBibliotecario e direttore della Biblioteca Delfico di Teramo, \u00e8 noto per la sua ampia opera intitolata \"Dizionario bibliografico della gente d'Abruzzo\" pubblicata in cinque volumi (e stampata in due edizioni), dedicata agli illustri personaggi della storia abruzzese. Il Dizionario \u00e8 la pi\u00f9 importante opera bibliografica riguardante l'Abruzzo.\nPartecip\u00f2 al lavoro preparatorio del \"Dizionario Biografico degli Italiani\", edito dall'Istituto dell'Enciclopedia italiana.\nRiordin\u00f2 e riapr\u00ec al pubblico la Biblioteca comunale \"Vincenzo Bindi\" di Giulianova della quale fu direttore fino alla sua scomparsa. Cur\u00f2 il riordino della Biblioteca della Camera di Commercio di Teramo e collabor\u00f2 all'organizzazione della Biblioteca dell'Universit\u00e0 di Teramo e di quella del Comune di Roseto degli Abruzzi.\nSocio e deputato della \"Deputazione di Storia Patria per gli Abruzzi\", ottenne due \"Premi per la Cultura\" dalla Presidenza del Consiglio dei ministri, nel 1962 e nel 1973, per l'attivit\u00e0 di scrittore, giornalista e studioso, in particolare per gli studi da cui scatur\u00ec il \"Dizionario bibliografico della Gente d'Abruzzo\".\nNel 1969 fu tra i Soci fondatori dell'odierno \"Istituto Abruzzese di Ricerche Storiche\".\nA lui sono state intitolate due strade, una a Teramo nel quartiere Villa Mosca (nel 1991) e una a Santa Lucia nel Comune di Roseto degli Abruzzi (nel 1994).\nNella Biblioteca Melchiorre Delfico una lapide, dettata da Giammario Sgattoni, ricorda la sua attivit\u00e0.\nEra il fratello maggiore del giornalista Fernando Aurini."}
{"id": "352965", "revid": "292162", "url": "https://it.wikipedia.org/wiki?curid=352965", "title": "Filaga", "text": "Filaga (\"La Filaca\" in siciliano; in passato Borgo San Ferdinando) \u00e8 l'unica frazione di 220 abitanti di Prizzi, comune italiano della citt\u00e0 metropolitana di Palermo in Sicilia.\nGeografia fisica.\nTerritorio.\nPosta in una conca a , \u00e8 circondata da montagne che superano i metri di altezza.\n\u00c8 un piccolo borgo rurale, sorto sui resti dell'antico casale bizantino di La Filaca, lungo una delle vie di comunicazione tra i territori di Palermo e Agrigento.\nStoria.\nNei pressi della borgata sono stati rinvenuti reperti dell'et\u00e0 del rame. Il feudo inizialmente fu donato dai Normanni ai monaci di San Cristofaro di Fossanova.\nL'attuale borgo \u00e8 stato fondato alla fine del XVIII secolo, su progetto dell'architetto Carlo Chenchi, e fu denominato San Ferdinando Buonriposo.\nIl toponimo deriverebbe dal greco bizantino \u03c6\u03c5\u03bb\u03b1\u03ba\u03b5\u1fd6\u03bf\u03bd, \u00abposto di guardia\u00bb, o da \u03c6\u03ac\u03ba\u03bb\u03b1, \u00abfiaccola\u00bb.\nEt\u00e0 contemporanea.\nDal 1814 al 1859 fu frazione del comune di Bivona, facendo parte del distretto di Bivona in provincia di Girgenti. Contava allora una popolazione di poche decine di abitanti, che talvolta non venivano nemmeno annoverati nei rilievi demografici.\nCon decreto del 16 giugno 1859, il re Francesco II dispose che la borgata di San Ferdinando, \"cessando di far parte del Comune di Bivona in Provincia di Girgenti, \u00e8 riunita al Comune di Prizzi nella citt\u00e0 metropolitana di Palermo, per tutti i rami amministrativo, giudiziario e finanziero\". In epoca fascista al borgo viene riassegnato il vecchio nome di Filaga.\nOggi la borgata \u00e8 meta di villeggiatura estiva grazie alla salubrit\u00e0 dell'aria e ad un paesaggio incontaminato.\nInfrastrutture e trasporti.\nFerrovie.\nPer alcuni decenni \u00e8 stata anche un nodo ferroviario, infatti a partire dagli anni dieci vi giungeva una ferrovia a scartamento ridotto 950\u00a0mm, gestita dalle Ferrovie dello Stato ed esercitata con materiale di trazione trainato dalla locomotiva FS R.370, che partiva da Lercara Bassa (sulla linea a scartamento ordinario Palermo - Agrigento) e giungeva a Magazzolo, stazione della ferrovia Castelvetrano Porto Empedocle, linea a scartamento ridotto che collegava Castelvetrano (TP) a Porto Empedocle (AG). Proprio da Filaga (gi\u00e0 Bivio Filaga) si diramava un tratto di linea, sempre a scartamento ridotto con cremagliera Strub, che attraverso Prizzi giungeva a Palazzo Adriano. La stazione venne chiusa insieme con le linee che vi afferivano nel 1959 e dopo decenni di abbandono \u00e8 stata di recente restaurata per utilizzarla come struttura di supporto alle imprese zootecniche del circondario."}
{"id": "352967", "revid": "169529", "url": "https://it.wikipedia.org/wiki?curid=352967", "title": "Fernando Aurini", "text": "Biografia.\nScrive per vari quotidiani, tra i quali Il Messaggero con il quale collabora per 54 anni, Momento Sera, il Mattino d'Abruzzo, Il Giornale d'Abruzzo e Molise (codirettore), Il Giornale d'Abruzzo (fondatore e direttore).\nTra le varie pubblicazioni, il volume \"Abruzzesi e molisani per l'unit\u00e0 d'Italia\" (Ed. Trebi), alcune guide turistiche regionali, diversi volumi sull'enogastromia e le due edizioni del libro fotografico \"Teramo com'era\".\nNel 1953 d\u00e0 vita alla sede RAI di Pescara, insieme con il direttore Edoardo Tiboni. Per la stessa RAI svolge un'intensa attivit\u00e0 giornalistica, radiofonica e televisiva, anche come inviato speciale all'estero.\nNominato il 30 dicembre 1952 cavaliere della Repubblica da Luigi Einaudi per i meriti come giornalista pubblicista, nel 1962 riceve dalla presidenza del Consiglio dei ministri, il \u201cPremio per la Cultura\u201d.\nConoscitore di gastronomia, collabora con riviste di settore come \"Abruzzo Enogastronomico\". Nel 1964 idea la \"Sagra della porchetta di Campli\", una delle prime in Italia. Ha pubblicato, nel novembre 1999, l'ultimo saggio che ha potuto curare di persona: \"I Compagnacci\".\nSvolge un'intensa attivit\u00e0 nel campo musicale classico pubblicando saggi e programmi di sala, e organizzando varie manifestazioni e Stagioni liriche in Abruzzo e fuori regione.\nTra le mostre pi\u00f9 significative tenute in Italia sono da citare la mostra sul \"Primo Centenario per l'Unit\u00e0 d'Italia\" nel 1961 di Torino, la mostra su Gabriele d'Annunzio in occasione del centenario della nascita del Poeta nel 1963 di Pescara e Venezia, e la mostra su \"Melchiorre De Filippis D\u00e8lfico\" nel 1971 di Teramo.\nSulla sua vita il libro \"Fernando Aurini. Memorie d'Abruzzo\", pubblicato nel gennaio 2006.\nFernando Aurini \u00e8 stato inserito nel \"Dizionario biografico Gente d'Abruzzo\" (Ed. Andromeda, Castelli, 2006) dove sono compresi i personaggi pi\u00f9 illustri della regione.\nA lui, nel 2012, \u00e8 stato dedicato il premio letterario per un racconto breve \"Fernando Aurini\", istituito dall'associazione \"Obiettivo Comune\" di Roseto degli Abruzzi (Te)."}
{"id": "352970", "revid": "125643655", "url": "https://it.wikipedia.org/wiki?curid=352970", "title": "Matrimonio del minore", "text": "Il matrimonio del minore \u00e8 disciplinato dall'art. 84 del codice civile italiano che stabilisce che i minori di et\u00e0 non possono contrarre matrimonio.\nLo stesso articolo prevede tuttavia una deroga: il minore che abbia compiuto i 16 anni pu\u00f2 essere autorizzato dal tribunale per i minorenni a contrarre matrimonio per gravi motivi. Il ricorso deve essere presentato personalmente dal minore.\nProcedimento.\nIl tribunale per i minorenni decide con decreto, emesso in camera di consiglio, dopo aver accertato la maturit\u00e0 psicofisica del minore, la gravit\u00e0 dei motivi e la fondatezza delle ragioni addotte; e dopo aver sentito il pubblico ministero, i genitori o il tutore. Il decreto viene comunicato al pubblico ministero, agli sposi, ai genitori oppure al tutore.\nEntro dieci giorni dalla comunicazione, pu\u00f2 essere proposto reclamo contro il decreto, con ricorso alla Corte d'Appello minorile. La corte d'appello minorile decide con ordinanza non impugnabile, emessa in camera di consiglio.\nIl minore ultrasedicenne che, autorizzato, si sposa diventa minore emancipato.\nSanzioni del matrimonio celebrato senza autorizzazione.\nIn mancanza di autorizzazione, l'eventuale matrimonio celebrato davanti al parroco secondo le norme del diritto canonico non pu\u00f2 essere trascritto nei registri dello stato civile. Se vi \u00e8 stata trascrizione, \u00e8 ammessa opposizione nei suoi confronti."}
{"id": "352990", "revid": "122810422", "url": "https://it.wikipedia.org/wiki?curid=352990", "title": "Leonard Bernstein", "text": "Un sondaggio svolto tra cento famosi direttori d'orchestra e pubblicato dalla rivista \"Classic Voice\" nel dicembre 2011 lo ha considerato il secondo pi\u00f9 grande direttore d'orchestra di tutti i tempi, dietro a Carlos Kleiber. Artista di grande fama internazionale, \u00e8 stato direttore dell'Orchestra filarmonica d'Israele e direttore musicale della New York Philharmonic, presidente e direttore onorario dell'Orchestra dell'Accademia Nazionale di Santa Cecilia di Roma.\nBiografia.\nBernstein nasce a Lawrence, nel Massachusetts, nel 1918 da una famiglia di ebrei polacchi di Rivne. Si avvicina al pianoforte all'et\u00e0 di 10 anni. Frequenta la \"Boston Latin School\" e nel 1939 \u00e8 alla Harvard University, dove prende lezioni di teoria musicale e contrappunto da Arthur Tillman Merritt e Walter Piston. A Filadelfia dal 1939 al 1941 frequenta il \"Curtis Institute of Music\", dove studia direzione d'orchestra con Fritz Reiner e orchestrazione con Randall Thompson. Presso il Berkshire Music Center a Tanglewood studia composizione musicale con Serge Koussevitzky (del quale fu assistente e poi successore).\nNel 1943 Bernstein \u00e8 nominato direttore assistente della New York Philharmonic, avendo l'occasione di mostrarsi al grande pubblico quando sostituisce in novembre il direttore Bruno Walter alla Carnegie Hall. Successivamente, dal 1945 al 1947 \u00e8 direttore della New York City Center Orchestra. Fa la sua comparsa come direttore ospite presso altre orchestre negli Stati Uniti, in Europa e Israele, svolgendo un'intensa attivit\u00e0 concertistica nei pi\u00f9 importanti centri musicali del mondo, dedicandosi contemporaneamente alla composizione. Nel dicembre del 1948 dirige e suona il Concerto in Sol di Ravel al Teatro Argentina di Roma, per la prima volta sul podio di Orchestra e Coro dell'Accademia Nazionale di Santa Cecilia. Nel 1952 avviene la prima rappresentazione nel Teatro Comunale di Firenze di \"The Age of Anxiety\", musicato da Bernstein.\nNel 1953 in due concerti, dove \u00e8 anche pianista, diventa il primo americano a dirigere a Milano l'Orchestra della Scala di Milano. Nello stesso anno alla Scala dirige Medea (Cherubini) con Maria Callas e Fedora Barbieri (regia di Margherita Wallmann, scene e costumi di Salvatore Fiume) e viene rappresentato un balletto con le sue musiche di \"The Age of Anxiety\" (la Sinfonia n. 2), nel 1955 dirige La Sonnambula con Maria Callas, La Boh\u00e8me e due concerti con l'Orchestra filarmonica d'Israele e Isaac Stern nei quali esegue anche la sua Serenata dal Convito di Platone, nel 1958 un concerto sinfonico in trasferta al Teatro Regio di Parma e due alla Scala, nel 1959 la New York Philharmonic in due concerti dove \u00e8 anche pianista, nel 1978 l'Orchestra e il Coro dell'Opera di Stato di Vienna in Fidelio con Gundula Janowitz e Lucia Popp e i Wiener Philharmoniker in un concerto con le Sinfonie n. 2 e n. 3 di Ludwig van Beethoven, nel 1982 l'Orchestra e il Coro della Scala in tre concerti con musiche di Igor' F\u00ebdorovi\u010d Stravinskij, nel 1984 l'Orchestra Filarmonica della Scala in due concerti e infine nel 1989 in un concerto.\nPer il Teatro La Fenice di Venezia dirige in prime esecuzioni assolute la Sinfonia breve di Bruno Bettinelli e la \"Serenade\" dal Convito di Platone di sua composizione con Isaac Stern nel 1954; con la New York Philharmonic dirige alla Fenice un concerto sinfonico nel 1959 e due concerti nel 1968 e dirige l'Orchestra e il Coro della Scala nella Sinfonia di Salmi di Stravinskij nella Basilica dei Santi Giovanni e Paolo (Venezia) nel 1982. Nel 1955 avvengono le premi\u00e8re nella Carnegie Hall di New York di \"The Lark\" e di \"Salom\u00e9\" di Leonard Bernstein. Dal 1958 al 1969 Bernstein \u00e8 direttore d'orchestra e direttore musicale della New York Philharmonic, diventando il primo nato negli USA a ricoprire questi incarichi.\nCon questa orchestra svolge diverse tourn\u00e9e internazionali in America Latina, Europa, Unione Sovietica e Giappone. Accresciuta la sua popolarit\u00e0 attraverso le sue apparizioni non solo come direttore d'orchestra e pianista, ma anche come commentatore e intrattenitore, Bernstein intraprende progetti di sensibilizzazione dei giovani ascoltatori, dirigendo programmi televisivi come \"Omnibus\" e \"I concerti dei giovani\". Dopo il 1969 ha continuato a scrivere musica ed a esibirsi come direttore ospite con numerose sinfonie in tutto il mondo. Artista stravagante, impegnato anche nel musical, Bernstein \u00e8 autore di una produzione di stampo neoromantico. Nel 1960 dirige le prime esecuzioni assolute nella Carnegie Hall di New York di \"Evocation\" di Ralph Shapey e del Concerto per mirliton e orchestra di Mark Bucci.\nNel 1963 esegue come pianista la prima esecuzione assoluta postuma nella Carnegie Hall di New York della Sonata per clarinetto e pianoforte (Poulenc) con Benny Goodman. Nel 1964 debutta al Metropolitan Opera House di New York dirigendo il Falstaff di Verdi. Alla Wiener Staatsoper dirige il Falstaff con Dietrich Fischer-Dieskau e Rolando Panerai nel 1966, la Sinfonia n. 2 di Mahler con Christa Ludwig nel 1967, Der Rosenkavalier con la Ludwig e Gwyneth Jones nel 1968, Fidelio con la Jones e Lucia Popp nel 1970 e la sua \"A Quiet Place\" nel 1986. Complessivamente egli ha diretto in 42 rappresentazioni viennesi. Sempre alla Staatsoper viene eseguita la sua \"Mass\" nel 1981.Nel 1967 condusse lo speciale televisivo \"\" per la CBS, primo esempio di programma televisivo generalista che present\u00f2 la musica pop come una genuina forma d'arte.&lt;ref name=\"Metzger/DangerousMinds\"&gt;&lt;/ref&gt; Nel 1968 dirige la prima esecuzione assoluta nella Philharmonic Hall del Lincoln Center di New York del Concerto n. 2 per orchestra \"Zvon\u00ef\" di Rodion Konstantinovich Shedrin. Al Metropolitan dirige Cavalleria rusticana con Grace Bumbry e Franco Corelli nel 1970 e Carmen con Marilyn Horne nel 1972. A Salisburgo nel 1979 dirige il concerto nella Gro\u00dfes Festspielhaus con la Sinfonia n. 9 di Ludwig van Beethoven con Gwyneth Jones, Hanna Schwarz, Ren\u00e9 Kollo e Kurt Moll e avviene la prima esecuzione assoluta nella Kleines Festspielhaus di \"Piccola Serenata\" di sua composizione. Nel 1982 avviene la prima rappresentazione nel Lincoln Center di New York di Candide di sua composizione. Nel 1983 viene nominato Presidente Onorario dell'Orchestra dell'Accademia Nazionale di Santa Cecilia.\nNel 1988 dirige la prima rappresentazione nell'Empire Theatre di Glasgow della sua Candide. Come compositore Bernstein ha fatto uso sapiente di elementi diversi che vanno da temi biblici, come nella \"Sinfonia n. 1\" (1942, chiamato anche Geremia) e il Chichester Psalms (1965), ai ritmi jazz, come nella \"Sinfonia n. 2\" (1949; \"The Age of Anxiety\"), su una poesia di Wystan Hugh Auden; a temi liturgici ebraici, come nella \"Sinfonia n. 3\" (1963; \"Kaddish\"). Le sue opere pi\u00f9 note sono il musical \"On the Town\" (1944, girato 1949), \"Wonderful Town\" (1953, girato nel 1958), \"Candido\" (1956), e la molto popolare commedia musicale \"West Side Story\" (1957, girato 1961), scritta in con Stephen Sondheim e Jerome Robbins. Scrisse anche le partiture per i balletti di \"Fancy Free\" (1944), \"Fax\" (1946), e \"Dybbuk\" (1974), e ha composto le musiche per il film Fronte del porto (1954), per il quale ha ricevuto una nomination all'Oscar.\nLa sua \"Messa\", scritta appositamente per l'occasione, \u00e8 stata eseguita in apertura del \"John F. Kennedy Center for the Performing Arts\" di Washington, nel settembre 1971. Alla Scala nel 1984 venne rappresentata invece l'opera \"A Quiet Place and Trouble in Tahiti\". Nel 1989 diresse due esecuzioni storiche di Ludwig van Beethoven, la Sinfonia n. 9 in re minore, svolte a Berlino Est e Ovest per celebrare la caduta del muro di Berlino. Fu tra i massimi interpreti di Gustav Mahler, contribuendo molto alla cosiddetta Mahler renaissance che si svilupp\u00f2 a partire dai primi anni sessanta. Nel 1985 fa una comparsa, dirigendo un medley di canzoni incentrate sulla citt\u00e0 di New York, nella Notte delle 100 Stelle come celebrit\u00e0 avente il numero 4. Il medley propone anche la sua canzone \"New York, New York\", tratta dal suo musical \"On The Town\" del 1944 (da non confondere con la famosissima \"Theme from New York, New York\" di Kander e Ebb, portata al successo da Liza Minnelli). Bernstein pubblic\u00f2 una raccolta di conferenze, \"The Joy of Music\" (1959); \"Concerti Giovani, della lettura e dell'ascolto\" (1962); \"L'infinita variet\u00e0 della Musica\" (1966), e \"La questione senza risposta\" (1976), prelevato dalle sue \"Letture di Charles Eliot Norton\" alla Harvard University (1973) ..\nVita privata.\nSessualit\u00e0.\nDopo un turbolento fidanzamento annullato e poi riconfermato, Leonard Bernstein spos\u00f2 l'attrice Felicia Cohn Montealegre il 10 settembre del 1951. La coppia ebbe due figlie e un figlio: Jamie, Alexander e Nina. Il carteggio di Bernstein, pubblicato nel 2013, rivela che la moglie fosse consapevole dell'omosessualit\u00e0 di Bernstein, che discute apertamente in una lettera: \"Sei un omosessuale e potresti non cambiare mai - non ammetti la possibilit\u00e0 di una doppia vita, ma se la tua tranquillit\u00e0, la tua salute, il tuo intero sistema nervoso dipende da certe abitudini sessuali, cosa ci puoi fare?\". La sessualit\u00e0 del compositore era nota ai suoi amici e collaboratori. Arthur Laurents, librettista di \"West Side Story\", lo ha definito come \"un uomo gay che si \u00e8 sposato\", affermando che Bernstein non vivesse negativamente la propria omosessualit\u00e0.\nNel 1976 decise di non voler pi\u00f9 tenere nascosto il proprio orientamento sessuale, lasci\u00f2 la moglie e inizi\u00f2 a convivere con il direttore d'orchestra Tom Cothran. Quando alla moglie fu diagnosticato un tumore ai polmoni in fase terminale Bernstein torn\u00f2 da lei e se ne occup\u00f2 fino alla morte, avvenuta il 16 giugno 1978. Ebbe inoltre una lunga relazione con l'assicuratore giapponese Kunihiko Hashimoto, incontrato dopo un concerto della New York Philharmonic a Tokyo; la relazione sarebbe durata dieci anni.\nIdee politiche.\nParallelamente alla sua attivit\u00e0 musicale, Bernstein era conosciuto anche per il suo forte impegno politico. Da sempre schierato a sinistra, il 14 gennaio 1970 organizz\u00f2 insieme a sua moglie, Felicia Montealegre, un ricevimento di vip e artisti per raccogliere fondi a favore del gruppo rivoluzionario marxista-leninista Pantere Nere. Per tale occasione, il giornalista Tom Wolfe scrisse un famoso saggio sulla copertina del \"New York Magazine\", in cui coni\u00f2 la definizione spregiativa di \"radical chic\".\nPremi e riconoscimenti.\nLa sua colonna sonora per il film \"Fronte del porto\" \u00e8 stata scelta come ventiduesima pi\u00f9 grande colonna sonora della storia del cinema dall'American Film Institute nel 2005.\nOpere principali con data della prima esecuzione.\nLe composizioni di Bernstein includono opere per il teatro (balletti, musical, colonne sonore, opere), tra cui spicca il celebre musical \"West Side Story\"; composizioni per orchestra, tra cui tre sinfonie e quattro \"suite\"; musica sacra e da camera; musica vocale e per pianoforte solo.\nLa \"Serenata sul Simposio di Platone\".\nDal Simposio stesso il compositore americano Leonard Bernstein trasse una composizione scritta per violino, archi e percussioni e completata in cinque movimenti il 7 agosto 1954, la Serenata sul Simposio di Platone. Per la composizione il compositore, direttore d'orchestra e pianista si ispir\u00f2 a ciascuno del dialogo del testo, un dialogo di varie dichiarazioni correlate in lode dell'amore, ciascuna dichiarazione fatta da un distinto oratore.\nAnche se la composizione \u00e8 scritta per violino, archi, arpa e percussioni (timpani e altri cinque percussionisti che suonano tamburo laterale, tamburo tenore, grancassa, triangolo, piatto sospeso, xilofono, glockenspiel, carillon, blocchi cinesi, tamburello), il violino \u00e8 lo strumento solista pi\u00f9 importante. Il lavoro pu\u00f2 quindi essere considerato un concerto per violino. La composizione dura circa mezz'ora.\nCommissionato dalla Fondazione Koussevitzky il lavoro fu dedicato a Serge e Natalie Koussevitzky e fu diretto dallo stesso Bernstein il 12 settembre 1954, a La Fenice (Venezia), con l'Israel Philharmonic Orchestra e il violinista Isaac Stern. Fu anche registrato per la prima volta da Stern e Bernstein per la Columbia Records il 19 aprile 1956, a New York City, con la Symphony of the Air. \nI movimenti dell'opera sono cinque, secondo quando detto da Bernstein stesso:\nBibliografia.\nLibri su direttori d'orchestra:"}
{"id": "352991", "revid": "92723", "url": "https://it.wikipedia.org/wiki?curid=352991", "title": "Doppio bipolo", "text": "Un doppio bipolo \u00e8 un componente elettrico dotato di quattro terminali, o poli (\u00e8 quindi un \"quadripolo\"). \nI poli sono accoppiati a due a due, in modo tale che la corrente entrante in uno dei poli di una coppia sia uguale alla corrente uscente dal polo della stessa coppia. Le coppie di poli con questa caratteristica sono dette \"porte\" del doppio bipolo. In inglese i doppi bipoli sono chiamati \"two-port\" (due-porte), in modo analogo il bipolo, che ha un'unica porta nella terminologia inglese \u00e8 detto \"one-port\", cio\u00e8 \"una-porta\" . \nI \"doppi bipoli\" sono importanti sia da un punto di vista concettuale, sia per rappresentare i modelli circuitali dei transistor e degli amplificatori operazionali. Risultano essere un caso particola di n-porta con n pari a quattro, pertanto \u00e8 valido tutto il formalismo matriciale sviluppato da Leon O. Chua e Pen-Min Lin. \nDoppi bipoli lineari.\nI \"doppi bipoli lineari\", come tutti i componenti lineari, sono modelli approssimati di componenti reali che lineari non sono. Nel caso particolare dei \"doppi bipoli lineari resistivi\" (che oltre ad essere lineari non hanno una dipendenza dinamica dal tempo) si possono avere infinite rappresentazioni implicite e sei diverse rappresentazioni esplicite, tutte definite a partire dalle grandezze elettriche alle porte del doppio bipolo.\nRappresentazione implicita.\nDefinita la coppia di vettori: \n(dove si \u00e8 omessa la dipendenza esplicita dal tempo per semplicit\u00e0 di notazione) il primo delle tensioni e il secondo delle correnti di porta, una generica relazione lineare implicita che definisce il doppio bipolo \u00e8:\ncon formula_4 (matrici in campo reale due per due) definite a meno di una matrice costante moltiplicativa non singolare.\nRappresentazione esplicita R e G.\nSe formula_5 \u00e8 non singolare allora esiste formula_6 e si pu\u00f2 scrivere: \nanalogamente, se formula_8 \u00e8 non singolare, si pu\u00f2 scrivere: \nQueste due forme ricordano formalmente le relazioni costitutive di un resistore lineare. Le prime sono per\u00f2 relazioni vettoriali e non scalari (come invece nel caso del \"bipolo\" resistore): facendo dunque attenzione ad utilizzare nelle operazioni le regole dell'algebra lineare \u00e8 possibile risolvere le equazioni dei circuiti che contengono doppi bipoli in modo analogo a come si risolvono quelle contenenti i bipoli semplici."}
{"id": "352993", "revid": "1305772", "url": "https://it.wikipedia.org/wiki?curid=352993", "title": "Splinter (The Offspring)", "text": "Splinter \u00e8 il settimo album in studio del gruppo musicale statunitense The Offspring, pubblicato il 9 dicembre 2003 dalla Columbia Records.\nIl suo titolo originale era \"Chinese Democrazy: You Snooze, You Lose\", che faceva il verso ai Guns N' Roses ed al loro \"Chinese Democracy\", in preparazione da molti anni ed uscito solamente nel 2008. Sotto minaccia di azione legale da parte di Axl Rose, il gruppo ha cambiato il titolo in \"Splinter\", per evitare ritardi nella pubblicazione.\nDexter Holland ha per\u00f2 successivamente rivelato, nel 2009, che la band non intendeva seriamente \"rubare\" il titolo ai Guns N' Roses ma semplicemente far loro uno scherzo, il quale \u00e8 andato oltre a quello che ci si aspettava.\nQuesto album \u00e8 stato registrato dagli Offspring senza un batterista ufficiale dopo l'abbandono di Ron Welty. In questo disco \u00e8 infatti presente Josh Freese.\nTracce.\nTesti e musiche degli Offspring."}
{"id": "352994", "revid": "106908", "url": "https://it.wikipedia.org/wiki?curid=352994", "title": "San Carlo (Chiusa Sclafani)", "text": "San Carlo (\"San Carru\" in siciliano) \u00e8 una borgata rurale di 107 abitanti, a 239 in prossimit\u00e0 del fiume Sosio, costituente l'unica frazione del comune di Chiusa Sclafani da cui dista 6,06 km, nella citt\u00e0 metropolitana di Palermo.\nStoria.\nIl Borgo San Carlo \u00e8 stato fondato dal cavaliere genovese Ido Lercari con \"licentia populandi\" del 15 luglio 1628.\nAlla fine del 1800 la frazione fu un rilevante nodo ferroviario dove la \"Linea Palermo \u2013 Corleone \u2013 San Carlo\" confluiva nella Castelvetrano \u2013 Burgio. L'abolizione della ferrovia nel 1958 e l'emigrazione nel nord Italia e all'estero (Germania, Svizzera e Americhe) hanno determinato una notevole diminuzione della popolazione, riducendola in poche centinaia di abitanti.\nMonumenti e luoghi d'interesse.\nL'impianto urbano, a griglia regolare, con una larga piazza centrale dove troviamo la C\"hiesa parrocchiale di San Carlo Borromeo costruita nel XVII sec,\" la torretta dell'orologio, resti degli edifici feudali come il magazzino, la pannettaria, il fondaco, trappeti olei e sullo sfondo l'edificio scolastico. All'esterno del centro abitato, verso sud si trovano i resti del mulino di San Carlo, nella parte alta troviamo invece \"u\" \"Canali, \"ovvero lo storico abbeveratoio del borgo.\nDalla frazione si pu\u00f2 ammirare la \"Rupe di Cristia\" (m. 514 s.l.m.) contenente i ruderi del \"Castello di Gristia\" risalente al '500, da visitare \u00e8 inoltre l\"'ex stazione ferroviaria\" totalmente ristrutturata nei primi del 2000 e attuale sede di un ristorante.\nSan Carlo ricade all'interno della \"Riserva naturale orientata Monti di Palazzo Adriano e Valle del Sosio\", istituita nel 1997 e comprendente anche i territori dei comuni di Bivona, Burgio e Chiusa Sclafani, nel territorio della riserva naturale sono stati trovati i pi\u00f9 antichi reperti fossili della Sicilia\nNei pressi di San Carlo \u00e8 ancora attiva un importante \"Centrale idroelettrica,\" l'impianto di S. Carlo utilizza le acque dell'invaso di Gammauta. L'architettura dell'edificio principale \u00e8 semplice e lineare e si inserisce perfettamente nel contesto paesaggistico ai piedi della \"Rupe di Cristia\". Le acque turbinate dai gruppi scaricano nel fiume Sosio.\nEconomia.\nAgricoltura.\nL'agricoltura \u00e8 il settore trainante dell'economia del borgo. Molta importanza per questo settore ha avuto la presenza dei fiume Sosio, grazie al corso d'acqua sono nati fiorenti giardini che producono arance, pesche, olive, ortaggi ed altro. Molto apprezzate le arance tra l'altro comprese nella zona di produzione dell'Arancia di Ribera D.O.P. e le pesche. Un prodotto pregiato dell'agricoltura sancarlese \u00e8 l\u2019olio extra vergine d'oliva."}
{"id": "352995", "revid": "124428931", "url": "https://it.wikipedia.org/wiki?curid=352995", "title": "Pseudoryx nghetinhensis", "text": "Il saola (\"Pseudoryx nghetinhensis\") o bue Vu Qang, uno dei mammiferi pi\u00f9 rari del mondo, \u00e8 un bovide che abita in una regione molto ristretta tra la Riserva naturale di Vu Qang e il Laos, presso il confine con il Vietnam. Il nome \"saola\" significa \"dalle corna affusolate\". Il nome scientifico \"nghetinhensis\" si riferisce alle due province vietnamite di Nghe An e Ha Tinh, mentre \"Pseudoryx\" allude alla somiglianza con l'orice. I nativi Hmong chiamano il saola \"saht-supahp\", espressione che nella lingua laotiana significa \"l'animale discreto\", con riferimento al modo in cui la saola si muove nella foresta.\nL'animale \u00e8 principalmente conosciuto dai ricercatori attraverso immagini riprese con trappole fotografiche poste nella giungla. Il saola divenne noto alla comunit\u00e0 scientifica solo nel maggio del 1992, a seguito del ritrovamento in un villaggio sui monti annamiti in Vietnam di alcune paia di corna appartenenti ad un animale a quel tempo ignoto. L'analisi cromosomica ha permesso di stabilire che il saola appartiene ad un nuovo genere di ruminanti, imparentato con la mucca, il kudu, l'eland e l'anoa, e situato nella sottofamiglia Bovinae.\nDistribuzione e habitat.\nIl saola si trova unicamente in una ristretta area tra Laos e Vietnam, nella riserva di Vu Qang.\nDescrizione.\nIl saola \u00e8 alto circa 85 cm al garrese e pesa 90 kg. Il mantello \u00e8 marrone scuro, con una striscia bianca che corre lungo il dorso. Le zampe sono di colore scuro con macchie bianche in prossimit\u00e0 degli zoccoli. Altre strisce bianche verticali si trovano sulle guance, sopra gli occhi, sul naso e sul mento. Ogni esemplare ha un paio di corna, leggermente curve all'indietro , che raggiungono il mezzo metro di lunghezza.\nStando a quanto riferito dalle popolazioni locali, i saola si muovono in piccoli gruppi di 2-3 esemplari.\nDieta.\nI saola si nutrono di piccole piante frondose (soprattutto le foglie di fico) e di arbusti nei pressi dei fiumi.\nMinacce.\nLa specie \u00e8 minacciata dal degrado delle foreste della regione e dalla caccia praticata dalle popolazioni locali, che apprezzano molto la carne di saola."}
{"id": "352996", "revid": "106908", "url": "https://it.wikipedia.org/wiki?curid=352996", "title": "Skoglund", "text": ""}
{"id": "353022", "revid": "1272592", "url": "https://it.wikipedia.org/wiki?curid=353022", "title": "Skatenati", "text": "Skatenati era un programma televisivo che andava in onda su Disney Channel.\nNella prima stagione i conduttori erano solo Rodrigo e Stefania che presentavano gli scherzi fatti da Alessio e Antonio e da altri personaggi e inoltre anche gli errori che venivano commessi nelle serie e nei vari programmi di Disney Channel.\nNella seconda stagione viene riconfermato Rodrigo, questa volta per\u00f2 affiancato da Antonio e da Alessio, Denise e Clarissa. Anche la scenografia cambia: non pi\u00f9 lo studio della prima stagione, bens\u00ec un finto magazzino sotterraneo del fantomatico negozio di Antonio.\nNella terza e ultima stagione i suoi protagonisti sono stati i ragazzi: Alessio, Arianna e Sissi oltre agli adulti Antonio e Rodrigo. \nPer il momento non \u00e8 prevista una quarta stagione, poich\u00e9 anche tutti gli altri programmi di Disney Channel sono stati cancellati (ad eccezione di L'ora della magia).\nCuriosit\u00e0.\nL'attore Antonio Bruciapaglia (conduttore del programma) ha partecipato nel 2007 ad un episodio di Cultura moderna, su canale 5"}
{"id": "353023", "revid": "125372463", "url": "https://it.wikipedia.org/wiki?curid=353023", "title": "Jeremy Irons", "text": "Ha vinto il Premio Oscar al miglior attore nel 1991 per il film \"Il mistero Von Bulow\".\nBiografia.\nNasce a Cowes, sull'Isola di Wight, il 19 settembre del 1948, figlio di Paul Dugan Irons, un ragioniere inglese, e di Barbara Anne Sharpe, una casalinga inglese di remote origini irlandesi. Irons \u00e8 cresciuto a Sant Helens vicino a Bembridge, sull'Isola di Wight, dove suo fratello \u00e8 un medico locale. Si diploma nel 1965 alla Sherborne School nel Dorset, dove tenta invano la via della musica come batterista nella band \"Four Pillars of Wisdom\", per poi iscriversi alla Old Vic Theatre School di Bristol.\nNel 1968 entra nella compagnia dell'Old Vic, con cui recita per circa due anni in differenti produzioni. Nel 1972 si trasferisce a Londra e si fa notare nel musical \"Godspell\" nel ruolo di Giovanni Battista. Incomincia ad avere una serie di ruoli televisivi e a met\u00e0 anni ottanta recita con la Royal Shakespeare Company, esordendo a Broadway e vince il Tony Award come miglior attore con \"La cosa reale\" (\"The Real Thing\") di Tom Stoppard, insieme con Glenn Close.\nL'esordio cinematografico con \"Nijinsky\", dove interpreta Michel Fokine, non \u00e8 dei migliori. Ma la sua seconda apparizione in \"La donna del tenente francese\" (1981) di Karel Reisz con Meryl Streep, gli vale la nomination al Premio BAFTA come miglior attore. Dalla seconda met\u00e0 degli anni ottanta \u00e8 un susseguirsi di successi (come ad esempio il thriller psicologico \"Inseparabili\" del 1988) fino ad arrivare al 1991 quando vince il Premio Oscar, il Golden Globe e il David di Donatello come miglior attore per l'interpretazione ne \"Il mistero Von Bulow\" (1990) di Barbet Schroeder.\nHa ottenuto ruoli drammatici in film come \"La casa degli spiriti\" di Bille August, tratto dall'omonimo romanzo di Isabel Allende, ne \"Il mercante di Venezia\" di Michael Radford, pellicola tratta dall'omonima opera di William Shakespeare, e in \"Mission\" di Roland Joff\u00e9, al fianco di Robert De Niro e di Liam Neeson. Ha prestato la voce al personaggio di Scar nella versione originale de \"Il re leone\" della Disney. Irons \u00e8 stato inoltre narratore anche di alcuni documentari di National Geographic, come \"L'ultima preda: leoni e elefanti\" (doppiato in italiano da Giancarlo Giannini), \"Nemici per sempre: leoni e bufali\" e \"L'occhio del leopardo\", tutti e tre realizzati dai coniugi Derek e Beverly Joubert.\nEgli, inoltre, ha anche interpretato magistralmente ruoli da antagonista come in \"Die Hard - Duri a morire\" di John McTiernan, nei panni dello psicopatico criminale Simon Gruber, fratello di Hans, e nel western \"Appaloosa\" di Ed Harris, nelle vesti del losco allevatore Randall Bragg. \u00c8 stato anche diretto da Ridley Scott nel kolossal storico-epico \"Le crociate - Kingdom of Heaven\", nel ruolo del conte Tiberias, (futuro conte Raimondo III di Tripoli), affiancando, in ruolo di co-protagonista, Orlando Bloom.\n\u00c8 riapparso nel 2009 con un cameo nel film \"La Pantera Rosa 2\" di Harald Zwart. Dal 2011 al 2013 \u00e8 protagonista della serie televisiva \"I Borgia\", diretta dal celebre Neil Jordan, di produzione Showtime dove interpreta lo spagnolo Rodrigo Borgia, divenuto pi\u00f9 tardi Papa Alessandro VI.\nNel 2016 interpreta lo scienziato templare in \"Assassin's Creed\".\nNel 2015 interpreta Godfrey Harold Hardy in \"L'uomo che vide l'infinito\".\nNel 2016 interpreta Alfred Pennyworth, maggiordomo di Bruce Wayne/Batman, in \"\", diretto da Zack Snyder, riprendendo tale ruolo l'anno successivo in \"Justice League\" (2017) di Joss Whedon, e successivamente anche nella director's cut del film, \"Zack Snyder's Justice League del 2021.\"\nNel 2019 ottiene il ruolo di un anziano Adrian Veidt, alias \"Ozymandias\", nella miniserie televisiva \"Watchmen\".\nVita privata.\nDopo il breve matrimonio con l'attrice Julie Hallam (durato un anno), si \u00e8 risposato nel 1978 con l'attrice Sin\u00e9ad Cusack, figlia dell'attore irlandese Cyril Cusack, da cui ha avuto due figli: Samuel (1978) e Max (1985).\nAttivismo.\nIl 17 ottobre 2011 Irons \u00e8 stato investito ufficialmente dell'incarico di Ambasciatore di Buona Volont\u00e0 della FAO (\"FAO Goodwill Ambassador\"), presenziando a Roma alla cerimonia per le celebrazioni della Giornata Mondiale dell'Alimentazione.\nDoppiatori italiani.\nNelle versioni in italiano delle opere in cui ha recitato, Jeremy Irons \u00e8 stato doppiato da:\nDa doppiatore \u00e8 sostituito da:"}
{"id": "353026", "revid": "228587", "url": "https://it.wikipedia.org/wiki?curid=353026", "title": "San Siro", "text": ""}
{"id": "353028", "revid": "599013", "url": "https://it.wikipedia.org/wiki?curid=353028", "title": "Ql", "text": ""}
{"id": "353031", "revid": "1318658", "url": "https://it.wikipedia.org/wiki?curid=353031", "title": "II arrondissement di Parigi", "text": "Il II \"arrondissement\" di Parigi \u00e8 una suddivisione della capitale francese sulla riva destra della Senna. Esso \u00e8 il prodotto dell'estensione della citt\u00e0 fra XV e XVI secolo, sebbene i primi edifici risalgano al XIV secolo.\nI principali edifici sono oggi le vecchie sedi della Borsa di Parigi e della Biblioteca nazionale francese."}
{"id": "353033", "revid": "287204", "url": "https://it.wikipedia.org/wiki?curid=353033", "title": "Frank Cho", "text": "Biografia.\nSecondo di tre figli, all'et\u00e0 di sei anni, Cho si trasfer\u00ec dalla Corea del Sud negli Stati Uniti, a Beltsiville, Maryland, dov'\u00e8 cresciuto. Ha frequentato il \"Prince George's Community College\", prima di trasferirsi all'universit\u00e0 del Maryland, a Baltimora, dove ha ottenuto una laurea in Scienze Infermieristiche, nel 1996.\nCho non ha ricevuto una formazione accademica come artista. Ha iniziato a scrivere e a disegnare una strip chiamata \"University2\" per il \"The Diamondback\", il quotidiano studentesco dell'universit\u00e0 di College Park del Maryland.\nDopo la laurea, Cho adatt\u00f2 elementi di questo lavoro per realizzare le sue celebri strisce \"Liberty Meadows\". Ma presto Cho si stanc\u00f2 della censura dei quotidiani, e convert\u00ec definitivamente \"Liberty Meadows\" in una pubblicazione mensile. Dopo il numero 36, alla fine del 2003, il fumetto di \"Liberty Meadows\" venne interrotto, anche se Cho pubblicher\u00e0 il numero 37 a maggio 2006.\nCho ha anche disegnato un'ampia variet\u00e0 di altro materiale professionale, incluso una nuova versione di \"Shanna the She-Devil\" nel 2005 per la Marvel Comics. Le sue serie di Shanna erano originariamente rivolte ad un pubblico di soli adulti, includendo scene di nudo della sua protagonista, ma la Marvel in seguito decise di censurare il lavoro gi\u00e0 completo di Cho, e cos\u00ec la miniserie di sette numeri non mostr\u00f2 nudit\u00e0.\nNel 2006 Cho ha realizzato due numeri di \"New Avengers\" (nn. 14-15) sempre per la Marvel Comics. Una di queste storie include un tipico \"Cho-ismo\": il personaggio di Wolverine \u00e8 rappresentato con una t-shirt con il logo \"Beltsville\". In tutta la sua carriera, Cho ha frequentemente vestito i suoi personaggi con abiti che li ricollegavano alla citt\u00e0 della sua adolescenza. Nel 2007 ha realizzato i primi sei numeri della collana \"Mighty Avengers\", su sceneggiature di Brian Michael Bendis.\nIl suo stile artistico \u00e8 generalmente molto dettagliato e realistico, ma fa frequente uso di elementi assurdi o anacronistici nel suo lavoro, come dinosauri, ragazze pin-up e animali antropomorfizzati nello stile di \"Pogo\". Si diverte molto nell'infrangere la \"quarta parete\", inserendosi frequentemente nel suo lavoro mascherato come una scimmia parlante, e in diverse occasioni ha disegnato le sue strip facendo interagire i suoi personaggi con i protagonisti di altre popolari strip (per esempio, un personaggio con una pipa, preso dalla strip comica \"Blondie\"). Molti personaggi di \"Liberty Meadows\", a loro volta, hanno partecipato ad altre celebri strip come \"Calvin &amp; Hobbes, Lil Abner, Hagar il terribile, Dilbert\", e \"Cathy\".\nDal 2005, Cho vive a Columbia, nel Maryland con sua moglie Cari e i suoi bambini.\nPremi e riconoscimenti.\nGli sono stati assegnati come riconoscimenti per la sua opera il \"Book Illustration Award\" dalla National Cartoonist Society nel 2001 e il \"Comic Book Award\", sempre nel 2001, per \"Liberty Meadows\"."}
{"id": "353034", "revid": "1543377", "url": "https://it.wikipedia.org/wiki?curid=353034", "title": "Andrewsarchus mongoliensis", "text": "Andrewsarchus (il cui nome significa \"mangiatore di carne di Andrews\") \u00e8 un genere estinto di mammifero artiodattilo vissuto durante la met\u00e0 dell'Eocene, circa 48-41 milioni di anni fa (Ypresiano-Luteziano), in quella che oggi \u00e8 la Mongolia Interna, in Cina. Il genere contiene una singola specie, \"A. mongoliensis\", conosciuta per un singolo cranio di grandi dimensioni scoperto nel 1923 durante le spedizioni dell'Asia centrale da parte dell'American Museum of Natural History (AMNH). Originariamente classificato come un Mesonicoideo, la maggior parte degli studi pi\u00f9 recenti lo classificano come un artiodattilo, in uno studio specifico, in quanto membro del clade dei Cetancodontamorpha, strettamente imparentato con entelodontidi, ippopotami e cetacei.\nEtimologia.\nIl nome \"Andrewsarchus\" \u00e8 stato attribuito in onore dell'esploratore e ricercatore di fossili Roy Chapman Andrews. Il reperto fossile fu infatti scoperto nel giugno del 1923 da Kan Chuen Pao, un membro della spedizione di Andrews, nel deserto del Gobi in Mongolia, nel sito denominato Irdin Mahna (o Erdeni-Mandal).\nDescrizione.\nIl cranio olotipo di \"Andrewsarchus mongoliensis\" (AMNH 20135) ha una lunghezza totale di ben 83,4\u00a0cm (32,8 pollici) e largo 56\u00a0cm, con un lungo muso che comprende il 60% delle dimensioni totali del cranio. Le orbite degli occhi sono posizionate in basso e ampiamente separate l'una dall'altra dal muso, la cresta sagittale \u00e8 piccola e l'articolazione per la mandibola \u00e8 poco profonda.\nDimensioni.\nNella sua prima descrizione Osborn (1924) dichiar\u00f2 che l\"Andrewsarchus\" fosse il pi\u00f9 grande mammifero carnivoro terrestre mai vissuto sulla base della lunghezza del cranio, che ha usato per stimarne le dimensioni confrontando il cranio con quello del mesonychide \"Mesonyx\". Tuttavia, poich\u00e9 secondo le nuove scoperte la morfologia di \"Andrewsarchus\" \u00e8 molto pi\u00f9 simili a quella degli entelodontidi che a quella dei mesonichidi, quindi secondo Szalay e Gould (1966) un'adeguata stima delle dimensioni andrebbe calcolata sulle proporzioni degli entelodontidi.&lt;br&gt;Si stima che questo animale raggiungesse i 5-6 metri di lunghezza.\nDentatura.\nL\"Andrewsarchus mongoliensis\" ha una formula dentaria completa placentare con 3 incisivi, 1 canino, 4 premolari e 3 molari su ogni lato delle fauci, e come negli entelodontidi gli incisivi sono disposti in una configurazione semicircolare, il secondo e il terzo premolare hanno una singola cuspide allungata, le corone dei molari sono fortemente rugose ed i primi e i secondi molari sono molto pi\u00f9 consumati rispetto ai denti precedenti e successive, infatti, i molari sono cos\u00ec simili a quelli degli entelodontidi che \u00e8 stato suggerito che se fossero stati trovati isolati probabilmente sarebbero stati assegnati ad un entelodontide. Tra le caratteristiche dentali uniche di \"A. mongoliensis\" troviamo i secondi incisivi notevolmente allargati, grandi quanto i canini, che pur non essendo conservati possono essere stimati dal diametro delle orbite dentali, il che erano proporzionalmente pi\u00f9 piccoli rispetto a tutta la dentatura e le dimensioni del cranio sono state stimate sia da Szalay e Gould (1966) sia da Osborn (1924).\nIl cranio era lungo e stretto, munito di denti poderosi e larghi ma le mascelle erano stranamente sottili e relativamente deboli. Per questo motivo, e non solo, molti paleontologi ritengono che l\"Andrewsarchus\" fosse un saprofago.\nClassificazione.\nOriginariamente l\"Andrewsarchus\" fu classificato all'interno del \"clade\" acreodi a causa della somiglianza nella struttura dei denti e del cranio con quelli di alcune specie di Mesonychidi conosciuti per scheletri pi\u00f9 completi; tuttavia, gran parte di ci\u00f2 si basa solo sulla pubblicazione originale di Osborn, mentre gli studi pi\u00f9 recenti non hanno trovato alcuna affinit\u00e0 particolari con i Mesonychidi, trovando invece un raggruppamento con vari cladi di artiodattili. In effetti, un recente studio (Spaulding \"et al.\") lo ha collocato come strettamente imparentato con gli entelodontidae, come parente dei Whippomorpha nel clade dei Cetancodontamorpha.\nStoria della scoperta.\nL'unico fossile di \"Andrewsarchus\" noto \u00e8 un singolo cranio ritrovato in una localit\u00e0 nei livelli inferiori della Formazione Irdin Manha, nella Mongolia Interna, risalente a met\u00e0 dell'Eocene, dall'assistente paleontologico Kan Chuen Pao durante la primavera del 1923, del Central Asiatic Expeditions (CAE) dell'AMNH, guidati dal famoso esploratore e naturalista Roy Chapman Andrews. Il cranio \u00e8 tuttora in mostra presso l'American Museum of Natural History di New York.\nDa questo ritrovamento, per\u00f2, si ricostru\u00ec l'intero animale sulla base di resti di mammiferi simili rinvenuti in Nordamerica, come \"Mesonyx\". Ricostruendolo sulla base delle proporzioni corporee dei mesonychidi, l\"Andrewsarchus\" risultava essere il pi\u00f9 grande mammifero carnivoro terrestre finora conosciuto. L'aspetto, in generale, fu ricostruito come simile a quello di un enorme lupo, lungo e basso sulle zampe, con un corpo di una lunghezza, compresa la coda, di circa 3,82 metri, con un'altezza al garrese di quasi 1,89 m, pi\u00f9 grande di qualsiasi mammifero carnivoro terrestre attuale o estinto. Confrontando le sue dimensioni con quelle di altri carnivori come l'orso bruno e il lupo, si stim\u00f2 che il suo peso potesse raggiungere i 1.000\u00a0kg, che \u00e8 prossimo al limite massimo raggiungibile da un carnivoro terrestre anche in funzione dei limiti del suo metabolismo.\nTuttavia, tale descrizione dell'animale era basata solo sulla pubblicazione originale di Osborn, e studi pi\u00f9 recenti hanno rivelato che non avesse nessuna particolare parentela coi Mesonychidi, e che fosse pi\u00f9 strettamente imparentato con entelodonti, ippopotami e cetacei. Ricostruendo l'animale sulla base delle proporzioni corporee degli entelodonti, le stime sulle sue dimensioni sono scese rispetto a quelle precedenti, ma doveva essere comunque un animale molto imponente.\nPaleoecologia.\nIl cranio era lungo e stretto, munito di denti poderosi ma di mascelle stranamente sottili. Per questo motivo, e non solo, molti paleontologi ritengono che l\"Andrewsarchus\" si cibasse principalmente di carogne. \u00c8 probabile che, come altri artiodattili, l\"Andrewsarchus\" avesse le zampe fornite di zoccoli anzich\u00e9 di unghie affilate, e questo testimonierebbe la sua origine tra gli ungulati arcaici. Probabilmente, piccoli gruppi di queste immense creature si aggiravano per le pianure della Mongolia, azzannando qualunque cosa capitasse loro a tiro o nutrendosi di animali morti. \u00c8 possibile che, tra le sue prede, vi fossero i giganteschi \"Embolotherium\", enormi animali simili a rinoceronti, o forse i loro cuccioli.\nCollegamenti esterni.\nhttps://web.archive.org/web/20071221233747/http://www.abc.net.au/beasts/"}
{"id": "353036", "revid": "1610933", "url": "https://it.wikipedia.org/wiki?curid=353036", "title": "Saola", "text": ""}
{"id": "353037", "revid": "4711", "url": "https://it.wikipedia.org/wiki?curid=353037", "title": "X Secolo", "text": ""}
{"id": "353038", "revid": "4711", "url": "https://it.wikipedia.org/wiki?curid=353038", "title": "I Secolo", "text": ""}
{"id": "353039", "revid": "4711", "url": "https://it.wikipedia.org/wiki?curid=353039", "title": "II Secolo", "text": ""}
{"id": "353041", "revid": "4711", "url": "https://it.wikipedia.org/wiki?curid=353041", "title": "III Secolo", "text": ""}
{"id": "353043", "revid": "4711", "url": "https://it.wikipedia.org/wiki?curid=353043", "title": "XVII Secolo", "text": ""}
{"id": "353045", "revid": "4711", "url": "https://it.wikipedia.org/wiki?curid=353045", "title": "XVIII Secolo", "text": ""}
{"id": "353046", "revid": "2149620", "url": "https://it.wikipedia.org/wiki?curid=353046", "title": "Bandiera di Porto Rico", "text": "La bandiera di Porto Rico \u00e8 costituita da cinque strisce orizzontali, di uguale ampiezza, rosse (in alto, al centro e in basso) e bianche alternate; un triangolo isoscele blu, con la base adiacente al lato dell'asta, include al suo centro una grande stella bianca a cinque punte.Il rosso rappresenta il sangue degli uomini coraggiosi, il bianco rappresenta la vittoria e la pace, il blu rappresenta il cielo e le acque costiere. La stella solitaria rappresenta la nazione. Il triangolo rappresenta le tre suddivisioni del governo.\nStoria.\nLe bandiere coloniali.\nQuando i coloni spagnoli, nel 1493, si insediarono sull'isola e costruirono diverse fortezze a sua difesa, si rese necessario usare una bandiera ufficiale che sventolasse ben visibile laddove ci fossero postazioni militari. Fu cos\u00ec che l'armata dell'Impero spagnolo design\u00f2 la bandiera crociata di Borgogna come bandiera ufficiale delle forze militari spagnole in Porto Rico.\nDovettero passare quasi 4 secoli perch\u00e9 fosse creata una nuova bandiera diversa da quella spagnola. Il movimento indipendentista portoricano, infatti, guadagn\u00f2 credito in seguito alle liberazioni in sud America di Sim\u00f3n Bol\u00edvar e di Jos\u00e9 de San Mart\u00edn. Fu cos\u00ec che nel 1868 il leader dell'indipendenza locale Ram\u00f3n Emeterio Betances esort\u00f2 Mariana Bracetti a cucire una bandiera rivoluzionaria prendendo come esempio la bandiera della Repubblica Dominicana. Ne usc\u00ec fuori una versione con una stella gialla nell'angolo in alto a sinistra. La bandiera rivoluzionaria di Lares fu utilizzata durante la breve rivolta contro la Spagna; questa sommossa prese il nome di \"Grito de Lares\" (il grido di Lares).\nNel 1873 la Spagna decret\u00f2 l'utilizzo di una nuova bandiera coloniale per Porto Rico: essa era rappresentata dalla bandiera spagnola ma al centro era presente lo stemma portoricano. Questa bandiera venne utilizzata fino al 1898, anno in cui, con i patti stipulati nel Trattato di Parigi alla fine della guerra ispano-americana, l'isola divenne un possedimento statunitense.\nLa bandiera attuale.\nL'attuale bandiera portoricana fu ideata nel 1892 da Francisco Gonzalo Marin che us\u00f2 la bandiera di Cuba come modello e invert\u00ec i colori del triangolo e delle strisce. Present\u00f2 la bandiera al \"Chimney Corner Hall\" di New York, un popolare luogo di raduno di sostenitori per l'indipendenza. La bandiera inizi\u00f2 presto a simboleggiare gli ideali del movimento indipendentista portoricano dell'epoca. Per quasi 60 anni la \"monostellata\" di Porto Rico fu un simbolo clandestino utilizzato dagli indipendentisti dell'isola, tanto che, dal 1898, fu addirittura considerato un reato esporre in pubblico la bandiera portoricana; l'unica bandiera permessa era, infatti, quella statunitense. Ma nel 1948 Luis Mu\u00f1oz Mar\u00edn fu eletto primo governatore di Porto Rico e nel 1952, sotto la sua amministrazione e con l'entrata in vigore della costituzione di \"Estado Libre Asociado de Puerto Rico\", la bandiera portoricana venne ufficializzata bandiera nazionale assieme alla bandiera statunitense e con sua la stessa tonalit\u00e0 di blu.\nTre diverse versioni.\nSebbene ci siano delle specifiche tonalit\u00e0 di rosso e di blu stabilite per la bandiera, talvolta vengono attuate delle leggere modifiche. Nello specifico, la luminosit\u00e0 del blu corrisponde alle ideologie politiche. I partiti indipendentisti usano una tonalit\u00e0 di blu pi\u00f9 chiara, mentre i partiti a favore del Commonwealth e della dipendenza statunitense usano una tonalit\u00e0 pi\u00f9 scura (come nella bandiera statunitense). La versione ufficiale della bandiera ha quindi una tonalit\u00e0 di blu intermedia. Nel 1995 il governo portoricano approv\u00f2 il cambio di tonalit\u00e0 del blu del triangolo, da blu scuro a blu intermedio.\nProporzioni.\nIl rapporto tra l'altezza e la base del rettangolo \u00e8 di formula_1. Il lato del triangolo equilatero \u00e8 equivalente all'altezza del rettangolo. La stella \u00e8 inscritta in una circonferenza di raggio pari a formula_2 dell'altezza e il cui centro coincide con il baricentro del triangolo. Le righe orizzontali distano formula_3 dell'altezza l'una dall'altra."}
{"id": "353047", "revid": "4711", "url": "https://it.wikipedia.org/wiki?curid=353047", "title": "XIX Secolo", "text": ""}
{"id": "353049", "revid": "647919", "url": "https://it.wikipedia.org/wiki?curid=353049", "title": "Flavio Basilisco", "text": ""}
{"id": "353050", "revid": "198326", "url": "https://it.wikipedia.org/wiki?curid=353050", "title": "XX Secolo", "text": ""}
{"id": "353054", "revid": "712828", "url": "https://it.wikipedia.org/wiki?curid=353054", "title": "Linea 3 (servizio ferroviario metropolitano di Napoli)", "text": "La linea 3 (numerazione presente solo nel \"Piano Comunale dei Trasporti\") \u00e8 gestita dall'Ente Autonomo Volturno, collega il centro di Napoli con i quartieri dell'area orientale della citt\u00e0 e termina a San Giorgio a Cremano.\nIl servizio effettivo da Porta Nolana a San Giorgio \u00e8 partito il 29 maggio 2004, con il completamento del raccordo fra le stazioni di Botteghelle e Madonnelle.\nIl servizio.\nDal 12 settembre 2011 le corse sono cadenzate con una corsa ogni ora e rinforzi alla mezz'ora; in aggiunta a questi treni che terminano la corsa a San Giorgio a Cremano nella tratta Napoli Porta Nolana-Botteghelle effettuano servizio anche i treni diretti a Baiano anch'essi cadenzati all'ora con rinforzi alla mezz'ora e con rinforzi limitati a Poggioreale. Il servizio nei giorni festivi \u00e8 fortemente ridotto mentre \u00e8 sospeso nella tratta Botteghelle-San Giorgio."}
{"id": "353057", "revid": "767487", "url": "https://it.wikipedia.org/wiki?curid=353057", "title": "Coefficiente di resistenza aerodinamica", "text": "Il coefficiente di resistenza aerodinamica, anche noto con i simboli formula_1 (dall'inglese Drag) o formula_2 (asse longitudinale \"X\", resistenza nella direzione del movimento del veicolo) o formula_3 (dal tedesco Widerstand), \u00e8 un coefficiente adimensionale usato per misurare la resistenza aerodinamica di un corpo in moto in un fluido. Comprende, per un corpo generico, i contributi di due tipi di resistenza fluidodinamica, la resistenza di attrito e la resistenza di forma. Per un profilo aerodinamico, il coefficiente di resistenza include anche gli effetti di resistenza indotta e (in campo transonico e supersonico) di onda.\nIl coefficiente di resistenza aerodinamica non \u00e8 l'unico parametro per definire la resistenza aerodinamica di un qualsiasi corpo, indicando solo l'efficienza della forma, indipendentemente dalla dimensione. Infatti, a parit\u00e0 di coefficiente di resistenza aerodinamica, due corpi possono subire una maggiore o minore resistenza aerodinamica semplicemente per una sezione frontale maggiore o minore.\nDefinizione.\nIl coefficiente di resistenza aerodinamica \u00e8 definito come:\nin cui:\nApplicazioni.\n\u00c8 molto usato in tutti i problemi di fluidodinamica o aerodinamica di flussi esterni e trova applicazione sia in ambito aeronautico (in cui viene indicato con il simbolo formula_1, dall'inglese \"drag\", resistenza) che in ambito automobilistico.\nIn ambito aeronautico il coefficiente viene utilizzato in particolare per definire la resistenza generata dal moto di un velivolo adimensionalizzata rispetto alla superficie alare o di un profilo alare usando, in tal caso, la corda del profilo come dimensione di riferimento.\nPoich\u00e9 tale coefficiente rappresenta l'entit\u00e0 dello scambio di forze dovute alla viscosit\u00e0 di un fluido, esso pu\u00f2 essere utilizzato per calcolare la \"velocit\u00e0 limite\" di un corpo che si muove nel fluido stesso quando spinto da una forza.\nNel caso specifico di un corpo in caduta libera verso il centro di gravit\u00e0, \u00e8 quindi possibile derivare la sua velocit\u00e0 terminale di caduta applicando l'equivalenza:\nin cui:\nCoefficiente di penetrazione aerodinamica.\nIn ambito automobilistico viene spesso indicato anche il \"coefficiente di penetrazione aerodinamica\". Esso viene riferito alla sezione frontale del veicolo e rappresenta ovviamente solo uno dei termini di resistenza all'avanzamento. Solitamente viene indicato con il simbolo formula_2 e calcolato moltiplicando formula_5 per l'area della sezione di riferimento dell'oggetto ortogonale alla direzione del moto. Nel caso delle competizioni, come la Formula 1, il formula_2 \u00e8 molto elevato (tra 0,7 e 1,1) a causa dei elementi alari che devono generare un'elevata deportanza, la quale \u00e8 richiesta per ottenere la maggiore prestazione possibile.\nDissipazione energetica.\nLa resistenza aerodinamica riduce la velocit\u00e0 del corpo in moto e impone una dissipazione energetica. Consideriamo tre oggetti che precipitano con la stessa spinta gravitazionale e che abbiano tre diverse geometrie: cubo formula_20, cubo inclinato formula_21 e sfera formula_22. La velocit\u00e0 limite formula_11 risulter\u00e0 maggiore per la sfera, che \u00e8 l'oggetto con il valore pi\u00f9 basso del coefficiente formula_5.\nApplicando la formula per il calcolo della potenza, possiamo ricavare la potenza dissipata \"P\" per effetto della forza esercitata dalla resistenza aerodinamica \"D\" durante la caduta di oggetti con diversa geometria:\nSe l'oggetto ha un'area della sezione formula_27 e si muove nell'aria (densit\u00e0 1,225\u00a0kg/m3) con una velocit\u00e0 costante formula_28, la potenza dissipata \u00e8 tabulata per le diverse geometrie nel Sistema Internazionale:"}
{"id": "353061", "revid": "121249462", "url": "https://it.wikipedia.org/wiki?curid=353061", "title": "B-albero", "text": "Un B-albero (in inglese: \"B-tree\") \u00e8 una struttura dati che permette la rapida localizzazione dei file (\"record\" o chiavi), specie nelle basi di dati, riducendo il numero di volte che un utente necessita per accedere alla memoria in cui il dato \u00e8 salvato. Essi derivano dagli alberi binari di ricerca, in quanto ogni chiave appartenente al sottoalbero sinistro di un nodo \u00e8 di valore inferiore rispetto a ogni chiave appartenente ai sottoalberi alla sua destra; inoltre, la loro struttura ne garantisce il bilanciamento: per ogni nodo, le altezze dei sottoalberi destro e sinistro differiscono al pi\u00f9 di una unit\u00e0. Questo \u00e8 il vantaggio principale del B-albero, e permette di compiere operazioni di inserimento, cancellazione e ricerca in tempi ammortizzati logaritmicamente.\nSono utilizzati spesso nell'ambito delle basi di dati, in quanto permettono di accedere ai nodi in maniera efficiente sia nel caso essi siano disponibili in memoria centrale (tramite una cache), sia qualora essi siano presenti solo sulla memoria di massa.\nDefinizione.\nUn B-Albero \u00e8 un albero radicato (la cui radice pu\u00f2 essere indicata come formula_1) che soddisfa le seguenti propriet\u00e0:\nVantaggi dei B-Alberi.\nI B-Alberi portano forti vantaggi in termini di velocit\u00e0 ed efficienza rispetto ad implementazioni alternative quando la maggior parte dei nodi si trovano in una memoria secondaria, ad esempio in un disco fisso. Massimizzando il numero di nodi figli per ogni nodo, l'altezza dell'albero si riduce, l'operazione di bilanciamento \u00e8 necessaria meno spesso e quindi l'efficienza aumenta. Generalmente questo numero \u00e8 impostato in modo tale che ogni nodo occupi per intero un gruppo di settori: cos\u00ec, dato che le operazioni di basso livello accedono al disco per cluster, si minimizza il numero di accessi ad esso.\nOffrono ottime prestazioni per quanto riguarda sia le operazioni di ricerca che quelle di aggiornamento, poich\u00e9 entrambe possono avvenire con complessit\u00e0 logaritmica e attraverso l'utilizzo di procedure alquanto semplici. Su di essi \u00e8 anche possibile effettuare elaborazioni di tipo sequenziale dell'archivio primario senza alcuna necessit\u00e0 di sottoporlo a riorganizzazione.\nStruttura del nodo.\nSi indica con formula_18 l'ordine dell'albero. \u00c8 qui esposta una semplificazione della struttura nodo per un albero B-Tree implementata in C++.\nstruct bNode\n int nChiavi; //livello di riempimento del nodo\n bNode* RifPagina [2*R+1]; //vettore di puntatori ai nodi figli\n tipoChiave K [2*R]; //vettore ordinato di 2*R chiavi;\n long RifInfo [2*R]; //vettore di puntatori a informazioni su archivio\n};\nAltezza di un B-Albero.\nSupponendo che il numero di chiavi di un B-Albero sia pari ad formula_19 e il suo grado minimo sia formula_20, l'altezza formula_21, nel caso peggiore, sar\u00e0\nformula_22\nDel resto, se un B-Albero ha altezza formula_21, risulta evidente che il numero dei suoi nodi \u00e8 minimo se la radice contiene una chiave e tutti gli altri nodi contengono formula_16 chiavi: si avranno, cos\u00ec, formula_25 nodi a profondit\u00e0 1, formula_26 nodi a profondit\u00e0 2, formula_27 a profondit\u00e0 3 e cos\u00ec via. Fissata formula_21 l'altezza del B-Albero si avr\u00e0 che alla profondit\u00e0 h vi saranno formula_29 nodi. Quindi il numero di chiavi sar\u00e0\nformula_30\nCreazione di un B-Albero.\nL'operazione di creazione di un B-Albero (inizialmente senza chiavi) richiede solo la creazione di un nodo radice.\n B-Tree-Create(T)\n alloca un nuovo nodo x\n n[x] \u2190 0\n leaf[x] \u2190 TRUE\n scrivi su disco il nodo x\n root[T] \u2190 x\nOperazioni principali.\nSono qui di seguito trattate le tre operazioni fondamentali eseguibili su un B-Tree:\nRicerca.\nLa ricerca di un record di chiave \"k\" \u00e8 svolta in modo analogo all'albero binario, con l'unica differenza che, ad ogni passo, le possibili scelte non sono due ma coincidono con il numero di chiavi di ciascun nodo. Posto formula_3 il numero di chiavi di un generico nodo formula_2 del B-Albero, avremo che ad ogni nodo interno formula_2 si presenteranno formula_12 scelte alternative.\nLa procedura di ricerca si suddivide nei seguenti passi:\nIn questo modo, il numero massimo di pagine da leggere per la ricerca coincide con l'altezza dell'albero.\nLa procedura effettua la ricerca di una chiave formula_35 del B-Albero a partire da un nodo formula_2.\n B-Tree-Search(x,k)\n i \u2190 1\n while i &lt;= n[x] &amp;&amp; k &gt; keyi[x] do\n i \u2190 i+1\n if i &lt;= n[x] &amp;&amp; k = keyi[x] then\n return (x,i)\n if leaf[x] then\n return \n else\n leggi dal disco il nodo ci[x]\n return B-Tree-Search(ci[x],k)\nPoich\u00e9 nella procedura di ricerca il B-Albero viene percorso lungo un cammino dalla radice ad una foglia, il numero di accessi al disco \u00e8 pari a formula_37. Inoltre formula_38, quindi il tempo di esecuzione dell'algoritmo \u00e8, banalmente, formula_39.\nInserimento.\nL'inserimento di una nuova chiave pu\u00f2 presentare pi\u00f9 difficolt\u00e0 rispetto alla medesima procedura per un albero binario in quanto \u00e8 fondamentale mantenere l'albero bilanciato. Operazione preliminare, che deve essere opportunamente implementata, per poter realizzare una funzione per l'inserimento di una chiave in un B-Albero \u00e8 l'operazione di divisione di un nodo pieno. Un nodo di un B-Albero si definisce \"pieno\" se contiene esattamente formula_17 chiavi: essendo pieno, in fase di inserimento di una chiave, essa non pu\u00f2, per la definizione stessa di B-Albero, essere eventualmente inserita all'interno di esso. L'operazione di divisione viene effettuata in corrispondenza della chiave mediana formula_41 del nodo formula_42 pieno. Successivamente alla divisione, il nodo pieno formula_42 viene suddiviso in due nodi differenti ciascuno con formula_16 chiavi. In concreto, la chiave mediana del nodo formula_42 viene spostata nel padre del nodo formula_42 (non pieno). L'operazione di divisione di un nodo, chiaramente, aumenta l'altezza dell'albero.\n B-Tree-Split-Child(x,i,y)\n alloca il nodo z\n leaf[z] \u2190 leaf[y]\n n[z] \u2190 t-1\n for j \u2190 1 to t-1\n do keyj[z] \u2190 keyj+t[y]\n if not leaf[y]\n then for j \u2190 1 to t\n do c_j[z] \u2190 cj+t[y]\n n[y] \u2190 t-1\n for j \u2190 n[x]+1 downto i+1\n do cj+1[x] \u2190 cj[x]\n ci+1[x] \u2190 z\n for j \u2190 n[x] downto i\n do keyj+1[x] \u2190 keyj[x]\n keyi[x] \u2190 keyt[y]\n n[x] \u2190 n[x]+1\n scrivi su disco i nodi y,z,x\nL'operazione di inserimento di una chiave viene realizzata grazie ad una visita dell'albero che, sfruttando la procedura di splitting del nodo, evita che essa venga inserita in un nodo gi\u00e0 pieno. Al primo passo della procedura di inserimento si verifica se la radice del B-Albero sia piena: in tal caso essa viene divisa all'altezza della chiave mediana; quest'ultima diverr\u00e0 l'unica chiave di un nuovo nodo radice; a questo punto si pu\u00f2 effettuare la procedura vera e propria di inserimento mediante un'apposita funzione ricorsiva che si occupa di inserire la chiave nella posizione corretta. Nel caso in cui la radice dell'albero, invece, non sia piena si pu\u00f2 procedere direttamente con l'inserimento. A tal scopo si possono implementare due procedure: che si occupa di verificare se la radice sia piena o meno e che si occupa di effettuare la visita ricorsiva dell'albero per inserire la chiave nella corretta corrispondenza. Quest'ultima procedura viene invocata comunque dalla prima procedura, ma se la radice \u00e8 piena viene preliminarmente effettuato il suo split. Si supponga di voler inserire una chiave formula_35 in un B-Albero formula_48.\n B-Tree-Insert(T,k)\n //se la radice \u00e8 piena\n if n[r] = 2t-1\n then alloca un nodo s\n root[t] \u2190 s //il nodo s sar\u00e0 la nuova radice\n leaf[s] \u2190 FALSE\n n[s] \u2190 0\n c1[s] \u2190 r\n //splitting del nodo r (precedentemente era la radice)\n B-Tree-Split-Child(s,1,r)\n //chiamata alla procedura ricorsiva di inserimento a partire da s\n B-Tree-Insert-Nonfull(s,k)\n //se la radice non \u00e8 piena\n else\n //chiamata alla procedura ricorsiva di inserimento a partire da r\n B-Tree-Insert-Nonfull(r,k)\nLa procedura inserisce la chiave formula_35 in un nodo formula_2 non pieno del B-Albero.\n B-Tree-Insert-Nonfull(x,k)\n //se il nodo x \u00e8 una foglia\n if leaf[x]\n then\n //si scorrono le chiavi di x per trovare la posizione corretta per k\n while i &gt;= 1 &amp;&amp; k &lt; keyi[x]\n do\n keyi+1[x] \u2190 keyi[x]\n i \u2190 i-1\n //inserimento della chiave\n keyi+1[x] \u2190 k\n //aggiornamento del campo n[x]\n n[x] \u2190 n[x]+1\n scrivi su disco il nodo x\n //se il nodo x non \u00e8 una foglia occorre determinare in quale\n //sottoalbero procedere ricorsivamente a seconda del valore di k\n else\n while i &gt;= 1 &amp;&amp; k &lt; keyi[x]\n do\n i \u2190 i-1\n i \u2190 i+1\n //il nodo \u00e8 stato trovato\n leggi dal disco il nodo ci[x]\n //se il nodo \u00e8 pieno\n if n[ci[x]] = 2t-1\n //splitting del nodo\n then B-Tree-Split-Child(x,i,ci[x])\n if k &gt; keyi[x]\n then\n i \u2190 i+1\n //se il nodo non \u00e8 pieno o \u00e8 gi\u00e0 stato diviso si pu\u00f2\n //procedere ricorsivamente con la visita\n B-Tree-Insert-Nonfull(ci[x],k)\nLa complessit\u00e0 dell'algoritmo di inserimento in un B-Albero va valutata in funzione del numero di accessi al disco sia per la lettura dei nodi che per la scrittura. Supponendo che l'altezza del B-Albero sia formula_21 la procedura effettua formula_52 accessi al disco. Il tempo di esecuzione \u00e8 pari a formula_53.\nCancellazione.\nIl procedimento relativo alla cancellazione di una chiave \u00e8 inverso rispetto a quello per l'inserimento. Si supponga di dover eliminare una chiave formula_35 da un sottoalbero con radice formula_2: in questo caso una procedura di cancellazione viene chiamata ricorsivamente sul nodo formula_2 solo se il numero di chiavi di formula_2 \u00e8 pari al grado minimo del B-Albero formula_58. I casi che si possono riscontrare quando si vuole cancellare una chiave da un B-Albero sono svariati.\nLa complessit\u00e0 dell'algoritmo di cancellazione in termini di accesso al disco \u00e8 pari a formula_52 mentre la complessit\u00e0 temporale \u00e8 formula_39.\nVarianti del B-tree.\nEsistono diverse varianti al B-tree. Le tre pi\u00f9 diffuse sono:\nB+tree.\nA differenza del B-tree, nel B+tree tutti i dati sono salvati nelle foglie. I nodi interni contengono solamente chiavi e puntatori. Tutte le foglie sono allo stesso livello. I nodi foglia sono inoltre collegati assieme come una lista per rendere il recupero di informazioni pi\u00f9 semplici. Tale collegamento consente di svolgere in maniera efficiente anche interrogazioni su un intervallo di valori ammissibili. \nIl numero massimo di chiavi in un record \u00e8 detto ordine R del B+tree. Il numero minimo di chiavi per record \u00e8 R/2. \nIl numero di chiavi che pu\u00f2 essere indicizzato utilizzando un B+tree \u00e8 in funzione di R e dell'altezza dell'albero. \nPer un B+tree di ordine n-esimo e di altezza h:\nDi tutte le varianti del B-tree, questa \u00e8 la pi\u00f9 usata, perch\u00e9 tutti i primi nodi interni che la memoria centrale pu\u00f2 contenere vengono mantenuti su di essa mentre il resto dei nodi e le foglie vengono lasciate su memoria di massa. Ci\u00f2 permette una maggior velocit\u00e0 di ricerca.\nQuesto tipo di struttura trova applicazione nei file system Journaled File System, HPFS, Be File System, ReFS, ReiserFS e XFS.\nB*tree.\nUn B*tree \u00e8 una struttura dati sviluppata per la gestione di grandi quantit\u00e0 di informazioni, \u00e8 composta da 2 parti: il direttorio e l'archivio.\nLa variante principale sta per\u00f2 nelle foglie dell'albero, le quali sono collegate tra loro tramite una catena di puntatori, in modo da consentire una scansione sequenziale dell'archivio.\nQuesto tipo di struttura trova applicazione nei file system Reiser4, HFS, HFS Plus e Btrfs.\nPrefix B-tree.\nIl prefix B-tree \u00e8 un'evoluzione del B*tree. Nei prefix B-tree i nodi del direttorio non contengono necessariamente chiavi intere, ma generici separatori, cio\u00e8 chiavi che possono essere state private della loro parte iniziale (il prefisso); l'intera chiave pu\u00f2 essere ricostruita a partire dal separatore corrispondente, conoscendo la posizione nell'albero del nodo in cui esso \u00e8 contenuto. Le foglie dell'albero contengono invece chiavi intere, al fine di rendere pi\u00f9 efficace la ricerca sequenziale."}
{"id": "353065", "revid": "287204", "url": "https://it.wikipedia.org/wiki?curid=353065", "title": "Errico Alvino", "text": "Biografia.\nMilanese di nascita, spese la maggior parte della propria carriera professionale a Napoli, dove sotto il regno di Ferdinando II di Borbone e negli anni successivi realizz\u00f2 una serie di opere che tuttora caratterizzano il tessuto urbano della citt\u00e0.\nTra esse si ricordano in particolare la facciata della chiesa di Santa Maria di Piedigrotta (1853); il restauro della facciata del Duomo di Napoli (1870) con la collaborazione del suo allievo Giuseppe Pisanti; e la conversione dell'antico convento di Santa Maria di Costantinopoli nella Reale Accademia di Belle Arti.\nOltre all'attivit\u00e0 quale architetto, l'opera di Alvino \u00e8 stata fondamentale nel dettare l'assetto urbanistico della citt\u00e0, realizzando l'importante asse viario denominato Corso Maria Teresa (oggi corso Vittorio Emanuele) tra il 1852 e il 1860; ridisegnando il quartiere di Santa Lucia (1862) e la Villa Comunale di Napoli, per la quale realizz\u00f2 la Cassa Armonica.\nInsegnante presso la Reale Accademia Militare della Nunziatella, ne fu allontanato insieme ai colleghi Francesco De Sanctis, Fedele Amante, Filippo Cassola a seguito dei moti rivoluzionari del 1848.\nDopo l'unit\u00e0 d'Italia partecip\u00f2 ai concorsi per la facciata della cattedrale di Santa Maria del Fiore, a Firenze, ma i suoi progetti furono scartati.\nLa citt\u00e0 di Napoli gli ha dedicato una via nel quartiere Vomero in riconoscimento dell'opera svolta.\nOpere principali.\nIn passato \u00e8 stato ritenuto erroneamente progettista della vecchia stazione centrale di Napoli, demolita negli anni cinquanta del XX secolo."}
{"id": "353068", "revid": "339392", "url": "https://it.wikipedia.org/wiki?curid=353068", "title": "Costantino VII", "text": ""}
{"id": "353071", "revid": "1543377", "url": "https://it.wikipedia.org/wiki?curid=353071", "title": "Undervelier", "text": "Undervelier (toponimo francese; in tedesco \"Underswiler\", desueto) \u00e8 una frazione di 291 abitanti del comune svizzero di Haute-Sorne, nel Canton Giura (distretto di Del\u00e9mont).\nStoria.\nGi\u00e0 comune autonomo che si estendeva per 14,00\u00a0km\u00b2, il 1\u00ba gennaio 2013 \u00e8 stato accorpato agli altri comuni soppressi di Bassecourt, Courfaivre, Glovelier e Soulce per formare il nuovo comune di Haute-Sorne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale erano uniti nella forma del \"commune mixte\"."}
{"id": "353074", "revid": "125858481", "url": "https://it.wikipedia.org/wiki?curid=353074", "title": "Linea 4 (servizio ferroviario metropolitano di Napoli)", "text": ""}
{"id": "353077", "revid": "1870773", "url": "https://it.wikipedia.org/wiki?curid=353077", "title": "Regalgioffoli", "text": "Regalgioffoli, 550\u00a0m s.l.m., 180 abitanti, \u00e8 l'unica frazione di Roccapalumba nella citt\u00e0 metropolitana di Palermo.\nToponimo.\nIl toponimo evidenzia le radici arabe: \"Rahal jaffal\", che secondo gli studiosi dovrebbe significare \"Casale dell'abbondanza\" o \"luogo di passaggio\".\nStoria.\nIl feudo fu confiscato da Re Martino, e successivamente concesso, con facolt\u00e0 di popolarlo, a Dionisio Parisi nel 1431 da Re Alfonso il Magnanimo.\nLa chiesa dedicata alla Madonna del Rosario, fondata nel 1819, fu elevata a parrocchia solo nel 1932.\nOsservatorio astronomico.\nA Regalgioffoli, in contrada Pizzo Suaro, esiste un Osservatorio astronomico, inserito nella rete degli Osservatori Popolari d'Italia. Inoltre vi \u00e8 un centro di divulgazione astronomica che ospita un potente telescopio per l'osservazione delle stelle."}
{"id": "353078", "revid": "4711", "url": "https://it.wikipedia.org/wiki?curid=353078", "title": "Constantinopoli", "text": ""}
{"id": "353087", "revid": "339392", "url": "https://it.wikipedia.org/wiki?curid=353087", "title": "Michele VIII Palaeologo", "text": ""}
{"id": "353102", "revid": "1543377", "url": "https://it.wikipedia.org/wiki?curid=353102", "title": "Bassecourt", "text": "Bassecourt (toponimo francese; in tedesco \"Altdorf\", desueto) \u00e8 una frazione di 3\u00a0492 abitanti del comune svizzero di Haute-Sorne, nel Canton Giura (distretto di Del\u00e9mont).\nStoria.\nGi\u00e0 comune autonomo che si estendeva per 15,57\u00a0km\u00b2 e che comprendeva anche la frazione di Berlincourt, il 1\u00ba gennaio 2013 \u00e8 stato accorpato agli altri comuni soppressi di Courfaivre, Glovelier, Soulce e Undervelier per formare il nuovo comune di Haute-Sorne, del quale Bassecourt \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale erano uniti nella forma del \"commune mixte\"."}
{"id": "353122", "revid": "1318658", "url": "https://it.wikipedia.org/wiki?curid=353122", "title": "Apoteosi", "text": "Apoteosi (latino: \"apotheosis\", greco: \"\u1f00\u03c0\u03bf\u03b8\u03ad\u03c9\u03c3\u03b9\u03c2\") o deificazione (latino: \"deificatio\") significa \"divinizzazione\" o, pi\u00f9 in generale, \"glorificazione\", di solito intesa a un livello divino o semi-divino.\nNella mitologia greca si parla di apoteosi quando un essere divino, disceso temporaneamente sulla terra, ritornava alla sua dimora celeste, oppure quando un uomo era elevato ad eroe dopo la morte o anche in vita. Un esempio ne sono Diomede, i Dioscuri, Eracle e Asclepio. Spesso i greci ritenevano che i fondatori di citt\u00e0 terminassero la loro vita terrena con un'apoteosi e perci\u00f2 ricevevano onori simili a quelli tributati alla divinit\u00e0.\nI termini \"apoteosi\" e \"deificazione\" sono usati anche per indicare quel processo in uso nella Roma antica, nel quale un Imperatore veniva riconosciuto come divinit\u00e0, solitamente dopo la morte. L'uso \u00e8 poi passato a indicare una tipica raffigurazione artistica della gloria.\nEtimologia.\nIl primo termine deriva dal verbo greco \"\u1f00\u03c0\u03bf\u03b8\u03b5\u03cc\u03c9\" (\"apotheoo\") col significato di \"rendere tra gli dei\", mentre il secondo \u00e8 analogamente un composto dei termini latini \"deum\" (\"dio\") \"facere\" (\"fare\"). Entrambi indicano dunque un atto con il quale si riconosce la condizione divina di qualcuno o di qualcosa. Nella mitologia greca il primo mortale che ascese al cielo dopo la morte fu il semidio Ercole. La sua anima, mentre il corpo avvelenato dal sangue del centauro Nesso veniva bruciato su una pira, fu portata da Atena sull'Olimpo per volere del padre Zeus, dove venne accolta fra gli dei.\nL'apoteosi imperiale nell'Antica Roma.\nL'apoteosi di un imperatore romano era essenzialmente un atto politico attuato dal successore dell'imperatore. Tale processo prevedeva la creazione di un'immagine di cera dell'imperatore riccamente vestito e seduto, esposta in pubblico per un certo numero di giorni, dopo di che veniva bruciata all'aperto su una pira funeraria, a simboleggiare l'ascensione al cielo. Il primo divo storico fu Romolo, che divenne Quirino dopo la sua leggendaria scomparsa.\nLa tradizione ebbe inizio con la dichiarazione del Senato della divinizzazione di Giulio Cesare dopo la sua uccisione nel 44 a.C., atto che scosse l'opinione pubblica di Roma. Quando Augusto mor\u00ec 58 anni pi\u00f9 tardi, ricevette anche lui onori simili fornendo cos\u00ec un modello per i futuri imperatori. Gli obiettivi dell'atto erano di rinforzare la maest\u00e0 della carica imperiale e, pi\u00f9 immediatamente, di associare l'imperatore in carica a un illustre predecessore. Per esempio, quando Settimio Severo rovesci\u00f2 Didio Giuliano per prendere il potere nel 193, favor\u00ec l'apoteosi di Pertinace, che aveva regnato prima di Giuliano. Ci\u00f2 permise a Severo di presentarsi come erede e successore di Pertinace, sebbene i due non fossero imparentati.\nL'Apoteosi non era un processo automatico, almeno all'inizio dell'era imperiale. Gli imperatori che non erano ricordati con benevolenza o non erano graditi ai loro successori, generalmente non venivano divinizzati. Per esempio, Caligola e Nerone, che erano considerati da molti contemporanei come tiranni e il cui regno termin\u00f2 in modo violento, non furono divinizzati dopo la loro morte. Cos\u00ec accadde anche ad Eliogabalo, Geta, Caracalla, Massimino Trace e Domiziano. Commodo, anche lui assassinato e condannato a \"damnatio memoriae\" per la sua crudelt\u00e0, autocrazia e stravaganza, fu per\u00f2 riabilitato da Settimio Severo per cercare il favore delle famiglia superstite di Marco Aurelio (padre di Commodo); in un anno pass\u00f2 quindi dall'essere un nemico dello Stato secondo il Senato giustamente ucciso, alla condizione di \"divo Commodo\".\nGli imperatori che venivano divinizzati, venivano chiamati con l'appellativo di \"divus\", titolo che precedeva tutti i loro nomi. Infatti, Claudio veniva chiamato \"divus Claudius\". Questa parola viene spesso tradotta come \"dio\" (quindi, \"Claudio il dio\") ma ci\u00f2 non \u00e8 esatto; una miglior traduzione sarebbe \"divino\" (quindi, \"il divino Claudio\"), un'espressione pi\u00f9 leggera che gli intellettuali romani potevano accettare come metaforica. Nel tardo impero, questo onore divenne sempre pi\u00f9 associato in modo automatico agli imperatori morti, fino al punto che divenne quasi un sinonimo della moderna espressione \"fu\" (come dire, per esempio, \"il fu Claudio\"). Il fatto che \"divus\" avesse perso molto del suo significato religioso lo si capisce dal fatto che venne attribuito anche ai primi imperatori cristiani dopo la loro morte (p.es., \"divus Constantinus\").\nQuando l'apoteosi divenne parte della vita politica romana nella tarda repubblica e nel primo impero, cominci\u00f2 a essere trattata in contesti letterari. Nell'Eneide, Virgilio raffigura la deificazione di Enea, dicendo che verr\u00e0 accompagnato sulle scale del Paradiso, e cita l'apoteosi di Giulio Cesare. Anche Ovidio descrive l'apoteosi di Cesare nel libro XV delle \"Metamorfosi\" e attende la glorificazione di Ottaviano.\nLa nozione di apoteosi venne parodiata da Lucio Anneo Seneca nel suo \"Divi Claudii Apocolocyntosis\" (\"La Zucchificazione dell'Imperatore Claudio\"), nella quale Claudio non viene trasformato in un dio, ma in una zucca. Questa opera satirica non solo irrideva il fatto che il notoriamente goffo e malparlato Claudio potesse essere una divinit\u00e0, ma rivelava una certa irriverenza nei confronti dell'idea del culto del governante, almeno tra le classi educate di Roma, o pi\u00f9 probabilmente il livore di Seneca verso Claudio, la cui moglie aveva fatto erigere il tempio del Divo Claudio, tributandogli un culto pubblico.\nDivi e dive.\nNota: la data tra parentesi si riferisce al \"dies Natalis\", il giorno della celebrazione di ciascun divo imperatore, cos\u00ec come viene riportata nei calendari tardo-romani.\nA partire da Diocleziano e Massimiano, gli imperatori presero a divinizzarsi usualmente gi\u00e0 in vita (cosa gi\u00e0 tentata da Caligola, Domiziano, Settimio Severo e Aureliano), assumendo i titoli di \"dominus et deus\", sebbene la vera apoteosi venisse effettuata solo dopo la morte. Diocleziano fu l'ultimo imperatore ad essere onorato con questa cerimonia e un culto postumo a lui dedicato.\nCostantino fu nominato non divo ma isapostolo; i successori ebbero lo stesso titolo a parte il pagano Giuliano. Teodosio I nel 380 viet\u00f2 le cerimonie pagane.\nNel IV secolo d.C., con la cessazione dei riti pagani, anche la cerimonia di apoteosi venne meno. Fu sostituita dal titolo di isapostolo in vita e talvolta dalla santificazione dopo la morte di alcuni imperatori particolarmente meritori per la Chiesa cattolica o la Chiesa orientale, come il primo imperatore cristiano Costantino, sua madre Flavia Giulia Elena, la coppia imperiale Elia Pulcheria e Marciano, Teodosio I, Giustiniano I con la moglie Teodora, l'imperatrice regnante Irene di Atene, la reggente Teodora Armena e molti altri imperatori bizantini.\nL'apoteosi nell'arte.\nVenuto meno il significato politico e religioso dopo la scomparsa dell'Impero romano, l'apoteosi rimase per\u00f2 una delle tipiche raffigurazioni artistiche della gloria postuma di santi, re, artisti, eroi o personaggi famosi. Tipicamente il tal senso il soggetto glorificato viene rappresentato nell'atto di essere sollevato al cielo. Gli artisti usarono il concetto per motivi che andavano dal reale rispetto per il deceduto (come nell'affresco di Costantino Brumidi \"L'Apoteosi di George Washington\" sulla cupola del Campidoglio degli Stati Uniti a Washington o nell'affresco di Andrea Appiani con l'\"Apoteosi di Napoleone\" a Palazzo reale a Milano), al commento artistico (l\"'Apoteosi di Omero\" di Salvador Dal\u00ed), all'effetto comico."}
{"id": "353128", "revid": "1335892", "url": "https://it.wikipedia.org/wiki?curid=353128", "title": "Bug Occidentale", "text": "Il Bug Occidentale (in ucraino, bielorusso e polacco \"Bug\") \u00e8 un fiume, lungo 772\u00a0km, che scorre in Ucraina, Bielorussia e Polonia.\nPer gran parte del suo corso rappresenta il confine orientale della Polonia.\nNome.\nSembra che il nome di questo fiume risalga ai tempi preistorici, in cui la regione era abitata da trib\u00f9 germaniche. La radice \"*baug-\" (conservata nelle parole del tedesco \"biegen\" e dell'inglese \"bow\") significava \"piegare\", \"curvare\", \"arco\" e simili.\nQuando arrivarono nella zona i protoslavi, essi adottarono il nome del fiume dagli abitanti preesistenti. Stesso esito ebbe il nome di un altro fiume dell'Ucraina, il Bug Orientale.\nOggi in Polonia questo fiume si chiama semplicemente \"Bug\" (pron. ), mentre in Ucraina c'\u00e8 necessit\u00e0 di distinguere tra i due Bug, per cui il Bug Occidentale si chiama \"\u0417\u0430\u0445\u0456\u0434\u043d\u0438\u0439 \u0411\u0443\u0433\", \"Zachidnyj Buh\". Il fatto che la pronuncia ucraina e bielorussa del nome \"\u0411\u0443\u0433\" sia \"Buh\", spiega perch\u00e9 a volte questo fiume viene anche traslitterato come Buh.\nPercorso.\nIl Bug Occidentale nasce nella Galizia, nella parte occidentale dell'Ucraina, scorre dapprima verso ovest e poi svolta verso nord. Attraversa la periferia della citt\u00e0 di Br\u0117st e presso Varsavia sfocia nel Narew.\nIn realt\u00e0, il corso d'acqua misurato dalle sorgenti del Bug fino alla foce della Vistola \u00e8 pi\u00f9 lungo della Vistola presa da sola (1213 km contro 1047 km). In base alla lunghezza, bisognerebbe dire che la Vistola e il Narew sono affluenti del Bug. Storicamente, la Vistola \u00e8 stata sempre considerata il fiume principale, perch\u00e9 la sua portata \u00e8 nettamente superiore; tra Narew e Bug c'\u00e8 stata invece incertezza perch\u00e9 sono di portata simile (fino al 1962 il Narew era considerato affluente del Bug)."}
{"id": "353131", "revid": "4711", "url": "https://it.wikipedia.org/wiki?curid=353131", "title": "Imperatore Bizantino", "text": ""}
{"id": "353132", "revid": "293633", "url": "https://it.wikipedia.org/wiki?curid=353132", "title": "Thomas Bernhard", "text": "Biografia.\nAnni dell'infanzia e della formazione.\nBernhard nacque ad Heerlen, nei Paesi Bassi, il 9 febbraio del 1931, frutto d'una relazione illegittima tra la giovane viennese Herta Bernhard, figlia dello scrittore Johannes Freumbichler e della sua consorte Anna Bernhard, ed il falegname e carpentiere salisburghese Alois Zuckerst\u00e4tter (1905-1940); la madre difatti scelse d'abbandonare la natia Austria per i Paesi Bassi, in maniera tale da poter partorire in segreto il piccolo Thomas, lontana da occhi indiscreti. Lo scrittore non conoscer\u00e0 mai il padre, che avendo a sua volta abbandonato la patria per la Germania, vi mor\u00ec suicida nel 1940, procurandosi un letale avvelenamento da gas. Bernhard verr\u00e0 a conoscenza della morte del padre biologico soltanto svariati anni dopo la dipartita dello stesso.\nDall'autunno del 1931, tuttavia, madre e figlio sono nuovamente a Vienna, dove Thomas \u00e8 accolto assieme alla madre dai nonni materni, in presenza dei quali, e in particolare del nonno scrittore, trascorre l'epoca che testimonier\u00e0 esser stata paradisiaca. Il soggiorno presso la casa materna prosegue nel successivo spostamento (1935) che vede i Freumbichler spostarsi da Vienna a Seekirchen am Wallersee, nella provincia di Salisburgo, mentre la madre, impiegata come domestica, si trattiene a Vienna intraprendendo una relazione, presto coronata col matrimonio (1937), con Emil Fabjan, apprendista parrucchiere e attivista dell'organizzazione clandestina del Partito Comunista Austriaco, gi\u00e0 frequentata dal fratello di lei Farald. Dalla loro unione, Herta ed Emil avranno due figli, Peter (1938), che divenne medico internista e assistette il fratello fino alla sua morte, e Susanne (1940).\nEmil lascia presto Vienna per Traunstein, in Baviera (Germania), permettendo entro il 1938 l'arrivo di Thomas, della madre e dei nonni. Per il primo l'esperienza scolastica, iniziata anticipatamente nel 1935 per premura del nonno che lo volle introdotto alla musica e all'arte, diventa gradualmente - se gi\u00e0 non lineare in principio - un'esperienza traumatica in Germania, dove si sente discriminato perch\u00e9 austriaco. Per Johannes Freumbichler la permanenza nella terra del Nazismo \u00e8 altrettanto soffocante e conduce ad un blocco creativo che impedisce la chiusura di una seconda opera dopo il successo del primo e unico romanzo \"Philomena Hellenhub\", valso l'attribuzione del \"Premio nazionale austriaco per la Letteratura\".\nIn questa condizione, e gi\u00e0 in crescente conflitto con la madre, il piccolo Thomas Bernhard concepisce desideri di suicidio. Il suo temperamento \u00e8 tanto irrequieto da ostacolare la madre in ogni tentativo anche violento di acquietarlo. Su proposta di un assistente scolastico ella decide alfine (1942) di consegnarlo ad un istituto di rieducazione sito in Turingia. Thomas Bernhard descriver\u00e0 questi anni come gli anni di una subita educazione al rigore, al nazismo, in virt\u00f9 di un contatto peraltro diretto dopo l'ammissione nel 1943 al Convitto Nazionalsocialista di Salisburgo.\nThomas Bernhard ha ovviamente un rapporto diretto con il conflitto mondiale. Nel 1944 Salisburgo \u00e8 bombardata. L'abbandono del convitto prosegue con un breve ritorno in Germania e quindi nuovamente a Salisburgo (1945), dove il convitto nazionalsocialista \u00e8 il diventato convitto cattolico Johanneum. Per quanto visto e vissuto non avr\u00e0 piet\u00e0 quando negli anni Settanta racconter\u00e0 la realt\u00e0 dell'Austria e degli austriaci.\nAbbandonato il ginnasio nel 1947, Bernhard inizia con sollievo un apprendistato in un negozio di generi alimentari proseguendo privatamente gli studi di musica e canto, ma si ammala di pleurite (conseguenza di un raffreddamento trascurato) nel 1949. Viene accolto nello stesso ospedale in cui venne ricoverato il nonno, che mor\u00ec l\u201911 febbraio dello stesso anno. Dopo la permanenza nell\u2019ospedale regionale di Salisburgo, viene ricoverato - ancora convalescente - nel sanatorio di Gro\u00dfgmain, in cui, per contagio, si ammala di tubercolosi polmonare. Per questa ragione, viene ulteriormente trasferito in un sanatorio per tisici (Grafenhof), da cui entrer\u00e0 ed uscir\u00e0 fino all\u2019inizio del 1951.\nLa prima fase creativa: narrativa e giornalismo.\nVentenne, Bernhard, che in sanatorio conosce Hedwig Stavianicek (la compagna di 37 anni pi\u00f9 anziana, che l'accompagner\u00e0 fino alla morte e che egli definiva \u00abla persona della vita\u00bb) si dedica alla prima composizione di racconti e articoli giornalistici per il \"Demokratisches Volksblatt\" e il \"Salzburger Volksblatt\" di Salisburgo. Sotto la copertura degli pseudonimi Thomas Fabjan e Niklas van Herleen appaiono nel 1950 i primi racconti. Per quanto concerne il contenuto della produzione letteraria, il racconto del 1956 \"Der Schweineh\u00fcter\" segna l'abbandono definitivo del primo idillismo, inaugurando in certo modo una nuova stagione artistica.\nLa seconda fase creativa: poemi e romanzi.\n\u00c8 infatti per la prosa lunga, romanzi e poemi, la nuova attenzione di Bernhard, bench\u00e9 appaiano in questi anni poesie liriche singole e raccolte. Subita per breve tempo l'influenza del rapporto di conoscenza con il compositore Gerhard Lampersberg e della moglie Maja, promotori di un circolo artistico storicamente noto come Thonhof, decide infine di interrompere il rapporto e compie alcuni viaggi all'estero.\nNel 1963 appare il romanzo \"Gelo\" (Frost) che venne acclamato dalla critica - omonimo a una raccolta di 140 poesie la cui pubblicazione fu invece rifiutata nel 1961 dall\u2019editore Otto M\u00fcller.\nNel 1964, gli fu conferito il \"Premio Julius Campe\" e uscir\u00e0 il lavoro pi\u00f9 stimato dallo stesso Bernhard: \"Amras\" (1964). In un\u2019intervista al \u00abDie Presse\u00bb del 1984, l\u2019autore definir\u00e0 \"Amras\" il \u00ablibro prediletto\u00bb. A riprova della sua predilezione per \"Amras\", Bernhard citer\u00e0 il titolo di questa opera in \"Estinzione\". Del 1967 \u00e8 \"Perturbamento\" (Verst\u00f6rung), mentre nuove pubblicazioni di poesia accompagnano la produzione narrativa.\nL'apparizione di \"Una festa per Boris\" (Ein Fest f\u00fcr Boris, 1970), prima opera teatrale di Bernhard, inaugura ancora una svolta nel percorso artistico dell'autore ormai in modo crescente al centro di aspre o entusiastiche critiche nel dibattito culturale nazionale.\nIl teatro.\nA causa della gi\u00e0 citata tisi trascorre gli anni fra il 1949 e il 1951 all'ospedale privato Grafenhof presso St.Veit im Pongau. Studia poi come attore al Mozarteum di Salisburgo (1955-1957). Dopo gli studi comincia a lavorare come autore indipendente.\nLa morte.\nBernhard muore il 12 febbraio del 1989 assistito dal fratello nella sua casa di Ohlsdorf, vicino a Gmunden, nel nord dell'Austria, a causa delle conseguenze della cardiomegalia insorta nel 1980. Aveva dato disposizioni affinch\u00e9 non fosse pubblicato nulla del materiale rimasto inedito e che i suoi lavori non fossero pi\u00f9 distribuiti, n\u00e9 rappresentati in Austria. La sua morte viene annunciata il 16 febbraio, solo dopo il funerale.\nLa sua casa \u00e8 attualmente un museo, di cui una delle maggiori attrattive sono le oltre cento paia di scarpe appartenute a Bernhard.\nLa \"persona della sua vita\".\nRaramente nell'opera bernhardiana viene toccato il tasto delle donne, fatta eccezione per quella che lui definisce la \"persona della sua vita\" (definizione che si trasforma addirittura in \"zia\" nell'ultima opera postuma \"I miei premi\"). Si tratta di Edwige Hofbauer Stavianicek nata nel 1894 e morta nel 1984, cinque anni prima della morte dello scrittore. La Hofbauer sposa nel 1933 il dr. Franz Stavianicek, funzionario ministeriale viennese, che muore nel 1944 all'et\u00e0 di 70 anni. Nel 1949 la Stavianicek, cinquantacinquenne, incontra nel sanatorio di Grafenhof il diciottenne Bernhard, e da l\u00ec in poi si instaurer\u00e0 tra i due un rapporto di amicizia, stima e \"compagnia\" (da ricordare che tra il 1949 e il 1951 lo scrittore perde sia l'adorato nonno materno che la madre), che durer\u00e0 fino alla scomparsa della Stavianicek. Rapporto davvero importantissimo e per certi versi indissolubile se si pensa che Thomas Bernhard riposa nella stessa tomba dei coniugi Stavianicek, nel cimitero di Grinzing a Vienna.\nLavoro.\nSpesso criticato nel suo paese come \"Nestbeschmutzer\" (il cui significato italiano \u00e8 simile ad \"esterofilo\", ma pi\u00f9 dispregiativo, letter. \"sporca-nido\") per la sua visione critica dell'Austria, Bernhard ebbe grande fortuna all'estero.\nLa sua produzione \u00e8 molto influenzata dalla sensazione di solitudine (provata soprattutto nell'infanzia e nell'adolescenza) e dal suo male incurabile, che gli fece vedere la morte come ultima essenza dell'esistere. I suoi lavori sono generalmente lunghi monologhi sulla situazione del mondo e su come esso influisce sulle situazioni concrete; ci\u00f2 vale sia per i suoi romanzi sia per le opere teatrali, dove lo spettatore \u00e8 considerato come l'altra parte di un dialogo.\nI suoi protagonisti (spesso giovani studenti) denunciano il desolato spettacolo della \"stupidit\u00e0 della popolazione\" austriaca; lo stato (spesso chiamato \"Cattolico-Nazional-Socialista\"), viene descritto come una nazione al collasso economico, sociale e artistico, e per questo motivo Bernhard \u00e8 pi\u00f9 apprezzato all'estero che in patria.\nLe tematiche dei suoi lavori non si limitano per\u00f2 a questo, dato che le sue opere riflettono anche sull'isolamento e l'auto-decomposizione delle persone che cercano la perfezione. La Perfezione, per Bernhard, \u00e8 impossibile da trovare, poich\u00e9 essa significa stagnazione o addirittura morte.\n\"Es ist alles l\u00e4cherlich, wenn man an den Tod denkt\" (Ogni cosa \u00e8 ridicola, se paragonata alla morte) fu il suo commento quando ricevette un premio nazionale austriaco (premio comunque minore) nel 1968, commento che caus\u00f2 uno scandalo pubblico e che non fece altro che aumentare la sua fama. Il suo romanzo \"Holzf\u00e4llen\" (1984) appena pubblicato venne sequestrato a seguito della querela per diffamazione da parte di un compositore che si proclamava suo amico e che si riconosceva nel protagonista. Molte delle sue opere, su tutte \"Heldenplatz\" (\"Piazza degli Eroi\" 1988), furono pesantemente criticate dagli ambienti pi\u00f9 conservatori, che lo accusarono di sminuire la reputazione dell'Austria. \"Heldenplatz\" fu inoltre messo in scena dal controverso regista del Burgtheater Claus Peymann.\nThomas Bernhard \u00e8 annoverato tra gli scrittori compresi nel Canone Occidentale, compilato dal famoso critico letterario statunitense Harold Bloom.\nOpere.\nPoesia.\nNOTA. I maggiori cicli poetici e alcuni gruppi di poesie furono raccolti nel 1991 da Volker Bohn: v. Th. Bernhard, \"Gesammelte Gedichte\", hrsg. von V. Bohn, Suhrkamp, Frankfurt am Main, 1991. A decenni di distanza Raimund Fellinger cur\u00f2 il volume interamente dedicato alla poesia di Bernhard, arricchendo l\u2019antologia del 1991 con una rielaborazione (inedita) di \u2018\u2019Auf der Erde und in der H\u00f6lle\u2019\u2019 e con l\u2018inedito ciclo poetico \u2018\u2019Frost\u2019\u2019, e dotando il volume di un'ampia postfazione e di numerose Note circa l\u2018Entstehunsgeschichte dei singoli componimenti: v. Th. Bernhard, \"Werke\", Band XXI, \"Gedichte\", hrsg. von R. Fellinger, Suhrkamp, Berlin 2015. \n(A lato si pu\u00f2 ricordare che lo stesso Bernhard fu curatore dell\u2019opera poetica di Christine Lavant, v. Ch. Lavant, \"Gedichte\", Suhrkamp, Frankfurt am Main 1987).\nOpere in quotidiani, riviste e antologie.\nNota: "}
{"id": "353135", "revid": "339392", "url": "https://it.wikipedia.org/wiki?curid=353135", "title": "Giovanni Zimisce", "text": ""}
{"id": "353144", "revid": "1543377", "url": "https://it.wikipedia.org/wiki?curid=353144", "title": "Glovelier", "text": "Glovelier (toponimo francese) \u00e8 una frazione di 1\u00a0193 abitanti del comune svizzero di Haute-Sorne, nel Canton Giura (distretto di Del\u00e9mont).\nStoria.\nGi\u00e0 comune autonomo che si estendeva per 14,34\u00a0km\u00b2 e che comprendeva anche la frazione di Sceut, il 1\u00ba gennaio 2013 \u00e8 stato accorpato agli altri comuni soppressi di Bassecourt, Courfaivre, Soulce e Undervelier per formare il nuovo comune di Haute-Sorne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGlovelier \u00e8 servito dall'omonima stazione sulle ferrovie Del\u00e9mont-Delle e Glovelier-La Chaux-de-Fonds.\nAmministrazione.\nDal 1853 comune politico e comune patriziale erano uniti nella forma del \"commune mixte\"."}
{"id": "353145", "revid": "78273", "url": "https://it.wikipedia.org/wiki?curid=353145", "title": "Scisma d'oriente", "text": ""}
{"id": "353150", "revid": "1318658", "url": "https://it.wikipedia.org/wiki?curid=353150", "title": "I arrondissement di Parigi", "text": "Il I \"arrondissement\" di Parigi \u00e8 una suddivisione della capitale francese. Si tratta di uno dei pi\u00f9 antichi quartieri della citt\u00e0, risalente al Medioevo, oggi l\"arrondissement\" meno popolato.\nIl I \"arrondissement\" confina a sud col VII ed il VI \"arrondissement\", ad ovest con l'VIII \"arrondissement\", a nord col II \"arrondissement\" e ad est con il III ed il IV \"arrondissement\". Situato sulla \"rive droite\", comprende anche la parte occidentale dell'\u00cele de la Cit\u00e9.\nSpazi verdi.\nGrazie in particolare alla presenza del Giardino delle Tuileries e del Giardino del Carrousel, il I \"arrondissement\" ha la pi\u00f9 vasta area di verde pubblico della citt\u00e0 (escludendo il Bois de Boulogne e il Bois de Vincennes), con 46 ettari di aree verdi sul totale di 270 di Parigi. Gli altri sono i seguenti:\nQuartieri.\nCome gli altri arrondissement della citt\u00e0, \u00e8 suddiviso in quattro quartieri amministrativi:"}
{"id": "353155", "revid": "647919", "url": "https://it.wikipedia.org/wiki?curid=353155", "title": "Leone III l'Isaurico", "text": ""}
{"id": "353186", "revid": "1784425", "url": "https://it.wikipedia.org/wiki?curid=353186", "title": "Tarja Halonen", "text": "\u00c8 stata la undicesima Presidente della Finlandia dal 2000, rieletta il 29 gennaio 2006, fino al 29 febbraio 2012. \u00c8 la prima donna a ricoprire questa carica.\nDurante il suo primo mandato si \u00e8 sposata con Pentti Araj\u00e4rvi, suo compagno da molti anni.\nBiografia.\nTarja Kaarina Halonen \u00e8 nata il 24 dicembre 1943 nel distretto di Kallio, a Helsinki, tradizionalmente un quartiere operaio, figlia di Vieno Olavi Halonen (1915-1981) e di Lyyli Elina Loimola (1917-1990). Ha conseguito una laurea in giurisprudenza all'Universit\u00e0 di Helsinki nel 1968. Tarja Halonen \u00e8 stata prima Segretaria per gli Affari Sociali e poi Segretaria Generale dell'Unione Nazionale degli Studenti (SYL) dal 1969 al 1970; in seguito ha ottenuto un posto come avvocato all'Organizzazione Centrale dei Sindacati Finlandesi (SAK) dal 1970 al 1974. \u00c8 diventata membro del Partito Socialdemocratico.\nNel 1974 il Primo ministro Kalevi Sorsa assegn\u00f2 la carica di segretaria parlamentare alla Halonen, che fece cos\u00ec conoscenza con il mondo politico e governativo finlandese e inizi\u00f2 la sua carriera politica. Dal 1975 al 1996 fu membro del Consiglio Cittadino di Helsinki. Nel 1979 fu eletta al Parlamento, di cui fu deputato fino al 2000; il suo primo incarico parlamentare fu quello di presidente del Comitato Sociale dal 1984 al 1987.\nNel 1987 Tarja Halonen divenne Ministro degli Affari Sociali e della Sanit\u00e0 nel governo del primo ministro Harri Holkeri, incarico che ricopr\u00ec fino al 1990. Assunse inoltre la guida del Ministero della cooperazione nordica dal 1989 al 1991, anno in cui divent\u00f2 presidente della Fondazione per la Solidariet\u00e0 Internazionale, carica da cui si dimise nel 2000. Dal 1990 al 1991 fu Ministro della Giustizia nel governo di Esko Aho, e dal 1995 fino alla sua elezione a presidente rivest\u00ec la carica di Ministro degli Esteri nel governo del collega socialdemocratico Paavo Lipponen.\nCandidatura alla presidenza.\nTarja Halonen annunci\u00f2 nel 1999 la sua intenzione di candidarsi alle presidenziali del 2000. Nelle elezioni presidenziali del 1994 un'altra donna, Elisabeth Rehn, era andata molto vicina alla vittoria, ispirando la Halonen e i suoi sostenitori. Il Partito Socialdemocratico decise di tenere delle elezioni primarie per scegliere il suo candidato alla presidenza. Alle primarie la Halonen sfid\u00f2 Pertti Paasio, membro del Parlamento Europeo ed ex segretario del partito, e Jacob S\u00f6derman, Mediatore UE. Il presidente uscente, Martti Ahtisaari, decise di non concorrere per un secondo mandato e non partecip\u00f2 alle primarie.\nAl primo turno delle presidenziali Tarja Halonen ottenne la maggioranza dei voti, il 40%, seguita dall'ex Primo Ministro Esko Aho del Partito di Centro, che ottenne il 34,4%. Dato che nessuno dei due aveva avuto la maggioranza assoluta, fu necessaria una nuova tornata elettorale. Al ballottaggio la Halonen vinse di misura sul concorrente con il 51,6% contro il 48,4% diventando la prima donna presidente della Finlandia; si insedi\u00f2 il 1\u00ba marzo 2000.\nPresidenza.\nNonostante la vittoria con uno stretto margine, la Halonen divenne una dei pi\u00f9 popolari presidenti della Finlandia, con percentuali di consenso tra il 94% e il 97%, che tuttavia scesero al 42% durante la campagna per le presidenziali del 2006. \u00c8 considerata una persona semplice e alla mano. Molte persone apprezzano il fatto che abbia fatto carriera partendo dal basso grazie alle sue competenze, particolare molto apprezzato dalla mentalit\u00e0 fortemente meritocratica finlandese. Tarja Halonen si \u00e8 piazzata quinta, in un sondaggio, fra i 100 pi\u00f9 importanti finlandesi della storia, prima fra i viventi.\nIl suo stile di vita ha causato qualche controversia ma anche ammirazione per la sua indole indipendente. Negli anni sessanta, abbandon\u00f2 la Chiesa finlandese, a cui appartiene la maggioranza dei finlandesi, per protestare contro le tasse sui fedeli, e per le sue posizioni contro il sacerdozio femminile.\nLa Halonen \u00e8 stata criticata per avere preso parte nel maggio 2005 alle celebrazioni del 60\u00ba anniversario del Giorno della Vittoria a Mosca, e per la sua opposizione all'uso di mine lungo il confine. Entrambi gli atti vengono considerati da alcuni come antipatriottici dato che la Russia, e l'Unione Sovietica in precedenza, sono state storicamente una minaccia all'indipendenza dello Stato finlandese.\nNel giugno 2005 l'allora primo ministro italiano Silvio Berlusconi, durante l'inaugurazione della sede per l'Autorit\u00e0 europea per la sicurezza alimentare a Parma, afferm\u00f2 che per ottenere la sede dell'organizzazione in Italia avrebbe \"rispolverato le sue arti da playboy\" con Tarja Halonen per far desistere la Finlandia dal candidarsi come sede dell'organo europeo. L'affermazione caus\u00f2 un breve incidente diplomatico con il richiamo dell'ambasciatore italiano in Finlandia da parte del Ministero degli Esteri finlandese. Il caso fu dichiarato chiuso da entrambi i governi l'indomani dopo alcuni chiarimenti.\nElezioni presidenziali del 2006.\nIl 20 maggio 2005, Tarja Halonen tenne una conferenza stampa nella residenza presidenziale di M\u00e4ntyniemi dove conferm\u00f2 la sua volont\u00e0 di concorrere per un secondo mandato, in risposta alla delegazione del suo partito che gli aveva fatto visita due giorni prima. Oltre al Partito Socialdemocratico ottenne anche il supporto del leader dell'Alleanza di Sinistra, Suvi-Anne Siimes.\nIl 19 novembre, fu nominata ufficialmente candidata alle presidenziali dai due partiti all'unanimit\u00e0.\nIl sostegno per il secondo mandato di Tarja Halonen fu forte. Ricevette, nella prima tornata elettorale, il 46% dei voti, mentre Sauli Niinist\u00f6 del Partito di Coalizione Nazionale) arriv\u00f2 secondo con il 24%. Al ballottaggio il 29 gennaio 2006, la Halonen fu riconfermata con il 51,8% delle preferenze contro il 48,2% di Niinist\u00f6.\nFamiglia e interessi.\nFra gli interessi della presidente, la storia dell'arte, il teatro e il nuoto. Tarja Halonen parla correntemente finlandese, svedese, inglese, tedesco e francese.\nIl 26 agosto 2000, la presidente ha sposato il suo compagno Pentti Araj\u00e4rvi in una cerimonia civile nella residenza di M\u00e4ntyniemi, dopo una relazione durata pi\u00f9 di quindici anni. Entrambi hanno figli da rapporti precedenti. In Finlandia la loro relazione non era un segreto, ma il matrimonio \u00e8 servito soprattutto a chiarire la posizione di Araj\u00e4rvi durante le visite presidenziali all'estero."}
{"id": "353203", "revid": "33084", "url": "https://it.wikipedia.org/wiki?curid=353203", "title": "Logica e linguaggio", "text": ""}
{"id": "353211", "revid": "125915697", "url": "https://it.wikipedia.org/wiki?curid=353211", "title": "Linea 6 (metropolitana di Napoli)", "text": "La linea 6 della metropolitana di Napoli \u00e8 un'infrastruttura lunga 2,3 km che collega il quartiere Fuorigrotta con quello di Mergellina, con quattro stazioni. Una volta ultimati i lavori per il prolungamento della linea fino a piazza Municipio con tre stazioni intermedie, la linea avr\u00e0 una lunghezza complessiva di 5,5 km con 8 fermate totali, permettendo l'interscambio con la linea 1.\nLa linea 6 \u00e8 entrata parzialmente in funzione il 4 febbraio 2007, ma a causa del basso numero di passeggeri \u00e8 stata poi chiusa al pubblico nel 2013, in attesa di completare i lavori.\nStoria.\nLe prime ipotesi e la metrotranvia.\nLa linea 6 ha origine dal progetto della \"Linea Tranviaria Rapida\" (LTR) elaborato in occasione dei Mondiali di Calcio del 1990 e approvato nel 1981 insieme ai progetti per la metropolitana di Genova, la metropolitana di Torino e la linea 3 di Milano.\nIl progetto prevedeva la costruzione di una linea di metrotranvia (con caratteristiche intermedie fra un tram e una metropolitana classica) che avrebbe attraversato la citt\u00e0 in direzione est-ovest, da Fuorigrotta a Ponticelli, passando per il centro cittadino (Piazza Municipio). La tratta era strategica anche in vista dei Mondiali di Italia '90, in quanto era prevista la stazione capolinea presso piazzale Tecchio (nei pressi dello Stadio Diego Armando Maradona)\nDopo molti ritardi e difficolt\u00e0 nel reperire i finanziamenti, i lavori iniziarono a met\u00e0 degli anni '80. La tratta occidentale della LTR, il cui tracciato era per la maggior parte in galleria, fu l'unica ad essere completata (esclusa per\u00f2 la stazione di Tecchio) in tempo per i Mondiali, ma problemi di natura tecnica e di interferenze con la viabilit\u00e0, oltre che di intralcio alle linee tranviarie gi\u00e0 esistenti, impedirono l'apertura della linea. In seguito lo scandalo Tangentopoli e la conseguente crisi degli appalti per le infrastrutture non permise ulteriori lavori e il progetto fu per diversi anni accantonato.\nLa conversione in metropolitana e l'apertura della prima tratta.\nI lavori ripresero solo nel 2002: l'idea originaria di una metrotranvia che collegasse da ovest a est la citt\u00e0 fu definitivamente abbandonata e il progetto fu convertito in metropolitana leggera totalmente sotterranea limitando il tracciato dall'area ovest al centro cittadino. Vennero quindi recuperate le gallerie gi\u00e0 costruite per la LTR, le quali furono allargate e collegate tra loro. Le stazioni sotterranee subirono una revisione nei progetti e nella denominazione (ad esempio la stazione di Piedigrotta divent\u00f2 Mergellina). La tratta verso il centro, da realizzare ex novo, venne definitivamente attestata a Piazza Municipio, dove sarebbe avvenuto il collegamento con la gi\u00e0 esistente linea 1. Erano inoltre presenti altri interscambi lungo il tracciato, sia con la linea 2 che con la Ferrovia Cumana.\nL'inaugurazione della prima tratta Mostra (Fuorigrotta)- Mergellina (Piedigrotta) avvenne l'11 gennaio 2007, e l'apertura al pubblico il successivo 4 febbraio.\nLa chiusura e il completamento della linea.\nFin dall'inizio, per la brevit\u00e0 del tracciato in esercizio (solo 2,3 km e 4 stazioni), la linea 6 non registr\u00f2 una grande affluenza ( passeggeri al giorno sui ), in quanto gran parte dell'utenza continuava ad usufruire della linea 2 e della Ferrovia Cumana.\nIl Comune, in attesa del completamento dell'infrastruttura, dal 24 marzo 2011 decise infatti di limitare il servizio nelle sole ore del mattino dal luned\u00ec al venerd\u00ec con una corsa ogni 16 minuti. Nel 2013, il crollo della Riviera di Chiaia durante i lavori di prolungamento (che colp\u00ec Palazzo Guevara) port\u00f2 a sospendere del tutto il servizio.\nI lavori di completamento sono stati affidati dal Comune di Napoli ad Ansaldo STS; coordinamento, progettazione ed esecuzione delle opere civili avviene tramite la societ\u00e0 Metropolitana di Napoli S.p.A. I fondi utilizzati provengono dall'Unione Europea, dalla Regione Campania e dallo Stato.\nNel dettaglio, risulta in costruzione il prolungamento verso il centro cittadino, da Mergellina a Municipio, con 3 stazioni intermedie (Arco Mirelli, San Pasquale e Chiaia - Monte di Dio). Una volta aperta la tratta intera, \u00e8 prevista una frequenza di un treno ogni 10 minuti aumentabile fino ad un treno ogni 5 minuti. La stazione di piazza Municipio costituir\u00e0 inoltre un importante interscambio con la linea 1 e le linee tranviarie della citt\u00e0, rendendo finalmente attrattiva la linea 6.\nIl 21 luglio 2017 venne abbattuto l'ultimo diaframma del tunnel di collegamento tra la linea 1 e la linea 6.\nTra il 2018 e il 2021 vennero ultimate le stazioni di Arco Mirelli e di Chiaia-Monte di Dio. A marzo 2021 inizi\u00f2 la fase di pre-esercizio della tratta completa.\nLa riapertura.\nLa riattivazione ufficiale della linea, inizialmente prevista per ottobre 2021, \u00e8 slittata alla primavera successiva. Tuttavia, poich\u00e8 i lavori di elettrificazione della linea non sono terminati, l'inaugurazione avverr\u00e0 in due tempi: nella primavera del 2022 verr\u00e0 attivato il prolungamento da Mergellina a San Pasquale, e per fare inversione i treni saranno trainati da una locomotiva diesel; successivamente sar\u00e0 aperta anche la tratta San Pasquale-Municipio. La linea 6 completa, da Mostra a Municipio, sar\u00e0 ufficialmente in esercizio nel corso del 2024.\nCaratteristiche.\nLa linea, realizzata con le caratteristiche di una metropolitana leggera, ha una capacit\u00e0 di con una frequenza massima di un treno ogni 4,5 minuti, ma \u00e8 tecnologicamente predisposta per trasportare passeggeri con un treno ogni 3 minuti. La linea aerea di contatto \u00e8 a 750 V cc.\nStazioni.\nPur essendo una linea di ridotte dimensioni (ad oggi la pi\u00f9 corta sul territorio campano), le attuali 4 fermate (e le 4 in costruzione) fanno parte del circuito delle \"Stazioni dell'arte\" e presentano quindi architetture moderne ed eleganti, impreziosite da dipinti e numerose opere murarie.\nMateriale rotabile.\nI convogli utilizzati sulla linea sono le vetture T67 di Firema, con caratteristiche tipiche di una vettura tranviaria dal momento che al tempo furono ordinate per essere adoperate sulla rete tranviaria, tanto che hanno anche gli indicatori di direzione, ed erano inizialmente provvisti anche di dispositivi di captazione ad asta e rotella.\nAlcune vetture furono recuperate dopo che furono praticamente estratte dalla linea sotterranea mediante un'apertura creata in viale Augusto nel 2005, altre invece furono riprese dai depositi delle officine Fiore di Caserta, che le aveva assemblate. Presso le officine sono presenti dei convogli mai utilizzati per il non avvenuto pagamento alla consegna, ancora nell'originaria livrea bianco-blu della LTR.\nProgetto di estensione a ovest.\nNell'ambito della costruzione di Bagnoli Futura, \u00e8 prevista entro il 2025 un'estensione della linea 6 fino alla Citt\u00e0 della Scienza, con le fermate intermedie Campegna, Acciaieria, Citt\u00e0 della Scienza e Porta del Parco, quest'ultima concepita non solo come capolinea ma come interscambio con la linea 8 (gestita dalla Ferrovia Cumana). E' inoltre prevista la costruzione di un deposito per il materiale rotabile presso la stazione Campegna."}
{"id": "353214", "revid": "767487", "url": "https://it.wikipedia.org/wiki?curid=353214", "title": "No Control (Bad Religion)", "text": "No Control \u00e8 un album del gruppo punk rock Bad Religion, pubblicato nel 1989 da Epitaph Records. \u00c8 considerato dalla critica l'album della consacrazione e dalla maggior parte dei fan uno dei migliori album dei Bad Religion, contiene canzoni molto pi\u00f9 rapide rispetto all'album precedente avvicinandosi cos\u00ec pi\u00f9 all'hardcore punk rispetto ai precedenti lavori legati al classico punk rock. Le canzoni sono brevi, rapide ma dense di significati per lo pi\u00f9 dai risvolti sociali.\nLa traccia \"You\" \u00e8 stata inserita nel gioco Tony Hawk's Pro Skater 2."}
{"id": "353261", "revid": "8897", "url": "https://it.wikipedia.org/wiki?curid=353261", "title": "Fiume Mississippi", "text": ""}
{"id": "353265", "revid": "125394657", "url": "https://it.wikipedia.org/wiki?curid=353265", "title": "Populonia", "text": "Populonia \u00e8 una frazione del comune di Piombino in provincia di Livorno. Comprende anche la localit\u00e0 Populonia Stazione e fa parte della Circoscrizione Populonia-Fiorentina.\n\u00c8 stata in antichit\u00e0 una delle pi\u00f9 grandi ed importanti citt\u00e0 etrusche e romane.\nPosizione.\nL'antico abitato si trova in posizione dominante su di uno dei promontori che formano il golfo di Baratti e conserva fortificazioni del XV secolo ad opera dei Signori di Piombino, gli Appiani, come testimoniato dal dragone simbolo della casata posto sopra l'ingresso del borgo.\nLa citt\u00e0 antica.\nQuadro d'insieme.\nPopulonia fu un antico insediamento etrusco, di nome Fufluna (da Fufluns, dio etrusco del vino e dell'ebbrezza) o Pupluna, l'unica citt\u00e0 etrusca sorta lungo la costa. Era una delle dodici citt\u00e0 della Dodecapoli etrusca, le citt\u00e0-stato principali che facevano parte dell'Etruria, governate da un lucumone.\nL'acropoli della citt\u00e0 storica corrisponde agli odierni Poggio del Castello e Poggio del Telegrafo, posti all'estremit\u00e0 sud-occidentale del Golfo di Baratti. Gi\u00e0 in epoca arcaica, probabilmente, l'abitato si estese anche alle alture limitrofe e all'area del golfo, dove, oltre alle principali necropoli della citt\u00e0, \u00e8 localizzato anche il quartiere industriale.\nInsieme a Volterra fu uno dei centri di maggiore attivit\u00e0 mineraria e dell'industria metallurgica degli Etruschi.\nStoria.\nL'avvio del processo di aggregazione che porter\u00e0 all'occupazione di Poggio del Castello e di Poggio del Telegrafo si colloca all'inizio dell'et\u00e0 del Ferro (IX secolo a.C.). Il sistema insediativo del Bronzo Finale (XII-X secolo a.C.) era invece caratterizzato da piccoli nuclei abitativi posti lungo la costa, dall'odierno Golfo di Baratti verso Nord, fino a San Vincenzo.\nPopulonia deve il suo splendore, oltre allo sfruttamento delle risorse minerarie del Campigliese e della vicina isola d'Elba, che la resero uno dei centri pi\u00f9 fiorenti della metallurgia antica del bronzo e del ferro, anche alla sua felice posizione geografica. Fin dall'Et\u00e0 del Bronzo Populonia diventa un importante crocevia dei traffici medio tirrenici, vero porto di mare e luogo d'incontro privilegiato di influssi provenienti dal resto del Mediterraneo. La vicinanza con l'Arcipelago toscano, che si connota presto come un vero ponte di isole e sul quale la citt\u00e0 inizia presto a esercitare una forma di controllo, la rende un interlocutore privilegiato nei rapporti con la vicina Corsica e la Sardegna.\nNel VI secolo a.C. visse il suo periodo di massimo splendore, arrivando ad ospitare molte migliaia di abitanti, con un'acropoli, una necropoli, diversi quartieri portuali ed industriali (presso la marina, sul golfo di Baratti). Era munita di un'imponente cinta muraria. L'acropoli e l'abitato erano difesi da una prima cinta, mentre una seconda cinta era a protezione dei quartieri industriali situati presso il porto; questi si erano estesi al di sopra delle necropoli pi\u00f9 antiche, lasciando una notevole quantit\u00e0 di scorie di ferro residuate dall'attivit\u00e0 metallurgica.\nIn epoca romana lo storico latino Tito Livio ci informa che nel 205 a.C. Populonia forn\u00ec a Scipione l'Africano il ferro necessario per la spedizione in Africa, durante la seconda guerra punica. Godette sempre di una certa autonomia, continuando anche sotto l'egemonia di Roma a battere moneta propria ed intatti ne rimasero i commerci; Populonia era infatti alleata di Roma e molte sono le testimonianze architettoniche (templi, ville, terme) giunte fino a noi di epoca romana. L'episodio che tracci\u00f2 l'inizio di un lento e progressivo declino si ebbe con le guerre intestine di Mario e Silla. Populonia infatti si schier\u00f2 dalla parte di Mario, che poi fu sconfitto; Silla decise dunque di punirne gli alleati e distrusse la citt\u00e0. Era il I secolo a.C.\nLo storico romano Strabone alla fine del I secolo a.C. visita Populonia; ne parla come di un centro in piena rovina, con un'acropoli in piena decadenza e in semiabbandono, fatta eccezione per pochi templi. Rimanevano vivi e popolati solamente i quartieri industriali sul mare, le borgate lungo la spiaggia di Baratti e sui promontori che circondano il porto, come l'area archeologica di Poggio del Molino e di Poggio San Leonardo.\nEconomia della citt\u00e0 antica.\nPer tutto il periodo etrusco e la prima parte di controllo romano (fino al I secolo a.C.) l'economia di Populonia era basata sui commerci marittimi e sulle produzioni siderurgiche. Lo sviluppo di questa citt\u00e0 fu infatti dato dalla fondamentale presenza della vicina isola d'Elba che, con le sue miniere ferrose, diedero il via ad una tradizione metallurgica che ha contraddistinto la storia del Piombinese.\nI quartieri industriali (come abbiamo visto) erano situati lungo il litorale, nel golfo di Baratti, nei pressi del porto. Qui arrivavano via nave le materie prime estratte nelle miniere elbane e venivano fuse in appositi bassiforni con una procedura assai simile all'attuale (anche se molto semplificata). Il ferro veniva lavorato per tutti gli usi (domestici o militari) e commercializzato con altre citt\u00e0 etrusche o romane e altri paesi mediterranei. Il commercio marittimo era sviluppato attraverso intensi rapporti con vari paesi come ad esempio la Grecia, la Libia, la Magna Grecia, la penisola iberica (a Malaca sono state ritrovate monete coniate localmente nel III sec. a.C. sul modello di quelle di Populonia), ecc. Testimonianza di questo sono i molteplici ritrovamenti di oggetti di chiara foggia straniera.\nPopulonia nel Medioevo.\nLa decadenza della citt\u00e0 antica inizi\u00f2 nel I secolo a.C.; da questa data una lenta e lunghissima parabola discendente caratterizz\u00f2 la vita di Populonia. Invasioni barbariche e saccheggi decimarono nei secoli la popolazione, segnando irreparabilmente la storia dell'insediamento. Nel 570 d.C., Populonia fu distrutta e conquistata dai Longobardi guidati da \"Gummarith\": i pochi superstiti scampati insieme al vescovo Cerbone poi divenuto san Cerbone si rifugiarono all'isola d'Elba. Populonia, infatti, nonostante fosse ormai ridotta a piccolo centro dove gli antichi baluardi erano solo un ricordo, era sede di Diocesi, in quanto citt\u00e0 nobile del passato. Vi sorsero fondazioni monastiche da parte di monaci di San Colombano che ripresero i commerci con la pianura, creando le basi per lo sviluppo dell'agricoltura, con la diffusione di vigneti, castagneti, oliveti, mulini e frantoi. Si aprirono nuove vie commerciali con la Pianura padana attraverso le future e varie vie commerciali e di comunicazione: olio, sale, legname, carne, ecc. Verso il IX secolo la regola monastica si riform\u00f2 a quella benedettina.\nNelle immediate vicinanze della citt\u00e0 di Populonia sulle pendici di Poggio Tondo sorse il ricco monastero di San Quirico. Anche se la presenza del monastero poteva costituire un importante motore sociale e commerciale, la grande citt\u00e0 etrusca non esisteva pi\u00f9; il futuro si chiamava Piombino, a sud del promontorio, nei pressi dell'antico porto di Falesia.\nL'ultimo grande saccheggio subito da Populonia avvenne nell'809 d.C. ad opera degli orobiti, pirati di origine slava che vivevano sui monti del Peloponneso; i pochi abitanti rimasti cominciarono a spostarsi qualche chilometro a sud, a breve distanza dal centro abitato di Falesia e, in un'ansa sul mare (Marina) ma ricca d'acqua dolce (la sorgente della Fonte dei Canali), riparata da una penisola rocciosa (piazza Bovio), costruirono in gran fretta le prime capanne e casupole, mettendo le basi per quella che sar\u00e0 Piombino. Per il nuovo centro abitato fu scelto il nome di Popolino, da \"piccola Populonia\", risorta e ricostituita per volont\u00e0 del suo popolo; il toponimo Piombino verr\u00e0 adottato solo in seguito, presumibilmente a partire da uno o due secoli dopo.\nIl borgo di Populonia come lo vediamo oggi risale al XV sec. Faceva parte del Principato di Piombino, retto dalla famiglia degli Appiani, di origine pisana. Al loro intervento si deve l'impianto medievale del borgo, oltre alla torre e alle fortificazioni.\nL'attuale rocca fu infatti iniziata dai Signori di Piombino Jacopo II Appiani e portata a termine da Jacopo III Appiani nella met\u00e0 del Quattrocento, a seguito di un preciso progetto di rilancio urbanistico e demografico di Populonia, ridotta ormai allo stato di umile villaggio.\nResti antichi.\nPresso l'attuale abitato sono visibili i resti della citt\u00e0 antica, con le mura etrusche e resti di edifici di epoca romana.\nAlcune delle necropoli cittadine delle diverse fasi storiche sono visitabili nel parco archeologico di Baratti e Populonia, insieme ai resti del quartiere industriale presso il porto.\nNel borgo attuale \u00e8 visitabile la privata \"Collezione Gasparri\" che conserva reperti provenienti dall'area della citt\u00e0 e dai ritrovamenti sottomarini del tratto di mare antistante, mentre nel centro storico di Piombino ha sede il Museo archeologico del territorio di Populonia.\nPopulonia Stazione.\nPopulonia Stazione dista dal nucleo antico (la vera Populonia) circa quattro km ed ha circa 350 abitanti. \u00c8 sorta nella pianura a poca distanza dalla strada della Principessa, intorno agli anni Cinquanta, ove sorge la stazione ferroviaria di Populonia.\nInizialmente furono costruite solo poche case prossime alla stazione, posta sulla linea ferroviaria Piombino-Campiglia M.ma.\nNei pressi sorge anche l'antica tenuta di \"Poggio all'Agnello\", grande fattoria appartenuta ai conti Desideri, proprietari terrieri latifondisti nel XVIII/XIX secolo.\nDopo un lungo abbandono \u00e8 stata restaurata e vi sorge una struttura alberghiera."}
{"id": "353266", "revid": "628767", "url": "https://it.wikipedia.org/wiki?curid=353266", "title": "Muzaffaridi", "text": "I Muzaffaridi sono stati una dinastia persiana sunnita che giunse al potere in Iran dopo la disgregazione dell'Ilkhanato nel XIV secolo, affermandosi ai danni degli Injuidi.\nL'ascesa.\nI Muzaffaridi erano Arabi originari del Khorasan ma si spostarono a Yazd durante l'invasione mongola. Al servizio degli Ilkhan, acquistarono importanza quando Sharaf al-D\u012bn al-Muzaffar fu nominato governatore di Meybod, una citt\u00e0 vicino Yazd per debellare le bande di predoni che infestavano quelle terre.\nIl figlio di Sharaf al-D\u012bn, Mub\u0101riz al-D\u012bn Mu\u1e25ammad, sconfisse il governatore di Yazd e assunse il controllo della citt\u00e0 e, a seguito di una guerra con alcune trib\u00f9 mongole, acquis\u00ec il possesso di Kerman. Questa citt\u00e0 era per\u00f2 nelle mire di Ab\u016b Is\u1e25\u0101q, signore injuide di Shiraz e Isfahan, che attacc\u00f2 quindi i Muzaffaridi e assedi\u00f2 senza successo Yazd. Sconfitto e costretto a rifugiarsi a Isfahan, fu raggiunto da Mub\u0101riz al-D\u012bn e ucciso. Con la conquista di Shiraz ed Isfahan, tutto l'Iran occidentale era sotto il controllo dei Muzaffaridi.\nMub\u0101riz al-D\u012bn si spinse allora nell'Azerbaigian, dove sconfisse il governatore dell'Orda d'Oro e occup\u00f2 Tabriz. Ma fu costretto a lasciare subito la citt\u00e0 a causa dell'intervento dei Jalayiridi, che occuparono Tabriz e ne mantennero il controllo nonostante i ripetuti tentativi dei Muzaffaridi di riprenderla. Mub\u0101riz al-D\u012bn aveva fama di governante crudele, e suo figlio Jal\u0101l al-D\u012bn Sh\u0101h Shuj\u0101\u02bf lo fece accecare e imprigionare fino alla morte, avvenuta nel 1363.\nIl regno di Sh\u0101h Shuj\u0101\u02bf.\nSh\u0101h Shuj\u0101\u02bf fu costantemente in lotta contro i suoi fratelli durante un lungo periodo di instabilit\u00e0. Nel 1363 marci\u00f2 contro suo fratello Sh\u0101h Ma\u1e25m\u016bd di Isfahan, e riusc\u00ec a concordare una pace. Tuttavia l'anno successivo Sh\u0101h Ma\u1e25m\u016bd, con il sostegno di suo suocero, Oveys, dei Jalayiridi, invase il Fars e conquist\u00f2 Shiraz, che Sh\u0101h Shuj\u0101\u02bf non fu in grado di riprendere fino al 1366.\nSh\u0101h Ma\u1e25m\u016bd continu\u00f2 a svolgere un ruolo importante nelle vicende iraniane, reclamando la sovranit\u00e0 su Tabriz dopo la morte del suocero nel 1374 e occupandola per un breve periodo. Mor\u00ec l'anno successivo, consentendo a Sh\u0101h Shuj\u0101\u02bf di occupare Isfahan.\nSh\u0101h Shuj\u0101\u02bf stesso cerc\u00f2 di prendere Tabriz, ma fu costretto a tornare indietro quando un altro fratello, Sh\u0101h Ya\u1e25y\u0101, provoc\u00f2 una rivolta a Isfahan. Contemporaneamente, i Jalayiridi invasero il regno ma furono fermati senza troppe perdite. Prima di morire, Sh\u0101h Shuj\u0101\u02bf design\u00f2 suo figlio Zayn al-\u02bf\u0100bid\u012bn a succedergli ma la ribellione di Sh\u0101h Ya\u1e25y\u0101 non si arrest\u00f2.\nIl declino.\nDal suo letto di morte, Sh\u0101h Shuj\u0101\u02bf aveva inviato una lettera a Tamerlano, allora impegnato nella conquista dell'Azerbaigian, in cui gli garantiva l'eterna lealt\u00e0 di suo figlio destinato a succedergli. Quando Zayn al-\u02bf\u0100bid\u012bn assunse il potere, per\u00f2, dimentic\u00f2 in fretta la dichiarazione di lealt\u00e0 provocando la reazione di Tamerlano. Il condottiero mongolo trov\u00f2 molti alleati in Sh\u0101h Ya\u1e25y\u0101 e in altri principi muzaffaridi che, imprigionato Zayn al-\u02bf\u0100bid\u012bn, si sottomisero al conquistatore. Tamerlano li conferm\u00f2 nelle loro posizioni e consegn\u00f2 Shiraz a Sh\u0101h Ya\u1e25y\u0101, prima di ritornare in Transoxiana.\nI Muzaffaridi ripresero subito la loro faida: dopo una serie di conflitti Sh\u0101h Man\u1e63\u016br riusc\u00ec a prevalere sui fratelli e su Zayn al-\u02bf\u0100bid\u012bn (fuggito intanto di prigione), ma la sua proposta di formare una comune alleanza contro Tamerlano non ebbe successo. Il suo esercito, indebolito dalle diserzioni, fu sconfitto nel 1393 dal conquistatore turco-mongolo, al quale i principi muzaffaridi si affrettarono nuovamente a giurare fedelt\u00e0. Essi furono ricevuti con tutti gli onori da Tamerlano e poi giustiziati; i soli sopravvissuti alla purga, Zayn al-\u02bf\u0100bid\u012bn e Sul\u1e6d\u0101n Shibl\u012b (altro figlio di Sh\u0101h Shuj\u0101\u02bf), furono mandati a Samarcanda.\nLista dei Muzaffaridi.\nSotto i Timuridi"}
{"id": "353279", "revid": "135224", "url": "https://it.wikipedia.org/wiki?curid=353279", "title": "Ostrobotnia Settentrionale", "text": "L'Ostrobotnia Settentrionale (\"Pohjois-Pohjanmaa\" in finlandese, \"Norra \u00d6sterbotten\" in svedese) \u00e8 una regione della Finlandia settentrionale che comprende parte della regione storica dell'Ostrobotnia. Confina con il Golfo di Botnia, le regioni della Lapponia, della Finlandia centrale, del Savo settentrionale e del Kainuu, e con la Carelia russa.\nIl capoluogo amministrativo e la citt\u00e0 pi\u00f9 grande della regione \u00e8 Oulu. La regione conta al 31 maggio 2011 395,922 abitanti e la sua superficie \u00e8 di circa 37\u00a0413,97\u00a0km\u00b2, di cui 1800\u00a0km quadrati sono laghi. La densit\u00e0 di popolazione \u00e8 di circa 11,15 ab/km\u00b2.\nComuni.\nIl numero di comuni della regione \u00e8 34 (2012), di cui 11 sono citt\u00e0. Nella lista le citt\u00e0 sono indicate in grassetto.\nDistretti.\nL'Ostrobotnia Settentrionale \u00e8 divisa in sette distretti (2005):\nStemma dell'Ostrobotnia Settentrionale.\nSebbene l'Ostrobotnia Settentrionale sia solo una parte della regione storica dell'Ostrobotnia, il suo emblema \u00e8 praticamente identico a quello della regione storica."}
{"id": "353282", "revid": "120430588", "url": "https://it.wikipedia.org/wiki?curid=353282", "title": "Modulor", "text": "Il Modulor \u00e8 una scala di proporzioni basate sulle misure dell'uomo inventata dal famoso architetto svizzero-francese Le Corbusier come linea guida di un'architettura a misura d'uomo.\nStoria.\nLe Corbusier svilupp\u00f2 il Modulor all'interno della lunga tradizione di Vitruvio, ripresa nell'uomo vitruviano di Leonardo da Vinci, dei lavori di Leon Battista Alberti, e degli innumerevoli altri tentativi di trovare proporzioni geometriche e matematiche relative al corpo umano e di usare queste conoscenze per migliorare sia l'estetica che la funzionalit\u00e0 dell'architettura. Abile interprete delle tensioni della sua epoca, dilaniata dalle atroci conseguenze della seconda guerra mondiale, Le Corbusier fu perfettamente in grado di recuperare, senza ripieghi retorici, la dimensione umana nell'architettura e di farla assurgere a dignit\u00e0 di regola unitaria e risolutrice:\nSulla base di queste indagini, esposte con maggiore livello di dettaglio nel successivo paragrafo, Le Corbusier pubblic\u00f2 \"Le Modulor\" nel 1948, seguito da \"Modulor 2\" nel 1955. L'architetto svizzero applic\u00f2 la sottile trama matematica del Modulor nella progettazione di diversi edifici, inclusi Notre-Dame du Haute, il complesso urbano di Chandigarh e l'Unit\u00e9 d'Habitation, a Marsiglia, nella ferrea convinzione che \u00absolo l'utente ha la parola\u00bb. Con il Modulor, infatti, si raggiungevano nuovi picchi di qualit\u00e0 architettonica in un'epoca, il XX secolo, in cui i sistemi modulari di standardizzazione esigevano la presenza di una scala dimensionale umana, sulla quale basare la progettazione di grandiosi complessi edilizi e, al contempo, oggetti d'uso domestico.\nPur riscuotendo un clamoroso successo - si pensi al giudizio di Albert Einstein, per il quale il Modulor era \u00abun sistema bidimensionale che rende difficile il male e facile il bene\u00bb - sono state tuttavia mosse molte critiche verso il sistema, il quale a detta dei detrattori presenta lacune insolvibili. L'altezza della figura sembra essere arbitraria e scelta forse per convenienza matematica e, anzi, non teneva conto dell'estrema eterogeneit\u00e0 dell'utenza, che poteva talora discostarsi dall'\u00abutente medio\u00bb cos\u00ec come concepito da Le Corbusier e costretta, per contingenze varie, a fruire lo spazio secondo meccanismi pi\u00f9 complessi (si pensi ai disabili motori e sensori).\nDescrizione.\nIl Modulor, sottile \"calembour\" derivante dalla combinazione di \"module\" [modulo] e \"or\" (in riferimento alla \"section d'or\", ovvero la sezione aurea), \u00e8 stato dunque ideato da Le Corbusier con lo scopo di fornire \u00abuna gamma di misure armoniose per soddisfare la dimensione umana, applicabile universalmente all'architettura e alle cose meccaniche\u00bb. Le Corbusier studi\u00f2 questa scala dimensionale strutturandola su due scelte fondamentali, la prima di tipo matematico e la seconda di tipo antropomorfo.\nPur essendo privo di una sicura alfabetizzazione matematica Le Corbusier era a conoscenza delle potenzialit\u00e0 estetiche della sequenza di Fibonacci, successione ricorsiva dove ogni termine \u00e8 somma dei due che lo precedono: il rapporto tra due termini consecutivi, pertanto, si mantiene costante e restituisce, al limite, un valore definito sezione aurea, formula_1. Era noto sin dall'antichit\u00e0 come modulare superfici architettoniche sugli armoniosi equilibri della sezione aurea fosse utile per conseguire effetti di grande suggestione estetica: si pensi alle realizzazioni rinascimentali di Leon Battista Alberti, convinto assertore della teoria della proporzione, che Le Corbusier ebbe modo di studiare con la lettura dei libri di Matila C. Ghyka.\nRestava, ora, da saldare un legame tra l'elemento antropocentrico e quello matematico, e di individuare una scala aurea applicabile alla dimensione umana: tale sinergia, secondo il giudizio di Le Corbusier, era resa possibile dal fatto che il corpo umano era intrinsecamente modellato sulle geometrie della progressione di Fibonacci. Partendo da questi presupposti l'architetto franco-svizzero arriv\u00f2 a sintetizzare le varie casistiche antropometriche umane con la definizione di un \u00abuomo medio\u00bb: ipotizzando un esemplare umano dalle misure standard - alto 1,83 metri (sei piedi), dal plesso solare pari a 1,13 metri e in grado di raggiungere i 2,26 m alzando le braccia - l'architetto svilupp\u00f2 due serie, una ottenuta partendo da un quadrato di lato 113 (27, 43,70, 113, 183 ...), la cosiddetta \u00abserie rossa\u00bb, e l'altra partendo da un rettangolo di dimensioni 113x226 (53, 86, 140, 226, 366, ...), la \u00abserie blu\u00bb. Le proporzioni cos\u00ec determinate potevano essere utilizzate per conferire regolarit\u00e0 matematica ed estetica ad un manufatto architettonico, nella convinzione che \u00abfare architettura, \u00e8 fare una creatura\u00bb: il Modulor, dunque, si configurava come un fondamentale strumento chiarificatore utile in fase progettuale per verificare la validit\u00e0 di un edificio. Occorreva, tuttavia, non essere schiavizzati dalle prescrizioni apparentemente ferree di questa \"grille de proportion\": si pensi all'episodio ove Le Corbusier, una volta accortosi che i suoi grafici stavano riproducendo dogmaticamente e acriticamente le misure del Modulor, sacrificando cos\u00ec la riuscita architettonica dell'edificio in esame, arriv\u00f2 a ululare: \u00abIl Modulor, me ne infischio! Quando non va, non bisogna applicarlo\u00bb.\nInteressanti le analogie presenti tra il tracciato proporzionale del Modulor e le scale musicali, individuate da Andr\u00e9 Wogenscky:"}
{"id": "353308", "revid": "26630", "url": "https://it.wikipedia.org/wiki?curid=353308", "title": "Bruno Pizzul", "text": "Ebbe anche un passato da calciatore, di ruolo centrocampista o difensore, nel , ma la carriera si interruppe precocemente a causa di un infortunio.\nBiografia.\nInizi e tentata carriera calcistica.\nProveniente da una squadra parrocchiale di Corm\u00f2ns, la \"Cormonese\", in seguito pass\u00f2 alla Pro Gorizia. Bruno Pizzul altern\u00f2 studio e attivit\u00e0 sportiva. Divenuto calciatore professionista e buon centromediano, fu ingaggiato dal Catania nel 1958. Gioc\u00f2 anche nell'Ischia , nell'Udinese e Cremonese, ma la sua carriera sportiva fin\u00ec presto a causa di un infortunio al ginocchio.\nLaurea e carriera di telecronista calcistico.\nLaureatosi in giurisprudenza, dopo aver insegnato materie letterarie nelle scuole medie superiori, nel 1969 fu assunto in Rai dopo aver partecipato al concorso nazionale per radio-telecronisti aperto a tutti i giovani laureati del Friuli Venezia Giulia. L'8 aprile 1970 comment\u00f2 la sua prima partita (Juventus-Bologna, spareggio di Coppa Italia disputatasi sul campo neutro di Como) alla quale Bruno arriv\u00f2 con quindici minuti di ritardo; cominci\u00f2 a commentare quella partita dal 16\u00ba minuto: fortunatamente era trasmessa in differita e pot\u00e9 rimediare successivamente. La prima finale di una competizione internazionale che fu raccontata dalla sua voce fu quella del campionato europeo del 1972 a Bruxelles, con la vittoria della Germania Ovest sull'URSS per 3-0.\nLa prima vittoria da lui annunciata in diretta ai telespettatori di una squadra italiana in una finale di coppa europea fu, invece, quella del in Coppa delle Coppe ai danni del , a Salonicco il 16 maggio 1973, mentre la finale della stessa competizione del 1999 tra Lazio e al Villa Park di Birmingham e quella di Coppa UEFA dello stesso anno tra e giocata allo Stadio Lu\u017eniki di Mosca furono le ultime vittorie di squadre italiane nelle competizioni europee da lui raccontate.\nIl 29 maggio 1985 era il commentatore TV della finale della Coppa dei Campioni nota per la strage dell'Heysel.\nPer la TV di Stato ha raccontato le principali partite di squadre calcistiche di club nelle competizioni europee e nazionali, ed \u00e8 stato inoltre conduttore della Domenica Sportiva nella versione estiva del 1975 e nella stagione 1993/94, affiancato da Simona Ventura e Amedeo Goria, conduttore di Domenica Sprint dal 1976 al 1990 e curatore dello spazio dedicato alla moviola all'interno di 90\u00ba minuto, allora condotto da Fabrizio Maffei, dal 1990 al 1992. A partire dal campionato del mondo 1986 gli fu affidato anche l'incarico di telecronista delle partite della nazionale italiana, anche a causa di un malore per l'altitudine occorso al suo predecessore nell'incarico Nando Martellini.\nPeraltro Pizzul aveva gi\u00e0 commentato in precedenza alcune partite degli azzurri di Enzo Bearzot: il collaudo non ufficiale tra Italia e Nazionale B dell'Ungheria, giocatosi a Como il 1\u00ba giugno 1980 e vinto dagli azzurri per 4-1; la finale per il terzo posto dei campionati europei 1980, Italia-Cecoslovacchia, giocata a Napoli e vinta dai danubiani per 10-9 dopo i rigori ad oltranza; la partita Lussemburgo-Italia 0-2 dell'11 ottobre 1980, gara di esordio per le qualificazioni ai campionati mondiali di Spagna 1982 (sostituendo all'ultimo momento Nando Martellini, influenzato); l'incontro amichevole in favore dei terremotati dell'Irpinia tra Italia e Resto dell'Europa, svoltosi a Roma il 25 febbraio 1981 e vinto dalla selezione continentale per 3-0; l'amichevole Italia-Inghilterra 2-1, giocatasi a Citt\u00e0 del Messico il 6 giugno 1985.\nPizzul mantenne tale ruolo fino al 21 agosto 2002 (Italia-Slovenia 0-1), dopo aver raccontato televisivamente la Nazionale in cinque campionati mondiali, quattro campionati europei, tutte le partite di qualificazione ai Mondiali e agli Europei ad eccezione di quelle trasmesse in esclusiva da TMC e Mediaset e le partite amichevoli. L'ultima partita dell'Italia da lui commentata, che segn\u00f2 anche il suo commiato dalla Rai, fu l'amichevole giocata a Trieste e persa per 1-0 contro la Slovenia.\nDal 1993 al 2002 e nel 2014 ha partecipato (con la sola eccezione del 1996 a seguito della concomitanza con l'apertura dei Campionati Europei in Inghilterra), come commentatore tecnico, alla Partita del cuore organizzata annualmente dalla Nazionale italiana cantanti. Nella stagione 2003-04 \u00e8 assieme a Luigi Colombo uno dei principali telecronisti delle partite di Serie A trasmesse da Gioco Calcio, la piattaforma televisiva voluta dalla Lega Calcio per contrastare il monopolio di Sky costretta poi a chiudere i battenti 9 mesi dopo la sua nascita. Approda sul digitale terrestre di Cartapi\u00f9 nel gennaio 2005, dove per 4 stagioni \u00e8 il telecronista delle partite pi\u00f9 importanti del campionato di Serie A trasmesse da tale piattaforma televisiva.\nFu sua la telecronaca della prima partita di calcio trasmessa in Italia in diretta sul digitale terrestre (Bologna-Cagliari 1-0). Nell'estate 2007 ha ricommentato per LA7 le repliche (in chiaro) delle partite della Nazionale italiana al campionato del mondo 2006, poi riproposte (semifinale e finale) anche nel 2010 prima dell'inizio del mondiale in Sud Africa e nel decennale della vittoria nel 2016. Per la stessa emittente, nella stagione 2007-2008, ha commentato le principali partite in chiaro della Coppa Italia. Il 2 agosto 2012 \u00e8 stato telecronista di Hajduk Spalato-Inter valevole per il terzo turno preliminare di UEFA Europa League. Per il commento tecnico, Pizzul ritorna nella trasmissione \"Quelli che il calcio\" da gennaio fino a febbraio 2012 dove aveva gi\u00e0 lavorato assieme a Massimo Caputi nell'edizione 2001-2002.\nNel 2014 ogni mattina va in onda con Marco Franzelli su Rai News 24 mentre alle 11 \u00e8 su RMC con Teo Teocoli.\nDal 2015 \u00e8 di nuovo in Rai tra gli opinionisti de \"La Domenica Sportiva\".\nCarriera di telecronista di altri sport.\nOltre al calcio, Pizzul ha commentato saltuariamente per la televisione incontri di pugilato, tennis da tavolo, bocce, corse ciclistiche, vela e qualche premio ippico; inoltre \u00e8 stato telecronista fisso di canottaggio dal 1971 al 1976.\nApparizioni nel Cinema.\nPizzul ha interpretato s\u00e9 stesso nel film comico del 1974 \"L'arbitro\", diretto da Luigi Filippo D'Amico, con Lando Buzzanca e Joan Collins, ed ha avuto un piccolo ruolo nella pellicola \"Fantozzi - Il ritorno\" (1996) con Paolo Villaggio. Nel 2004 \u00e8 la voce narrante nonch\u00e9 \"doppiatore\" di San Gennaro nel film dei Ditelo voi \"Ventitr\u00e9\". Nel 2011 recita in un piccolo cameo del film \"Box Office 3D - Il film dei film\" di Ezio Greggio. Nel 2014 ha doppiato un cronista sportivo nell'adattamento italiano del film \"Pel\u00e9\".\nCuriosit\u00e0.\nPizzul \u00e8 sostenitore del Torino e tifoso dell'Udinese.\nNel marzo 2017 \u00e8 uscito un DVD per la collana \"Carosello - 60 anni\", pubblicato in abbinamento al quotidiano \"La Repubblica\" e al settimanale \"L'Espresso\", in cui Pizzul \u00e8 intervenuto illustrando alcune pubblicit\u00e0 d'argomento sportivo teletrasmesse nella rubrica \"Carosello\" dal 1957 al 1976.\nCritiche e controversie.\nNel 1985, dopo la strage dell'Heysel, nella quale la Juventus batt\u00e9 il Liverpool dopo che sugli spalti 39 persone morirono schiacciate negli scontri tra tifoserie, Pizzul comment\u00f2 la vittoria della Coppa come \"una giornata radiosa per il calcio italiano\". L'onorevole Vincenzo La Russa ebbe a definire Pizzul come \"un imbecille per il quale proviamo piet\u00e0\". Pizzul il giorno dopo neg\u00f2 di aver pronunciato quella frase e si difese dichiarando di aver commentato per un'ora e mezza gli scontri pre-partita con le lacrime agli occhi.\nPubblicit\u00e0.\nNel maggio 2014 \u00e8 stato testimonial della FIAT nello spot girato in Brasile insieme a Giovanni Trapattoni, ex CT della nazionale italiana di calcio.\nNel gennaio 2021 ha partecipato al video di presentazione del contest PS5 Supercup. Successivamente, nel giugno dello stesso anno prester\u00e0 la voce a uno spot di Repower, mentre da luglio sar\u00e0 protagonista di uno spot promozionale di DAZN."}
{"id": "353342", "revid": "339392", "url": "https://it.wikipedia.org/wiki?curid=353342", "title": "Cinema - Festa internazionale di Roma", "text": ""}
{"id": "353349", "revid": "466539", "url": "https://it.wikipedia.org/wiki?curid=353349", "title": "Specnaz", "text": "Specnaz (traslitterazione scientifica dal cirillico \u0441\u043f\u0435\u0446\u043d\u0430\u0437, pronuncia russa , traslitterazione anglosassone: spetsnaz) \u00e8 un termine usato per indicare genericamente i corpi speciali sovietici, russi, e di altri paesi dell'ex Unione Sovietica. In russo si usa anche per indicare reparti speciali di qualsiasi nazionalit\u00e0, non solo quelli nazionali. \u00c8 la contrazione di due parole - Vojska spezial'nogo nazna\u010denija, ovvero, tradotto, \"forze per incarichi speciali\", la loro corretta denominazione. Originariamente il termine \"specnaz\" designava le unit\u00e0 di forze speciali dell'esercito o della marina militare, assoggettate al controllo diretto del servizio segreto militare (GRU), ma in seguito fu utilizzato anche per indicare le unit\u00e0 analoghe dirette dai servizi segreti civili (prima KGB, poi FSB) o alle dipendenze del Ministero degli Interni (MVD).\nUtilizzati ampiamente in Afghanistan durante l'occupazione sovietica e per proteggere le navi in acque minacciate dalla pirateria, successivamente sono stati dispiegati anche in azioni di liberazione di ostaggi, di antiterrorismo, nella repressione delle rivolte nelle carceri, in gravi disordini di piazza e nel combattere la criminalit\u00e0 organizzata e i movimenti indipendentisti. Sono dotati di armi ed equipaggiamento sofisticati, con operatori altamente addestrati; come tutte le unit\u00e0 di \u00e9lite delle forze armate russe, anche gli \"specnaz\" indossano la tel'nja\u0161ka, a righe rosse per i reparti assegnati all'MVD e blu fiordaliso per quelli del GRU.\nStoria.\nLe prime unit\u00e0 sovietiche.\nLe prime teorie militari sovietiche in materia di guerra non convenzionale e impiego di reparti di forze speciali furono elaborate dal teorico Michail Sve\u010dnikov nel corso degli anni 1930, sebbene gi\u00e0 durante la guerra civile russa si fossero visti i primi esempi di unit\u00e0 addestrate a condurre operazioni di sabotaggio e per sostenere le attivit\u00e0 sovversive dei gruppi comunisti all'estero; dopo la morte di Sve\u010dnikov nel corso delle grandi purghe staliniane del 1938, il suo lavoro fu portato avanti dal colonnello Il'ja Grigor'evi\u010d Starinov, considerato come il \"padre degli \"specnaz\" russi\". Lo sviluppo delle prime unit\u00e0 di forze speciali sovietiche segu\u00ec quello contemporaneo dei primi reparti di paracadutisti militari del paese (Vozdu\u0161no-desantnye vojska): il 2 agosto 1930, nel corso di manovre militari condotte nella regione di Vorone\u017e, un piccolo distaccamento di truppe scelte fu paracadutato dietro le linee \"nemiche\" per condurre azioni di sabotaggio, mentre nel 1933 una brigata \"osnaz\" (contrazione delle parole \"osobogo nazna\u010denija\", \"per impieghi speciali\") fu formata presso il distretto militare di Leningrado assemblando un battaglione di paracadutisti con uno di truppe meccanizzate, uno di artiglieria e tre squadroni di aerei da trasporto; vi sono frammentarie informazioni circa la costituzione, nel medesimo periodo, di unit\u00e0 di \"paracadutisti ricognitori\" assegnati formalmente alle brigate aviotrasportate, ma in realt\u00e0 alle dipendenze del servizio segreto militare (Glavnoe razvedyvatel'noe upravlenie, GRU) o della polizia segreta (Narodnyj komissariat vnutrennich del, NKVD).\nDalla seconda guerra mondiale alla guerra fredda.\nNel corso della seconda guerra mondiale furono formati svariati distaccamenti di \"razved\u010diki\" (\"esploratori\"), assegnati di solito uno per ognuno dei fronti operativi ma dipendenti direttamente dallo stato maggiore sovietico: infiltrate via terra o tramite paracadute dietro le linee nemiche, queste piccole unit\u00e0 di truppe scelte erano incaricate di condurre missioni di ricognizione a lungo raggio o di sabotaggio, agendo spesso in collaborazione con la Resistenza sovietica. Nell'immediato dopoguerra questo tipo di unit\u00e0 venne sciolto, ma grazie all'opera del generale Viktor \u0421har\u010denko, un ferreo sostenitore delle operazioni speciali, ne venne avviata la ricostruzione sul finire degli anni quaranta: interessato alle teorie di \u0421har\u010denko circa la possibilit\u00e0 di distruggere gli arsenali di armi nucleari nemici tramite l'impiego di sabotatori lanciati dietro la linea del fronte, nel 1950 il comandante delle forze sovietiche maresciallo Georgij Konstantinovi\u010d \u017dukov ordin\u00f2 la formazione di 46 compagnie di forze speciali, utilizzando per la prima volta il termine \"specnaz\" per designarle; in seguito queste compagnie furono accorpate ed espanse fino al livello di battaglione (dal 1957) e poi di brigata (dal 1962).\nSi conoscono pochissimi dettagli sulle unit\u00e0 \"specnaz\" sovietiche del periodo della guerra fredda. Vi erano probabilmente sedici \"brigate per operazioni speciali\" (\"Brigada osobogo nazna\u010denija\") dell'esercito, assegnate in caso di guerra alle dipendenze di un'armata o di un fronte ma controllate direttamente dal GRU: i membri di queste unit\u00e0 erano addestrati per un'ampia gamma di operazioni dietro le linee nemiche, dalla ricognizione all'attacco di centri di comando, aeroporti e depositi; unit\u00e0 scelte erano addestrate per compiti pi\u00f9 impegnativi, come l'assassinio di personalit\u00e0 di alto valore, la conduzione di gruppi insurrezionali di comunisti locali o operazioni in incognito in abiti civili o con uniformi di eserciti stranieri. La marina sovietica (Voenno-morskoj flot SSSR) cre\u00f2 quattro brigate navali per operazioni speciali, assegnate ciascuna ad una delle quattro flotte principali sovietiche, organizzate in tre battaglioni di sabotatori subacquei, un battaglione aviotrasportato, un'unit\u00e0 dotata di sommergibili tascabili e altre unit\u00e0 di supporto, aventi lo scopo di condurre missioni di ricognizione e appoggio alle operazioni anfibie o per condurre incursioni nei porti nemici; il servizio segreto sovietico (Komitet gosudarstvennoj bezopasnosti, KGB) e il ministero degli affari interni (Ministerstvo vnutrennich del, MVD) crearono proprie unit\u00e0 \"specnaz\" nel corso degli anni settanta.\nUnit\u00e0 \"specnaz\" furono impiegate durante la repressione della primavera di Praga nel 1968: una squadra di truppe speciali in abiti civili si impossess\u00f2 delle strutture chiave dell'aeroporto di Praga, guidando poi lo sbarco di un contingente di paracadutisti inviato in rinforzo. Intenso fu poi l'impiego dei reparti \"specnaz\" nel corso della guerra in Afghanistan, gi\u00e0 a partire dalla fase di invasione del dicembre 1979 (operazione \u0160torm 333): mentre reparti di \"specnaz\" del GRU, spesso vestiti in uniformi afghane, prendevano possesso delle strutture chiave della capitale Kabul, un distaccamento di forze speciali del KGB (detto \"Al'fa\" o \"Gruppo Alpha\") attacc\u00f2 il palazzo presidenziale e giustizi\u00f2 il presidente Hafizullah Amin e i suoi pi\u00f9 stretti collaboratori; due intere brigate \"specnaz\" furono poi impiegate nella lotta contro i guerriglieri islamici \"mujaheddin\", spesso inviate in raid elitrasportati contro le basi ribelli poste lungo il confine montuoso con il Pakistan.\nNella Federazione Russa.\nLa neonata Federazione russa impieg\u00f2 largamente reparti di \"specnaz\" durante i molti conflitti che fecero seguito alla dissoluzione dell'Unione Sovietica nei primi anni 1990: unit\u00e0 \"specnaz\" videro l'azione durante la prima guerra cecena, la guerra civile tagica e nella guerra georgiano-abcasa, sia nel loro proprio ruolo di truppe speciali che in quello di \"fanteria d'assalto\" e truppe d'\u00e9lite; pi\u00f9 avanti nel corso degli anni duemila, ai compiti degli \"specnaz\" si aggiunse l'antiterrorismo nei confronti dell'insorgenza islamica del Caucaso, pur venendo ancora impiegati in conflitti pi\u00f9 \"convenzionali\" come la seconda guerra cecena e la seconda guerra in Ossezia del Sud.\nReparti \"specnaz\" hanno fatto parte, dal 2015, del contingente russo impegnato nella guerra civile siriana, sia come consiglieri militari per le forze governative che svolgendo missioni di intelligence, localizzazione di bersagli per gli attacchi aerei ed eliminazione di obiettivi di alto valore; Aleksandr Prochorenko, tenente degli \"specnaz\" ucciso in azione contro combattenti dello Stato Islamico il 17 marzo 2016 a Palmira, \u00e8 stato insignito del titolo di Eroe della Federazione Russa, massima onorificenza nazionale."}
{"id": "353382", "revid": "1522738", "url": "https://it.wikipedia.org/wiki?curid=353382", "title": "Impero timuride", "text": "L'impero timuride () o Gurkani () o Turan () fu un dominio turco-mongolo che si estendeva negli odierni Stati dell'Uzbekistan, Turkmenistan, Tagikistan, Kazakistan, Iran, la regione meridionale del Caucaso, Iraq, Kuwait, Afghanistan, gran parte dell'Asia centrale, nonch\u00e9 parti di Russia, India, Pakistan, Siria e Turchia.\nL'impero fu fondato da Tamerlano (versione latinizzata di \"Timur-i leng\"), un signore della guerra di stirpe turco-mongola che lo cre\u00f2 tra il 1370 e la sua morte nel 1405. Proponendosi come grande restauratore dell'Impero mongolo di Gengis Khan, cavalc\u00f2 il mito dell'antico imperatore per tutta la sua vita, esprimendo anche pi\u00f9 volte la propria ammirazione per Borjigin. Tamerlano coltiv\u00f2 vigorose relazioni commerciali con la Cina dei Ming e l'Orda d'Oro. Durante il periodo timuride, il Turkestan e il Khorasan vissero il periodo pi\u00f9 florido in termini di espressione dell'architettura islamica e, a partire dalla fine del XV secolo, il vecchio Khanato Chagatai speriment\u00f2 una vivace stagione culturale e godette della supremazia militare dalla Corasmia al Caucaso. Dopo che Tamerlano elev\u00f2 Samarcanda al ruolo di capitale, vari artigiani furono trasferiti coattivamente dai territori sottomessi dal signore della guerra nell'odierna citt\u00e0 uzbeka. L'ambasciatore spagnolo Clavijo riferiva della presenza di 150.000 famiglie di artigiani spostate nella capitale. Nonostante le modalit\u00e0 con cui si raggiunse l'aumento demografico, tra il XIV e il XV secolo Samarcanda visse la parentesi migliore della sua storia. Di l\u00ec a breve ebbe luogo il cosiddetto Rinascimento timuride, coinciso con il regno dell'astronomo e matematico Ulu\u011f Bek.\nNel 1467, la dinastia regnante, detta dei Timuridi, perse la maggior parte della Persia a favore della confederazione degli Ak Koyunlu. Tuttavia, i membri della discendenza timuride continuarono ad amministrare entit\u00e0 politiche dalla dimensione ridotta, talvolta noti come \"emirati Timuridi\", in Asia centrale e in alcune parti dell'India. Nel XVI secolo, Babur, un principe timuride di Fergana (oggi in Uzbekistan), invase il Kabulistan (attuale Afghanistan) e vi stabil\u00ec un piccolo regno. Vent'anni dopo, sfrutt\u00f2 quanto fondato come base di partenza per invadere l'India medievale e stabilire l'impero Moghul.\nOrigine ed evoluzione del nome.\nLo storico timuride Sharaf al-Din Ali Yazdi afferma nella sua opera \"Zafarnama\" (Libro delle Vittorie) che il nome dell'impero timuride fosse in origine Turan (). Tamerlano ordin\u00f2 personalmente di scolpire il nome del suo dominio come \"Turan\" in un frammento della roccia sul fianco della montagna di Ulu Tagh (nell'attuale Kazakistan), nota oggi come iscrizione Karsakpay. Il testo originale, in particolare, recita:\nNella letteratura dell'era timuride, il regno era chiamato \"Iran-u-Turan\" (in persiano: \u0627\u06cc\u0631\u0627\u0646 \u0648 \u062a\u0648\u0631\u0627\u0646\u200e) o \"Mawarannahr\" (). Gli autori sciiti confermano che Tamerlano, quando assunse dopo le nozze il titolo di Gorkani, essendo diventato sovrano della trib\u00f9 dei Chaghatai, per analogia con il titolo del suo signore, fece assumere ai suoi domini l'appellativo di Gurk\u0101n\u012b. Tale designazione varr\u00e0 per tutti i membri della dinastia regnante.\nStoria.\nTamerlano (1370-1405).\nAntefatti.\nTamerlano (in chagatai: \u062a\u06cc\u0645\u0648\u0631, \"T\u0113m\u00fcr\") nacque nel 1336 nella citt\u00e0 di Kesh, vicino a Samarcanda, in un'area sottoposta al dominio mongolo gi\u00e0 nel 1300. A quel tempo, comunit\u00e0 formate da Turchi e Mongoli convivevano in maniera pacifica e si avvertiva gi\u00e0 una certa mescolanza culturale: ecco perch\u00e9 alcuni mongoli avevano aderito all'islam nella regione. A questo processo di assimilazione non sfuggiva la trib\u00f9 a cui apparteneva Tamerlano. Secondo la \"Storia segreta dei mongoli\", i Barlas sarebbero originari del clan Borjigin, a cui apparteneva la famiglia di Genghis Khan e i suoi discendenti. In realt\u00e0, al contrario di quanto si potrebbe pensare seguendo la premessa sopra fatta, Tamerlano non aveva legami di parentela con Genghis.\nIl khan Tughluk Timur, desideroso di espandere i propri domini, decise di insediarsi nella Transoxiana nel marzo del 1360, confidando sul fatto che la resistenza incontrata sarebbe stata poca. Come previsto, la maggior parte degli emiri tribali cedettero alla sua autorit\u00e0, mentre altri, incluso Hajji Beg del popolo dei Barlas, fuggirono. Si decise a quel punto di trovare qualcun altro adatto ad amministrare i vecchi territori di Hajji Beg; la scelta finale ricadde sul giovane nipote dell'emiro fuggito, Tamerlano, che si era sottomesso a loro. In cambio della sua fedelt\u00e0, gli fu assegnata la citt\u00e0 di Kesh e i suoi dintorni, in passato in mano a suo padre.\nTughluk Timur concesse l'amministrazione della Transoxiana a suo figlio Ilyas Khoja, con Tamerlano a lui subordinato. La spietatezza con cui i Mongoli governavano la regione fece s\u00ec che molti si opponessero, tra cui Amir Hussain dei Qara'una e Tamerlano: i due affrontarono insieme un esercito di Mongoli e trib\u00f9 locali fedeli a Ilyas Khoja, sconfiggendoli in una battaglia avvenuta nel 1364. Poco dopo, Tughlugh Timur mor\u00ec e Ilyas Khoja part\u00ec per il Moghulistan con l'intento di assumere il potere. Nel 1365, Khoja torn\u00f2 in Transoxiana. A maggio sconfisse Amir Hussain e Timur nella battaglia di Tashkent, ma quando arriv\u00f2 alle porte di Samarcanda i suoi abitanti si rifiutarono di lasciarlo entrare, dando luogo a un assedio che vide trionfare i difensori. Una peste tra i cavalli priv\u00f2 i Mongoli della loro capacit\u00e0 di spostarsi rapidamente e il loro potere, tanto da costringerli a lasciare nuovamente la Transoxiana.\nNel 1368, Ilyas Khoja mor\u00ec. Gran parte della famiglia del khan fu assassinata e sulla scena politica rimasero principalmente Tamerlano e suo cognato Amir Hussain, diventati affini per vincoli matrimoniale. Il rapporto tra i due diede origine a una sorta di duumvirato e fu in origine pacifico, divenendo poi teso quando entrambi si accorsero di anelare alle stesse terre. La posizione di vantaggio appariva quella di Hussain: questi era rispettato per la sua maggiore anzianit\u00e0 ed era in possesso di varie porzioni dell'Afghanistan nord-occidentale, ma ci\u00f2 non intimor\u00ec il giovane Tamerlano, che si fece portavoce di quei nobili che si sentivano vessati e, proclamando ufficialmente di sostenere i loro interessi, chiese al rivale di cedergli il possesso delle citt\u00e0 che amministrava. Dal canto suo, Hussain Sufi rispose che, \u00abavendo conquistato questi luoghi con la spada, solo qualcuno con un'altra spada potr\u00e0 riprenderseli\u00bb. Tamerlano invi\u00f2 allora delle truppe nella regione e cattur\u00f2 i luoghi che sperava di ottenere sotto il suo controllo, saccheggiando altres\u00ec l'area circostante. Tuttavia, Hussain, almeno temporaneamente, resistette e giunse alla stipula di una pace con la controparte, malgrado le ostilit\u00e0 fossero tutt'altro che scomparse. Grazie ai suoi successi, Tamerlano si era guadagnato molti sostenitori a Balkh, una citt\u00e0 afghana composta da numerosi mercanti, trib\u00f9, personaggi di spicco del clero musulmano, aristocratici e agricoltori, grazie ai suoi modi cortesi e ai tanti doni offerti. Tale comportamento, che non circond\u00f2 Tamerlano di sostenitori solo in Afghanistan ma anche altrove, era probabilmente finalizzato ad attirare simpatie contro Hussain, responsabile dell'allontanamento di molti oppositori politici e del sequestro dei loro beni, oltre che responsabile dell'emanazione di oppressive leggi fiscali e spese personali esorbitanti. Quando ormai divenne chiaro che i sudditi lo avrebbero abbandonato, intorno al 1370, Hussain si arrese a Tamerlano, intento ad assediare ancora una volta le terre presso l'attuale sezione settentrionale del confine tra il Turkmenistan e l'Uzbekistan, e fu poi assassinato, circostanza che permise a quest'ultimo di essere formalmente proclamato sovrano a Samarcanda. \nUn pensiero che lo torment\u00f2 durante la sua ascesa, poich\u00e9 non era discendente diretto di Genghis, riguardava l'impossibilit\u00e0 di fregiarsi del titolo di gran khan, dovendosi accontentare di quello di emiro (un termine che in arabo sta per capo). Nel 1370, proponendosi quale \"erede\" della legittimazione di Genghis Khan, assunse il titolo di gurkan: si tratta di una variante mongola della parola persiana \"kurugen\" o \"khurgen\" che significava \"genero\". Una simile scelta fu giustificata dal fatto che Tamerlano spos\u00f2 la moglie di Hussain, Saray Malik Katun (nota altres\u00ec come Bibi Khanoum), la quale vantava tra i suoi avi la dinastia di Genghis. \u00c8 al 10 aprile 1370, quando aveva trentaquattro anni, che si ascrive l'anno d'istituzione dell'impero timuride in concomitanza della sua incoronazione.\nLa lotta per la Corasmia.\nA Hussain era subentrato suo fratello Yusuf Sufi. Cristallizzata ormai da tre anni la conquista della Transoxiana, Tamerlano attacc\u00f2 la Corasmia nel 1373: a giustificare quest'aggressione fu la circostanza che Yusuf Sufi non mantenne la sua promessa di astenersi da qualsiasi ostilit\u00e0, avendo inviato truppe nei dintorni di Khiva per imporre la sua autorit\u00e0 con la forza. Dopo aver appreso che Tamerlano stava avanzando in direzione della Corasmia, Yusuf Sufi si allarm\u00f2 e accett\u00f2 di intavolare quanto prima delle trattative per giungere alla pace. Nel frattempo, cerc\u00f2 di assicurarsi che il suo primogenito, Pir Muhammad, potesse subentrare come successore del suo impero.\nNel 1375, la questione della Corasmia si riaccese. Ancora una volta non a suo agio nella posizione di subordinato, Yusuf Sufi prov\u00f2 ad approfittare delle campagne che Tamerlano stava compiendo ad est e devast\u00f2 la Transoxiana in varie aree, raggiungendo quasi Samarcanda. Per stroncare questa minaccia, nel 1379, l'emiro si spinse alle porte di Urgench alla testa di un folto esercito. Nonostante si tent\u00f2 di ricorrere per vie diplomatiche, Yusuf Sufi fece prigionieri gli ambasciatori inviati da Tamerlano e sub\u00ec un assedio durato tre mesi, di cui Yusuf non vide la fine perch\u00e9 mor\u00ec prima colpito da una malattia. In tal modo, la regione conflu\u00ec nello Stato timuride, ma dopo un po', per via dell'influenza di Toktamish, futuro grande oppositore di Tamerlano, la famiglia Sufi si ribell\u00f2 contro il sovrano dell'impero. La nobile dinastia tent\u00f2 di sfruttare i suoi stretti rapporti con l'Orda d'Oro, oltre che dell'Orda Rossa, a cui apparteneva la madre del khan Toktamish. Sebbene Tamerlano scagli\u00f2 ben quattro spedizioni tra 1371 e il 1379 in Corasmia, non si pu\u00f2 affermare che fosse riuscito a soggiogare completamente soggiogato la famiglia Sufi. Dopo che Toktamish riport\u00f2 in vita l'Orda Rossa come unit\u00e0 para-statale, i suoi membri politici principali gli fornirono aiuto nelle sue battaglie lontano dalla Corasmia, consentendo a Tamerlano di recarsi in loco nel 1388: questa volta la spedizione termin\u00f2 con un successo.\nVerso il Khorasan.\nTamerlano rivolse il suo sguardo verso il frammentato Iran solo dopo che la questione della Corasmia pot\u00e9 dirsi risolta. A quel tempo, diverse comunit\u00e0 vivevano a ovest del fiume Amu Darya, mentre un po' pi\u00f9 centralizzata era la situazione in Iraq, dove dominavano i Jalayridi. Tamerlano avvi\u00f2 le operazioni di conquista per tutte queste regioni con l'intenzione di annetterle al suo impero.\nTra il 1381 e il 1383 Tamerlano espugn\u00f2 Herat, importante centro dell'Afghanistan occidentale. Da l\u00ec, avanz\u00f2 a ovest verso le coste del mar Caspio e a sud verso Zaranj. Le punizioni inflitte ai ribelli, come raccontano le fonti nel 1383, si distinsero per la loro crudelt\u00e0 estrema. Entro il 1384 ogni focolaio di rivolta fu spento e anche l'Iran conflu\u00ec nell'impero, permettendo al suo sovrano di volgere il suo sguardo verso altre latitudini.\nCampagna triennale nell'Iran settentrionale.\nDopo aver preso conoscenza delle fragilit\u00e0 interne dell'Iran durante la campagna nel Khorasan, Tamerlano decise di occupare completamente quanto ancora non possedeva nel 1386, anno in cui part\u00ec da Samarcanda. Con il pretesto di attaccare quelle carovane potenzialmente ostili che andavano in pellegrinaggio, imprigion\u00f2 il sovrano del Lorestan Malik Izzeddin e i suoi figli, relegandoli a Samarcanda. Dopo una serie di tumulti, Tamerlano conquist\u00f2 Baghdad e marci\u00f2 verso Tabriz, lasciar in quel momento sguarnita. Felice per la riuscita dell'operazione, il signore della guerra attacc\u00f2 i georgiani, prendendo possesso delle fortezze di I\u011fd\u0131r e Kars. Dopo aver sottomesso Nax\u00e7\u0131van, fece il suo ingresso a Tbilisi (\"Tiflis\" nelle fonti coeve). Ad ogni modo, \u00e8 possibile che fosse giunto in Georgia non per conquistarla stabilmente, ma per fornire una dimostrazione di forza e saccheggiare la regione. Raggiunta Esfahan nel 1387, il signore della guerra la sottomise e incontr\u00f2 gli esponenti della citt\u00e0 offrendogli la pace: in seguito all'esplosione di alcuni tafferugli, ordin\u00f2 il tradizionale sterminio di tutta la popolazione, cancellando di fatto la presenza di un florido centro dell'epoca.\nDopo aver catturato Esfahan, Tamerlano avanz\u00f2 in direzione di Shiraz: quando giunse l\u00ec, venne informato del fatto che Toktamish aveva inviato truppe contro l'impero e che erano scoppiati disordini intorno a Samarcanda, i quali lo costrinsero a ritornare nella capitale.\nBattaglie contro i kip\u010daki.\nUna serie di tumulti coinvolse l'impero timuride negli anni 1370: al di l\u00e0 di schermaglie su scala minore, Tamerlano affianc\u00f2 il suo nemico di lunga data Toktamish e colp\u00ec la terra dei kip\u010daki (\"Dasht-i Kipchak\"), espandendosi ulteriormente verso nord tra 1377 e 1380. L'ausilio fornito nelle lotte contro l'Orda d'Oro consent\u00ec a Tamerlano di comprendere come egli fosse maggiormente potente. Per questo, il suo impero non esit\u00f2 a saccheggiare regioni dell'Iran, dell'Azerbaigian e della Corasmia che mostravano simpatie verso Toktamish. Dopo una quinta campagna in Corasmia nel 1388, sottomise la grande citt\u00e0 di Kunya-Urgench e ne trasfer\u00ec la popolazione a Samarcanda, ordinando la distruzione della citt\u00e0 e imponendo, al posto delle vecchie fondamenta, di piantare colture di orzo. Solo durante una nuova spedizione contro i kip\u010daki, nel 1391, l'insediamento torn\u00f2 a esistere per scopi militari.\nDal 1387 e fino al 1398, Tamerlano si scontr\u00f2 anche in Cumania con Toktamish su vari campi di battaglia, facendo raggiungere alla lotta il livello di uno scontro tra l'antica eredit\u00e0 mongola e la crescente forza dei turchi.\nCampagna quinquennale di Tamerlano.\nDurante la campagna contro i kip\u010daki, i mongoli in Iran approfittarono dell'assenza del signore della guerra per scatenare una ribellione. L'emiro, all'inizio degli anni 1390, mand\u00f2 l\u00ec i suoi uomini e chiese loro di radunare truppe e prepararsi per la battaglia. Lui stesso giunse a Bukhara nel giugno del 1392. Da l\u00ec, attravers\u00f2 il fiume Amu Darya e avanz\u00f2 verso Mazandaran, dove sottomise i governanti avversari: in seguito, avanz\u00f2 verso l'Iran meridionale, nel Fars, e attacc\u00f2 i Muzaffaridi. Shah Mansur si ritir\u00f2 a Shiraz senza riconoscere il governo di Tamerlano. Tamerlano lo attacc\u00f2 nel marzo del 1393 e Shah Mansur fu duramente sconfitto, finendo catturato e ucciso insieme a tutti i membri della dinastia.\nDopo la conquista di Mazandaran e della provincia persiana, Tamerlano avanz\u00f2 in direzione di Baghdad nell'agosto 1393. Nell'odierna capitale irachena, indirizz\u00f2 doni preziosi al sultano Ahmad Jalayir, l'ultimo esponente dei Jalairi, e gli chiese di sottomettersi. Temendo Tamerlano, questi accett\u00f2, ma poich\u00e9 sarebbe stato esautorato da ogni potere, prefer\u00ec fuggire al Cairo, nel Sultanato mamelucco. Dopo aver catturato l'odierna capitale irachena, Tamerlano invi\u00f2 emissari all'emiro di Erzincan, ai bey di Garagoyunlu (Azerbaigian orientale) e dell'Ak Koyunlu, in terra mamelucca e al cospetto del sovrano degli Eretnidi (regione di Sivas e Kayseri), Kadi Burhan al-Din. Stanco di attendere le risposte, attacc\u00f2 a sorpresa e con successo Mosul, Mardin e Diyarbak\u0131r, raggiungendo infine Alada\u011f, a nord del lago di Van. Mentre era l\u00ec, l'emiro di Erzincan, Taharten, venne da lui e dichiar\u00f2 la sua obbedienza. Il sultano mamelucco uccise l'emissario di Tamerlano, che decise quindi di avanzare in direzione della Siria, ma come risultato degli sforzi di Burhan al-Din, si form\u00f2 un'alleanza tra vari governatori ostili all'emiro, incluso Toktamish. Avanzando verso Erzurum, Tamerlano, pensando che sarebbe rimasto circondato dai mamelucchi a sud e da Toktamish a nord, attacc\u00f2 quest'ultimo.\nAl suo ritorno, si occup\u00f2 prima di sottomettere la Georgia, stavolta senza limitarsi a saccheggiare. Entrato nuovamente a Tbilisi, impervers\u00f2 nell'intera area tra la Cartalia e la Cachezia, attaccando il clero e i monumenti cristiani e causando massacri in tutte le valli dell'Alta Cartalia.\nNonostante la sua sconfitta nella battaglia di Kunduz nel 1391, il sultano mamelucco, al potere in terra kip\u010daka, si alle\u00f2 con Toktamish e, dopo aver completato i preparativi, si lanciarono all'attacco di Tamerlano nel febbraio del 1395. La battaglia sul fiume Terek che ne segu\u00ec videro prevalere con ampio margine l'emiro, il quale per\u00f2 non riusc\u00ec a fare prigioniero il suo eterno nemico \u00e8 decise di proseguire la campagna. Una volta attaccate le popolazioni lungo il fiume Dnepr, depred\u00f2 chi sosteneva Toktamish e lo costrinse a trovare rifugio nella penisola balcanica. Tamerlano prosegu\u00ec le sue operazioni di conquista ad Astrakhan e a Saraj, senza trovare una seria resistenza. Con questa marcia, Grazie a questa serie di scontri, inferse un duro colpo all'Orda Rossa e si arricch\u00ec di un bottino tale da poter ulteriormente procedere ad ampliare i suoi domini.\nCampagna indiana di Tamerlano.\nAvendo completato l'acquisizione delle terre chagathai nell'Asia centrale e dell'Ilkhanato in Persia, Tamerlano poteva ora affrontare le grandi potenze islamiche a sud-est e a occidente dei suoi domini: l'India; il sultanato mamelucco di Siria ed Egitto; e il sultanato dei Turchi ottomani.\nNel 1398 Tamerlano, prendendo a pretesto l'eccessiva tolleranza che il sultano dell'India mostrava verso i propri sudditi ind\u00f9, attacc\u00f2 il signore musulmano di Delhi, attraversando l'Indo e sbaragliando i Rajput del Sindh interno. Durante l'avanzata, lo stesso Tamerlano fu colpito da una delle tante frecce che negli anni martoriarono il suo corpo. Pochi giorni pi\u00f9 tardi, riusc\u00ec comunque ad arrivare davanti a Delhi, dove poca resistenza poterono opporgli le truppe del sultano tughlaq Mahmud Shah, nonostante i problemi creati dall'uso degli elefanti da parte di queste ultime. Una grande battaglia si svolse il 17 dicembre 1398, durante la quale, grazie a un efficace stratagemma tattico che intimid\u00ec i grossi mammiferi, Tamerlano prevalse. La conquista del Sultanato di Delhi fu una delle pi\u00f9 grandi vittorie di Tamerlano, che in questo caso eccelse nel fare ci\u00f2 che non era riuscito ad Alessandro Magno e a Genghis Khan.\nLa citt\u00e0, una delle pi\u00f9 ricche di quei tempi, fu presa e atrocemente devastata e saccheggiata durante tre giorni. Malgrado i divieti ufficialmente sanciti, le brutalit\u00e0 proseguirono e quasi tutti i cittadini sopravvissuti al massacro furono ridotti in schiavit\u00f9 e portati via, sospinti da un esercito un tempo velocissimo nei suoi spostamenti, ma nell'occasione talmente carico di bottino da dover marciare con estrema lentezza. Occorse un secolo circa prima che la citt\u00e0 potesse infine riprendersi. Lasciato Khi\u017cr Kh\u0101n come suo governatore nel Punjab, Tamerlano salut\u00f2 Delhi dopo avervi sostato per quindici giorni pi\u00f9 o meno nel gennaio del 1399, raggiungendo soltanto il 15 aprile Termez, sull'Amu Darya (attuale confine tra Uzbekistan e Afghanistan). Secondo l'ambasciatore castigliano Ruy Gonz\u00e1lez de Clavijo (arrivato a Samarcanda l'8 settembre 1404), novanta elefanti catturati servirono soltanto per il trasporto di certe pietre con cui Tamerlano intendeva erigere una moschea a Samarcanda, probabilmente l'enorme edificio (ammantato di leggenda) che prese il nome di sua moglie Bibi Khanoum.\nLa campagna settennale verso l'Occidente.\nAlle porte del XV secolo, il potente emiro possedeva un impero che andava dai territori a occidente del Volga e dal Caucaso fino ai confini con la Cina, e dal lago d'Aral all'Oceano Indiano fino alla valle del Gange, in India. Il motivo per cui Tamerlano ricominci\u00f2 a marciare verso ovest nel 1399 riguard\u00f2 quanto stava accedendo in Azerbaigian, specialmente per via delle condotte di Miran Shah. Dopo essere diventato il sovrano di Khorasan, Miran Shah sal\u00ec a capo delle terre una volta comprese nel soppresso Ilkhanato nel 1393, acquisendo poi il controllo dell'Azerbaigian e dei territori circostanti e non prendendo parte alla campagna in India. Tamerlano ricevette segnalazioni di un vuoto di potere in Iran e Azerbaigian, considerando che Shah era diventato infermo di mente a seguito di una caduta di cavallo e stava ordinando l'uccisione di oppositori politici senza criterio, la distruzione di monumenti storici per motivi futili e la profanazione di tombe considerate sacre da alcune confessioni religiose.\nPer questo motivo, Tamerlano inizi\u00f2 una nuova campagna quattro mesi dopo il suo ritorno dalla terra indiana. Bench\u00e9 venga solitamente definita come \"campagna settennale\", questa dur\u00f2 in realt\u00e0 un lustro e fu la pi\u00f9 lunga di Tamerlano. Una volta arrivato a Bingol dopo aver sostato nel Karabakh, impose nuovamente il suo controllo in Azerbaigian, Georgia e Iraq e, a quel punto, si fece strada verso la Siria e l'Anatolia. Fu allora che Tamerlano pot\u00e9 attaccare l'impero ottomano, allora governato dal quarto sultano, Bayezid I, intento a espandersi sia verso ovest che verso est, annettendo territori abitati da popolazioni turcomanne che avevano invocato l'aiuto dell'emiro.\nPer aprirsi la strada verso l'Anatolia, Tamerlano attacc\u00f2 il sultano mamelucco dell'Egitto al-N\u0101\u1e63ir Faraj (1389-1412), distruggendone facilmente l'esercito. A seguire invase la Siria conquistando Antiochia, successivamente saccheggi\u00f2 Aleppo, quindi prese le citt\u00e0 di Damasco (gennaio 1401), con molti degli abitanti massacrati, a eccezione degli artigiani, deportati in massa per contribuire ai lavori di abbellimento di Samarcanda, e di Baghdad (giugno 1401, causando un nuovo sterminio). La campagna fu interrotta solo quando lo stesso sultano mamelucco dell'Egitto fece atto di sottomissione.\nLo scontro con il sultano ottomano avvenne nella battaglia di Ancyra (Ankara), il 20 luglio 1402. Si tratt\u00f2 di uno scontro dalle vaste proporzioni, tanto che le fonti coevi stimano gli uomini fedeli a Tamerlano compresi tra 800.000 e 1.400.000 uomini: tuttavia, gli studiosi moderni considerano le cifre verosimilmente esagerate. Grazie all'ausilio di turco-mongoli della Transoxania, corasmi (persiani), turcomanni, oltre a un grande numero di elefanti da guerra indiani, gli ottomani, meno numerosi e affiancati da mercenari serbi e 10.000 giannizzeri, riportarono una disastrosa sconfitta.\nLa grande esperienza militare degli uomini di Tamerlano fece la differenza \u00e8 il sultano Bayezid I, sebbene eroicamente difeso dal contingente alleato serbo destinato alla sua persona e ai suoi eredi, fu catturato e trascorse gli ultimi mesi della sua vita da prigioniero alla corte di Tamerlano (secondo alcune fonti, mor\u00ec suicida in cattivit\u00e0). Soltanto il primogenito di Bayezid riusc\u00ec a fuggire dal massacro, preservando cos\u00ec la linea dinastica del Sultanato ottomano.\nAlla battaglia assistettero anche numerosi ambasciatori inviati dai re cristiani presso Tamerlano per valutarne la potenza e la reale forza militare. La conduzione strategica della battaglia da parte di Tamerlano, secondo quanto venne riferito, era stata ancora una volta perfetta, nonostante l'enorme massa dei combattenti. La vittoria spinse l'emiro a pianificare presto incursioni verso tutte le direzioni dall'attuale capitale turca.\nLa vittoria di Tamerlano sui turchi riusc\u00ec nei fatti a ritardare di cinquant'anni la presa di Costantinopoli da parte degli ottomani. Gli occidentali erano per\u00f2 molto preoccupati dall'avanzata ottomana in Anatolia, che stava erodendo l'impero bizantino e poteva minacciare tutti gli stati affacciati sul Mediterraneo. Nei mesi successivi alla grande battaglia, Tamerlano aveva aggredito Bursa, Nicea e Pergamo, dove rimase incantato a contemplare i resti della civilt\u00e0 classica, come era accaduto a Baalbek. Divenuto padrone dell'Anatolia, non si dimostr\u00f2 disponibile a fermarsi, considerato il suo sogno di eseguire una seconda volta l'impresa di Genghis Khan. Cos\u00ec si spiegano le conquiste di Smirne, difesa dagli Ospitalieri di Rodi, Focea e Chio. Gli europei erano molto indecisi sul da farsi e molti continuavano a sperare nell'alleanza con i mongoli, come Enrico III di Castiglia che sped\u00ec pi\u00f9 ambascerie a Tamerlano. L'ambasciatore de Clavijo che visit\u00f2 la corte di Tamerlano a Samarcanda nel 1404 not\u00f2 che, malgrado lo splendore della citt\u00e0 ornata da maestosi edifici e circondata da alte mura, il grande emiro continuava a vivere e a tenere corte in un accampamento di ventimila tende, alla maniera dei nomadi mongoli.\nTentativi di espansione in Cina.\nConsiderata la reputazione di ricca e influente potenza dell'Asia orientale, Tamerlano pens\u00f2 seriamente negli ultimi anni della sua vita di invadere la Cina. Il suo impero aveva percepito gi\u00e0 in tre occasioni dei tributi da quella terra (1387, 1392 e 1394). A tal scopo, strinse un'alleanza con le trib\u00f9 mongole concentrate nell'attuale Mongolia e si prepar\u00f2 a raggiungere Bukhara. Nonostante Tamerlano preferisse combattere le sue battaglie in primavera, nel 1405 decise di compiere invece un'insolita campagna invernale che gli cost\u00f2 la vita per una malattia sconosciuta contratta a Farab, senza aver dunque mai raggiunto il confine cinese.\nIl dominio di Shah Rukh (1405-1447).\nDopo la morte di Tamerlano, lo Stato timuride inizi\u00f2 a indebolirsi: nel paese scoppiarono guerre civili e dispute per il trono, poich\u00e9 figli e nipoti si contesero il potere nonostante il signore della guerra avesse nominato suo nipote Pir Muhammad come successore. Con i vari pretendenti situati rispettivamente a Samarcanda, in Iran, a Miranshah, a Baghdad, in Azerbaigian e a Herat, si pu\u00f2 facilmente comprendere come non si poteva pi\u00f9 immaginare la stessa stabilit\u00e0 di un impero unito. La dipartita di Tamerlano coincise dunque con il termine dell'apogeo della realt\u00e0 timuride, che non torn\u00f2 mai pi\u00f9 a rivivere i fasti di una volta. Pir Muhammad sopravvisse per un solo anno al nonno e mor\u00ec nel 1406, quando il trono fu occupato brevemente da Miran Shah.\nSebbene altri figli e nipoti del defunto signore della guerra non riuscirono a imporsi nel corso delle guerre civili su tutto il territorio posseduto da Tamerlano, Shah Rukh, suo quarto figlio, riusc\u00ec a mantenere la sua posizione di governatore nel Khorasan e si afferm\u00f2 definitivamente a Samarcanda tra 1405 e 1409. Nello stesso periodo cedette l'amministrazione della citt\u00e0 a suo figlio Ulu\u011f Bek, trasferendo la capitale a Herat. Negli anni immediatamente antecedenti, fu in grado di riunire alcuni dei territori sotto il controllo di altri emiri e si impadron\u00ec di svariati insediamenti avanzando verso l'Iran meridionale e centrale. Tuttavia, parte di quanto conquistato durante il regno del suo predecessore ritorn\u00f2 sotto il controllo dei passati detentori. I Jalayridi, sostenuti dagli ottomani, combatterono strenuamente per riottenere quanto perduto a Baghdad, costringendo Shah Ruk a dover rinunciare alla prospettiva di riaffermarsi in Azerbaigian (conteso pi\u00f9 volte), Mesopotamia occidentale e Anatolia orientale. Anche le terre in Siria, sottratte al Sultanato mamelucco, seguirono la medesima sorte. I mongoli Chagatai crebbero rapidamente come gruppo politico e il peso della loro autorit\u00e0 divenne significativo durante tutto il regno di Shah Rukh.\nDurante gli anni 1420 e 1430, il sultano dovette preoccuparsi di sopprimere delle ribellioni nel Kara Koyunlu, con la riconquista di alcuni importanti centri come Tabriz che si rivel\u00f2 effimera. Anche in campo religioso si verificarono delle difficolt\u00e0: il suo ostracismo verso gli hurufiti port\u00f2 un fedele, nel 1426, a tentare di assassinarlo all'uscita da una moschea. La serie di indagini che mise in atto per trovare il responsabile si rivel\u00f2 indirettamente funzionale a rimuovere esponenti della sua corte a lui non graditi, ma ci\u00f2 non gli garant\u00ec un maggior sostegno dei suoi sudditi. Ebbe maggiore fortuna in campo culturale, economico e amministrativo, rimpiazzando l'obsoleto impianto di suo padre, fortemente legato alle usanze mongole, con istituzioni pi\u00f9 moderne. Inoltre, fece entrare in azione tribunali che applicassero la legge della Shari'a. La sua passione per l'arte lo port\u00f2 a conoscere influenti artisti cinesi, persiani e arabi, contribuendo a una stagione di fioritura per la letteratura e l'architettura.\nNel 1446, all'et\u00e0 di settant'anni, un importante conflitto lo impegn\u00f2 con suo nipote Muhammad bin Baysonqor, bramoso di espandere la sua influenza in Persia. Shah Rukh prevalse sugli insorti facendone prigionieri la maggior parte e stroncando quasi del tutto i focolai ribelli. La sua morte, avvenuta nel 1447, imped\u00ec che le operazioni si concludessero definitivamente, con il risultato che guerre civili e lotte intestine riemersero in diverse aree geografiche.\nIl dominio di Ulu\u011f Bek (1447-1449).\nDopo la morte di Shah Rukh nel 1447, gli successe suo figlio Ulu\u011f Bek. Quest'ultimo dovette presto fronteggiare altri eredi che rivendicano il trono di Tamerlano. Anche se senza aver riportato fortuna in questa lotta, le guerre del trono compromisero ulteriormente l'impero. A causa di conflitti interni, il governo sub\u00ec un indebolimento. Durante il dominio di Ulu\u011f Bek, i Kara Koyunlu iniziarono a rappresentare una minaccia per lo Stato timuride. Allo stesso tempo, i Chagatai cominciarono a organizzarono degli attacchi per stabilire il potere in Transoxiana. Ulu\u011f Bek si distinse pi\u00f9 per le sue conoscenze scientifiche che nel suo ruolo di governatore. Sconfitto dalle truppe del suo bellicoso figlio ribelle Abdal-Latif Mirza, il 24 ottobre 1449 Ulu\u011f Bek si dimise in favore di Abdullatif e si dichiar\u00f2 intenzionato a giungere in pellegrinaggio a la Mecca con Haji Khorasan. Abdal-Latif liber\u00f2 il padre dalla prigionia a cui era stato costretto, autorizzandolo tacitamente a partire dalla capitale. Tuttavia, si assicur\u00f2 che Ulugh Beg non raggiungesse mai la sua destinazione, facendolo assassinare, cos\u00ec come suo fratello Abdal-Aziz, nel 1449. Pare che Ulu\u011f Bek fu condannato a morte con l'accusa di aver deviato dagli insegnamenti islamici a seguito di un processo sommario.\nIl regno di Abu Sa'id (1451-1469).\nDurante il regno di Abu Sa'id, lo Stato timuride vide il suo percorso di declino aumentare e rallentare a momenti alterni. La perdita della supremazia nelle terre occidentali all'interno della sfera d'influenza timuride caus\u00f2 un duro colpo. Al contempo, si susseguirono delle migrazioni di massa di comunit\u00e0 uzbeke verso la Transoxiana. L'intensificarsi di tali movimenti, iniziati invero gi\u00e0 durante il regno di Tamerlano, ebbe un discreto impatto durante il mandato di Abu Sa'id. Infatti, la crescente influenza degli uzbeki nelle alte sfere della societ\u00e0 e nell'esercito permise loro di aspirare col tempo a cariche di grande prestigio. Con la campagna di riconquista verso ovest, cio\u00e8 nel Khorasan e nell'Azerbaigian, Abu Sa'id voleva ripristinare l'autorit\u00e0 timuride, malgrado le operazioni non sortirono effetto duraturo e le acquisizioni andarono perse nel giro di qualche anno. Al contrario, sfruttando gli scontri in cui impegnati i Kara Koyunlu, egli riusc\u00ec a impossessarsi nuovamente della capitale Herat nel 1458.\nNel 1460, dovette confrontarsi con un'alleanza di tre principi del suo impero a lui ostili. Tra 1460 e 1463 risult\u00f2 costretto a portare avanti delle lotte contro ulteriori oppositori, impegnandosi in prolungati e dispendiosi assedi (\u00e8 il caso di alcuni scontri avvenuti sul Syr Darya uzbeko). Abu Sa'id fu l'ultimo timuride a cercare di restaurare l'impero di Tamerlano da Kashgar alla Transcaucasia. Per riuscire nello scopo, negli ultimi anni della sua vita volle impegnarsi in una campagna contro Uzun Hasan, a capo degli Aq Qoyunlu. Sfruttando a titolo di pretesto la richiesta di aiuto di suo figlio nelle terre di Hasan, abbandon\u00f2 le precedenti relazioni diplomatiche intessute con gli Aq Qoyunlu e si lanci\u00f2 all'assalto nel febbraio del 1368. Le disavventure legate alla difficolt\u00e0 di fornitura degli approvvigionamenti, le temperature invernali rigide e le imboscate subite dai Timuridi nella loro marcia verso ovest demoralizzarono l'esercito, pregiudicando il risultato della battaglia di Qarabagh del 4 febbraio 1469. Alle numerose perdite si aggiunse anche la cattura di Abu Sa'id, che fu imprigionato e successivamente decapitato da Hasan.\nLa perdita definitiva dei territori occidentali anticip\u00f2 la frammentazione dei successori di Abu Sa'id. Fu uno dei nipoti di Tamerlano, Husayn Bayqara, che espugn\u00f2 Herat il 24 marzo 1469 e pot\u00e9 in tal modo divenire il sovrano timuride del Grande Khorasan.\nIl governo di Hussein Baygara (1469-1506).\nIl sultano Husayn Bayqara, figlio di Mansur Mirza, pronipote di Tamerlano, prest\u00f2 servizio sotto Abul-Qasim Babur, un altro dei nipoti di Tamerlano e sovrano di Herat, nelle successive rivolte scoppiate dopo la dipartita di Ulu\u011f Bek. Dopo essersi distinto in una sequela di campagne antecedenti, fu con la presa dell'antica capitale oggi compresa in Afghanistan che consacr\u00f2 il suo titolo di capo dell'impero timuride.\nAppena salito il potere, la situazione che si trov\u00f2 a gestire appariva abbastanza complicata: i conflitti con Uzun Hasan, che non si erano esauriti con la morte del precedessore di Bayqara, lo spinsero sulla scia dell'entusiasmo a spingersi in profondit\u00e0 nel territorio timuride. Approfittando di un incredibile numero di diserzioni, Hasan fu in grado persino di sottrarre Herat al suo nemico nel 1470 per sei settimane. All'eroica riconquista, avvenuta con un'operazione notturna che vedeva la presenza di soli 350 uomini, egli si assicur\u00f2 in fretta che i governatori Timuridi in Transoxiana si astenessero dal provocare nuovi conflitti, cosa che grosso modo avvenne perch\u00e9 questo erano troppo provati dagli scontri passati. A quel punto, cerc\u00f2 di tutelarsi dagli Shaybanidi e fortific\u00f2 le proprie fortezze lungo l'Amu Darya. Inoltre, si impose anche in Corasmia.\nDopo aver rianimato la terra che amministrava, sia pur di dimensioni ridotte rispetto ai decenni passati, e avendo eliminato le minacce esterne e interne, Bayqara si concentr\u00f2 sulla letteratura e sull'arte e govern\u00f2 con i suoi figli, che nomin\u00f2 governatori delle province. Bayqara fu visto come \u00abun buon re, amante della pace e della giustizia\u00bb, e realizz\u00f2 numerose strutture, tra cui una famosa scuola. L'impero sembr\u00f2 finalmente respirare quel periodo di pace che mancava da tanto tempo. Durante i 37 anni di regno del sultano, Herat assurse al ruolo di centro della cultura turca e tale felice arco temporale viene chiamato dagli storici \"Rinascimento timuride\".\nTuttavia, la situazione cambi\u00f2 quando, negli ultimi venti anni del regno del sultano, questi fu costretto a trattare con diverse rivolte e incursioni. Le dispute furono causate dai suoi figli, i quali volevano succedergli prima della sua morte; essi cercarono di acquisire maggiore influenza nel governo passando per la tattica della disobbedienza. Badi 'al-Zaman Mirza, il suo primogenito, esercit\u00f2 un ruolo relativamente importante in queste controversie, avendo tentato, nel 1499, di assassinare suo padre. Frattanto, approfittando della complicata situazione, gli uzbeki, che avevano costituito a lungo una minaccia alla stabilit\u00e0 dello Stato, si ribellarono e conquistarono, nel 1500, dapprima Bukhara e poi Samarcanda. Nel 1501, mentre proseguiva la guerra civile tra il sultano e suo figlio, Muhammad al-Shaybani, a capo degli uzbeki, avanz\u00f2 quasi indisturbato in Transoxiana. Una volta minacciato il Khorasan, poich\u00e9 soffriva per gli effetti della malattia e dell'et\u00e0 avanzata, Bayqara non si mosse anche dopo che B\u0101bur, suo lontano parente con cui si era alleato, gli consigli\u00f2 di agire. Gli uzbeki iniziarono dunque a condurre incursioni incontrastati nel Khorasan. Alla fine, il sultano cambi\u00f2 idea e cominci\u00f2 a marciare contro di loro, ma mor\u00ec nel 1506 poco dopo aver iniziato la sua campagna. L'eredit\u00e0 del suo impero fu contesa tra i suoi figli Bad\u012b\u02bf al-Zam\u0101n e Muzaffar \u1e24usayn. B\u0101bur, che aveva iniziato una spedizione a sostegno di \u1e24usayn, osserv\u00f2 le lotte tra i fratelli e decise che, a causa dell'impossibilit\u00e0 di difendere il territorio, era bene ritirarsi. L'anno successivo, Mu\u1e25ammad Shayb\u0101n\u012b conquist\u00f2 Herat, costringendo i successori di \u1e24usayn a fuggire, mettendo cos\u00ec fine al dominio timuride in Khorasan. La grande eredit\u00e0 dell'impero fin\u00ec proprio in mano a B\u0101bur, influente generale che seppe creare uno dei pi\u00f9 influenti domini dell'Asia noto come impero Moghul.\nPolitica.\nOrdinamento dello Stato.\nMentre Tamerlano assunse il titolo di emiro, i suoi successori assunsero il titolo di sultano: il riconoscimento di emiro trasl\u00f2 in capo a coloro che mostravano coraggio in battaglia, partecipando alle battaglie e all'amministrazione locali. Lo Stato timuride era una tipica monarchia feudale orientale, con una suddivisione amministrativa ripartita in province. Queste ultime erano gestite da principi ed emiri nominati dai governanti di grado pi\u00f9 alto.\nIl sovrano si occupava dell'assegnazione dei feudi, nominava un tesoriere e distribuiva, a grandi linee, i bottoni di guerra. Inoltre, si curava della gestione delle politiche religiose, prestando cura dei costumi islamici e autorizzando in ogni provincia e citt\u00e0 la nomina di magistrati (\"qadi\"), giurisperiti (\"muft\u012b\") e supervisori dei bazar (\"mu\u1e25tasib\"). Esisteva inoltre un giudice precostituito esclusivamente per le questioni di ordine militare. Le figure degli emiri della giustizia avevano inizialmente lo scopo di informare il sovrano sui problemi che intercorrevano tra i soldati e il popolo.\nDurante il regno di Tamerlano, operavano quotidianamente quattro visir al divano:\nOltre a questi ministri, in seguito se ne aggiunsero altri tre per sovrintendere ai beni all'estero e nel paese, per occuparsi delle relazioni finanziarie di importanza statale ivi e per gestire le entrate delle province. Questo trio era subordinato al divano.\nA redigere documenti per informare il sovrano sulle condizioni dell'esercito, del popolo, dei richiedenti, del miglioramento e delle condizioni di difficolt\u00e0 dell'impero erano degli scribi di corte. Gli uffici postali furono istituiti gi\u00e0 durante il regno di Tamerlano per garantire la trasmissione delle informazioni. Ogni stazione ospitava 200 cavalli ed era pagata dalla popolazione locale.\nGiustizia.\nDurante il periodo di massimo splendore, l'impero timuride si estendeva dai fiumi Irty\u0161 e il Volga al Golfo Persico, dal Gange a Damasco e alla Turchia orientale. Per amministrare un dominio cos\u00ec vasto \u00e8 chiaro che occorresse un qualche sistema normativo: nel corso del tempo, si pass\u00f2 dalla yassa (il codice di norme orali tramandato dai popoli mongoli) alle regole dei turchi e, infine, alla sharia.\nEsercito.\nLa forza d'attacco dell'esercito dello stato timuride consisteva in unit\u00e0 di cavalleria pesantemente e leggermente corazzate. La tattica degli elefanti, appresa durante la campagna indiana, affascin\u00f2 Tamerlano, il quale ricorse all'impiego di questi grandi mammiferi negli scontri con mamelucchi e ottomani. Allo stesso tempo, man mano che procedeva l'espansione, gli ufficiali di Tamerlano ricorsero all'arruolamento dei popoli assoggettati tra le proprie fila. Nella gerarchia dell'esercito, a mano a mano che si saliva verso la sommit\u00e0, anche gli equipaggiamenti erano migliori.\nA seconda del numero di forze nemiche, l'esercito era guidato dal sovrano stesso, dagli emiri e dall\"'umar\u0101\u02be al-mu\u02bemin\u012bn\". Quest'ultimo, una sorta di generale supremo di epoca timuride, era il comandante dell'esercito. Il titolo di emiro, come si \u00e8 detto assegnato per essersi resi responsabili di azioni meritorie, si suddivideva ulteriormente in dodici gradi. Dal primo al dodicesimo rango, l'emiro di ogni fascia era considerato il vice di quello immediatamente superiore. Il dodicesimo era il vice dell'emiro al-'Umara, mentre l'emiro al-'Umara era il vice governante. Nell'esercito, l'unit\u00e0 base era composta da dieci persone (\"onlik\"), capeggiata da un ufficiale, mentre la divisione base era quella in tumen (corrispondente a 1.000 uomini). L'equipaggiamento base di soldati di classe media prevedeva una tenda, due spade, una picca, una corda, della pelle, un'ascia e altre attrezzature. Gli \"yasavul\" avevano il compito di fornire assistenza ulteriore o eseguire le disposizioni del sovrano in ambito militare.\nMentre l'esercito marciava, gli veniva assegnato un comandante (\"tovachi\"), il quale sorvegliava le manovre. Se qualcosa veniva sottratti all'esercito, i \"tovachi\" erano passibili di sanzioni pi\u00f9 o meno gravi a seconda dell'entit\u00e0. La costruzione di fortificazioni difensive trovava vari sviluppi, preferendosi su tutte l'uso di palizzate in legno intorno ai siti da presidiare e l'edificazione di cittadelle.\nNell'esercito dello stato timuride, i gruppi che effettuavano incursioni notturne erano chiamati \"chapavul\". Il centro dell'esercito era chiamato \"qol\", il fianco destro \"barangar\" e il sinistro \"jarangar\". Quando l'esercito avanzava, le unit\u00e0 di ricognizione avanzavano dinanzi ad esso e venivano chiamate sentinelle (\"qarovul\"). Le suddivisioni, particolarmente complicate con riferimento a ricognitori, retroguardia e altre sezioni diveniva ancor pi\u00f9 articolata a seconda del numero di combattenti impiegati e del nemico affrontato. Anche il ricorso alla tattica della finta ritirata, una scelta tipicamente mongola, avvenne in varie situazioni. Durante il regno di Tamerlano, un terzo dell'esercito operativo era obbligato a proteggere i confini e due terzi ad essere immediatamente reperibili per la partecipazione ad eventuali campagne.\nSimboli.\nSi pensa che il simbolo principale dei Timuridi fosse il cosiddetto \"segno di Timur\", costituito da tre cerchi (o anelli) uguali disposti a forma di triangolo equilatero. Ruy de Clavijo, l'ambasciatore del re della Castiglia alla corte di Tamerlano nel 1403, e lo storico arabo Ibn Arabshah hanno fornito una descrizione dell'insegna cos\u00ec come si presentava sul sigillo dell'emiro, oltre che sulle monete di epoca timuride. Non si sa con certezza quale significato avesse il segno triangolare, ma, secondo Clavijo, ogni cerchio stava ad indicare i tre continenti del mondo conosciuto (Europa, Asia e Africa). Un'altra possibile teoria \u00e8 che facesse riferimento all'appellativo riservato a Tamerlano di \"Sahib-Qiran\" (il sovrano di tre pianeti benevoli).\nSpesso le rappresentazioni dei tamga (simboli di origine mongola) sulle monete erano accompagnate dall'espressione persiana \"R\u0101st\u012b rast\u012b\" (\u0631\u0627\u0633\u062a\u0649 \u0631\u0633\u062a\u0649, \"Nastaliq\"), che pu\u00f2 essere tradotta come \u00abNella rettitudine sta la salvezza\u00bb. \u00c8 noto altres\u00ec che la stessa espressione veniva riportata talvolta anche su documenti ufficiali.\nSociet\u00e0.\nTamerlano era affiliato alla trib\u00f9 dei barlas, essendo pertanto verosimilmente un discendente di quella popolazione turco-mongola che viveva tra Uzbekistan, Turkmenistan e altre regioni dell'Asia centrale. A causa degli stretti legami con le popolazioni indigene dell'Asia centrale, in particolare in Transoxiana, i barlas vedevano al proprio interno persone che professavano religioni diverse dall'islam (soprattutto il buddhismo e lo sciamanesimo). Questi strette connessioni permisero un'influenza e una mescolanza delle diverse culture. Per tale ragione, i barlas attinsero elementi del mondo mongolo, uiguro, turcomanno, tarkhan, persiano (soprattutto) e di altre trib\u00f9 ancora dell'Asia centrale. Per questa ragione l'epoca timuride ebbe un carattere plurale, riflettendo sia le origini turco-mongole che l'alta cultura letteraria, artistica e cortese persiana della dinastia.\nLingue.\nL'Asia centrale dell'epoca timuride si esprimeva in lingue diverse a seconda del ceto sociale. Almeno nelle prime fasi, i militari erano quasi esclusivamente turco-mongoli, mentre l'elemento civile e amministrativo era quasi esclusivamente persiano. La lingua parlata e conosciuta da tutti i turco-mongoli pressoch\u00e9 ovunque risultava il chagatai. Ad ogni modo, l'idioma principale del periodo era il persiano, la lingua madre dei tagiki e quella appresa da chiunque avesse un tasso di istruzione anche minimo. Nel grosso dei territori sottomessi da Tamerlano il persiano appariva la lingua principale dell'amministrazione e della cultura letteraria. Cos\u00ec, la lingua espressa nelle assemblee del divano era il persiano, tanto che gli scribi che annotavano le riunioni dovevano necessariamente essere esperti nella cultura persiana, indipendentemente dalla loro origine etnica. Il persiano divenne quindi la lingua ufficiale dell'impero timuride e trov\u00f2 utilit\u00e0 in ambito amministrativo, accademico, letterario e poetico. Il chagatai era la lingua nativa e colloquiale della dinastia timuride, mentre l'arabo rimase l'\u00abidioma dell'\u00e9lite\u00bb, quello espresso dagli studiosi di filosofia, scienza, teologia e scienze religiose.\nCultura.\nArte.\nL'et\u00e0 d'oro della pittura persiana inizi\u00f2 durante il rinascimento timuride. In questo periodo l'arte e gli artisti cinesi influenzarono sensibilmente i lavori persiani. I Timuridi estrinsecarono l'arte persiana nei testi scritti, che combinavano carta, calligrafia, illuminazione, illustrazione e rilegatura in un insieme brillante e colorato. L'etnia turco-mongola fu la fonte della rappresentazione stilistica dell'arte persiana durante il Medioevo. Gli stessi mongoli si sposarono con i persiani e i turchi dell'Asia centrale, adottando persino la loro religione e le loro lingue. Eppure, il loro semplice controllo del mondo in quel momento, in particolare nei secoli XIII-XV, si rifletteva nell'idealizzazione dei persiani alla stregua dei mongoli. Sebbene la composizione etnica si fuse gradualmente con le popolazioni locali iraniane e mesopotamiche, il fascino dell'eredit\u00e0 mongola continu\u00f2 a suscitare fascino per diverso tempo, attraversando l'Iran orientale, l'Asia minore e lambendo persino il Nord Africa.\nSebbene non sia possibile parlare di uno stile unico in questo periodo in cui furono create importanti opere d'arte islamica, \u00e8 possibile analizzare una sintesi delle differenze locali. Tra i luoghi in cui sono state create opere originali, c'erano centri d'arte unici che incarnavano lo spirito generale dell'arte timuride. Da questo punto di vista, Samarcanda, Baghdad, Herat e Shiraz divennero centri di artigianato.\nA Samarcanda, capitale dello stato timuride, oltre ad artisti dell'Asia centrale e dell'Iran, c'erano artisti che si erano trasferiti dall'India, dall'Anatolia e dalla Siria. L'ambasciatore spagnolo Rui Gonzalez de Clavijo riferiva che a Samarcanda c'erano 150.000 famiglie di artisti. Durante il regno di Tamerlano, furono create importanti opere architettoniche a Samarcanda, che divenne un centro d'arte. Un secondo periodo positivo coincise con il regno del sultano Shah Rukh. Questi, affiancato anche in ci\u00f2 da sua moglie persiana, Goharshad, incoraggi\u00f2 gli artisti a trasferirsi in Afghanistan quando fu trasferita la capitale, consentendo in siffatta maniera una corsa alla realizzazione di nuovi lavori. Dopo la morte di Ulu\u011f Bek, segu\u00ec una fase di stasi a livello artistico, che riacquis\u00ec vigore nel corso del regno di Abu Sa'id e del sultano Husayn Bayqara. Spentosi quest'ultimo, torn\u00f2 a viversi una fase di decadenza fino a quando, durante l'impero Moghul, si assistette a una riscoperta e rivalutazione dell'artigianato timuride, cos\u00ec come in terra safavide.\nArchitettura.\nL'architettura timuride attinse e svilupp\u00f2 molti canoni architettonici selgiuchidi. Le piastrelle turchesi e blu, che formavano intricati motivi lineari e geometrici, decoravano sovente le facciate degli edifici. A volte l'interno era decorato in modo simile, con pitture e rilievi in stucco che fornivano abbellimenti ulteriori. L'architettura timuride costitu\u00ec l'apice dell'arte islamica in Asia centrale. Gli spettacolari e maestosi edifici eretti da Tamerlano e dai suoi successori a Samarcanda e a Herat contribuirono a diffondere l'influenza della scuola d'arte degli Ilkhanidi in India, dando cos\u00ec origine alla celebre scuola di architettura \"Mughal\".\nIl primo esempio cronologico di architettura timuride fu il mausoleo di Ahmed Yasawi, nell'attuale Kazakistan, mentre uno dei maggiori il mausoleo di Tamerlano, situato nella capitale dell'impero. Quest'ultimo edificio, del XIV secolo, \u00e8 ricoperto di \u00abpiastrelle persiane turchesi\u00bb. Nelle vicinanze, nel centro della citt\u00e0 antica, si osserva la \u00abmadrassa in stile persiano\u00bb (scuola religiosa) e la \u00abmoschea in stile persiano\u00bb di Ulu\u011f Bek. I mausolei dei principi Timuridi, con le loro cupole turchesi e blu, rimangono tra le pi\u00f9 raffinate e squisite manifestazioni dell'architettura persiana. La simmetria assiale \u00e8 una caratteristica di tutte le principali strutture timuride, in particolare la Shah-i-Zinda a Samarcanda, il complesso \"Musallah\" a Herat e la moschea di Goharshad a Mashhad. Le doppie cupole di varie forme abbondano, mentre gli esterni sono adornati di colori brillanti. Il dominio di Tamerlano sulla regione rafforz\u00f2 l'influenza della sua capitale e dell'architettura persiana sull'India.\nLa moschea verde di Balkh, costruita nel 1422, e il complesso della moschea di \u00c4new, ultimato tra 1455-1456, rappresentano alcune delle opere pi\u00f9 importanti del periodo medio dell'architettura timuride: purtroppo di quest'ultimo sopravvivono solo dei resti, in quanto fu distrutto da un terremoto nel 1948. Una delle opere pi\u00f9 importanti della fase tarda risulta il mausoleo di Ishratkhana, costruito tra 1460 e 1464 per la sepoltura delle donne della dinastia timuride per volere di una delle mogli di Abu Sa'id. Realizzato tra 1460 e 1502 nella citt\u00e0 di Ghazni per il figlio di Ulu\u011f Bek, Abdu Razzaq, il mausoleo \u00e8 stato considerato da John D. Hoag un precursore della struttura architettonica del Taj Mahal, sia con riferimento alla parte centrale al centro sia alle sezioni laterali associate.\nDelle informazioni di grande interesse sui palazzi timuridi possono rintracciarsi in fonti storiche e diari di viaggio. Oltre alle informazioni sul Palazzo Blu costruito da Tamerlano a Samarcanda, si riferisce delle opere realizzate nelle citt\u00e0 circostanti, quali Naqsh-e jah\u00e0n, Bagh-e Chenar (alle porte di Samarcanda), B\u0101gh-i Z\u0101gh\u0101n (a Herat) e Bagh-i Dilgush. I giardini realizzati in epoca timuride sopravvivranno alla caduta dell'impero, attestandosi anche durante la parentesi Moghul. I resti del palazzo di Shahrisabz, Ak Saray, descritto anch'esso dagli scritti coevi, sono sopravvissuti fino ai giorni nostri.\nLetteratura.\nPersiana.\nLa letteratura persiana, specialmente la poesia, anche su commissione, occup\u00f2 un posto centrale nel processo di assimilazione dell'\u00e9lite timuride alla cultura nobile persiana-islamica. I sultani Timuridi, in particolare Shah Rukh e suo figlio Ulu\u011f Bek, patrocinarono la cultura persiana a pi\u00f9 riprese. Tra le opere letterarie principali della parentesi timuride figura la biografia persiana di Tamerlano, nota come \"Zafarn\u0101meh\" (), scritta da Sharaf al-Din Ali Yazdi, che a sua volta si basava sulla pi\u00f9 antica \"Zafarn\u0101meh\" di Niz\u0101m al-D\u012bn Sh\u0101m\u012b, il biografo ufficiale di Tamerlano durante la sua vita. Il pi\u00f9 famoso poeta dell'epoca timuride fu Giami, l'ultimo grande sufi mistico medievale della Persia e uno dei pi\u00f9 conosciuti autori nella poesia persiana. Anche alcune delle opere di astronomia di sultano timuride Ulu\u011f Bek furono scritte in persiano, malgrado il grosso fu pubblicato in arabo. Il principe timuride Baysonqor commission\u00f2 inoltre una nuova edizione dell'epopea nazionale persiana Sh\u0101h-N\u0101meh, conosciuta come \"Sh\u0101hn\u0101meh di Baysonqor\", e ne cur\u00f2 l'introduzione. Il giudizio di T. Lenz sull'opera \u00e8 il seguente:\nChagatai.\nI Timuridi giocarono anche un ruolo molto importante nella storia delle letteratura turca. Sulla base della consolidata tradizione letteraria persiana, si svilupp\u00f2 una letteratura nazionale turca in lingua chagatai. Poeti come Ali-Shir Nava'i, il sultano Husayn Bayqara e B\u0101bur incoraggiarono altri autori di idioma turco a scrivere nel proprio vernacolo, oltre all'arabo e al persiano. Il \"B\u0101burn\u0101ma\", l'autobiografia di B\u0101bur (pur essendo altamente persianizzata nella sua struttura lessicale, morfologica e per vocabolario), cos\u00ec come la poesia chagatai di M\u012br Al\u012b Sher Naw\u0101'\u012b, sono tra le opere letterarie turche pi\u00f9 note e hanno influenzato molte altre.\nScienza.\nNel XV secolo, la capitale dello stato timuride, Samarcanda, divenne un importante centro scientifico. Ci\u00f2 risult\u00f2 particolarmente vero durante il regno di Ulu\u011f Bek, con personalit\u00e0 dotte provenienti da diverse terre e tutte giunte a Samarcanda. Oltre alla sua attivit\u00e0 di sovrano, Ulu\u011f Bek si interess\u00f2 moltissimo all'astronomia e alla matematica, realizzando delle opere che continuano a suscitare fascino negli studiosi odierni. Tra il 1417 e il 1422 si preoccup\u00f2 della costruzione della madrasa cittadina, oggi dichiarata patrimonio dell'umanit\u00e0, e di un osservatorio negli anni 1420. Tra gli studiosi pi\u00f9 famosi che frequentarono queste costruzioni si annoveravano Qadi-zade-i Rumi e Al-Kashi.\nEredit\u00e0.\nL'impero timuride svolse un ruolo decisivo nella storia dei vasti territori che assorb\u00ec, con vari popoli che fecero a gara per rivendicare la loro eredit\u00e0 turco-mongola. L'epoca in cui esistette coincise con un grande sviluppo dell'Asia centrale e, forse, con l'apogeo pi\u00f9 alto mai raggiunto da Samarcanda nella sua storia. Le tradizioni architettoniche furono ulteriormente sviluppate durante il periodo timuride e molti di questi monumenti architettonici sono sopravvissuti fino ai giorni nostri. L'impatto del \"Rinascimento timuride\" ebbe effetti abbastanza duraturi. Babur, subentrato al vecchio impero, fu in grado di rendere assai potenti le terre che sottomise, raccogliendo anche il lascito timuride e facendolo suo.\nAnche nella zona del Caucaso si raggiunsero importanti risultati: in epoca timuride, continuarono le migrazioni di turchi in Azerbaigian, che causarono conseguenze soprattutto per quanto riguardava la conversione religiosa all'islam. Decisamente meno forte fu invece l'impatto in Georgia. L'influenza non si limit\u00f2 solo alla componente etnica in Azerbaigian, poich\u00e9 incise anche sulla lingua azera. Si suole identificare l'origine della stessa come una commistione di elementi oghuz (zona orientale e meridionale) e kip\u010daki (zona occidentale e settentrionale). La distinzione non nasce tuttavia per via di differenze fonetiche e lessicali. Utilizzando il metodo della glottocronologia, il linguista Oleg Mudrak \u00e8 giunto alla conclusione che la formazione della lingua azera, con tutti i suoi dialetti, ad eccezione di quello di \u015e\u0259ki, risale agli anni 1360, ovvero al periodo timuride.\nMolto appannato fu il lascito culturale in Iran. Ad ogni modo, anche se l'influenza timuride a lungo termine risult\u00f2 lieve, ricevette molti apprezzamenti nel campo artistico e letterario. Per quanto concerne l'Afghanistan, vari centri popolosi, inclusa Kabul, vissero un felice periodo in maniera alterna nei due secoli circa di esistenza dell'impero e sperimentarono l'affermazione di un'identit\u00e0 persiano-araba. Ad ogni modo, il veloce passaggio dai Timuridi a B\u0101bur offusc\u00f2 il ricordo dei primi e gli eruditi dimenticarono presto, come emerge dalle fonti, il loro contributo.\nA parte il Kazakistan, il Kirghizistan e il Turkmenistan, dove pure l'impero ebbe un suo impatto, oggi l'Uzbekistan ospita il lascito maggiore ereditato dal periodo timuride. I Chagatai, saliti al livello di una lingua culturale durante quella fase storica, svolse un ruolo importante nella formazione del moderno idioma uzbeko. Occupandosi di ricostruire l'epopea di Tamerlano e gli anni immediatamente successivi, Castin Marozzi si \u00e8 mostrato particolarmente attento nello studio degli scritti dell'ambasciatore Rui Gonzalez de Clavijo inerenti alle condizioni dello Stato timuride nel moderno Uzbekistan. Dopo aver ottenuto la propria indipendenza dall'URSS, l'interesse per Tamerlano \u00e8 tornato sotto i riflettori in terra uzbeka e si \u00e8 fatto assai palpabile. Il 1\u00ba settembre 1993, in occasione della giornata dell'indipendenza dell'Uzbekistan, il presidente Islam Karimov inaugur\u00f2 un monumento dedicato a Tamerlano nella capitale Tashkent. Nel 1996, in occasione del 660\u00b0 anniversario della nascita del signore della guerra, \u00e8 stato aperto a Tashkent un museo dedicato al conquistatore ed \u00e8 stata istituita l'onorificenza dell'ordine di Tamerlano."}
{"id": "353386", "revid": "1833487", "url": "https://it.wikipedia.org/wiki?curid=353386", "title": "Terrarossa", "text": "Terrarossa \u00e8 una frazione del comune di Licciana Nardi in provincia di Massa-Carrara. Situata nella regione storica della Lunigiana \u00e8 attraversato dall'antico cammino della via Francigena.\nGeografia fisica.\nTerrarossa si trova nella media Lunigiana, sulla sponda sinistra del fiume Magra, presso la confluenza con i torrenti Civiglia e Taverone. \u00c8 situato ad 8 km a sud-ovest di Licciana Nardi e 2,5 km a nord di Aulla.\nStoria.\nIl 13 maggio del 1202, a Terrarossa si celebr\u00f2 un concordato con il cui atto si decisero le vertenze insorte fra il vescovo di Luni Gualtiero II e i Marchesi Malaspina da una parte e i De Nobili di Vezzano dall'altra e dove prestarono il proprio consenso anche i consoli, i nobili e il popolo di Fosdinovo.\nTerrarossa fu feudo dei Malaspina di Villafranca a partire dal 1347. Nel 1599 il feudatario locale, Fabrizio Malaspina aveva stipulato un'accomandigia con il Granducato di Toscana e nel 1618 fu acquistato definitivamente dal granduca Cosimo II de' Medici. Dieci anni dopo, il suo successore, Ferdinando II de' Medici, lo infeud\u00f2 a Manfredi Malaspina di Filattiera. Nel 1787, con la morte di Manfredi Malaspina, nipote del primo feudatario, il feudo torn\u00f2 al granduca.\nCon il decreto del 9 giugno 1808, Terrarossa, insieme a tutta la Lunigiana granducale che comprendeva anche le Comunit\u00e0 di Pontremoli, Calice, Bagnone, Albiano, Groppoli, Filattiera e Fivizzano, venne annessa all'Impero francese.\nTra il marzo 1814 e il gennaio 1815 fu sottoposta a diverse autorit\u00e0 provvisorie: il tenente colonnello dello stato maggiore Joseph von Werklein che, nel giugno 1814, fu nominato plenipotenziario dei feudi imperiali di Lunigiana dal governo austriaco; il Consiglio amministrativo della citt\u00e0 di Sarzana e suo circondario, incaricato dallo Stato di Genova di amministrare i territori delle comuni di Sarzana, Santo Stefano, Ortonovo, Castelnuovo, Fosdinovo, Aulla, Licciana, Terrarossa, Bolano, Albiano, Lerici, Ameglia e Trebiano; in ultimo il Governo provvisorio dei feudi imperiali di Lunigiana con sede ad Aulla, istituito il 13 giugno 1814 su iniziativa del plenipotenziario Werklein, e presieduto dal marchese di Mulazzo Luigi Malaspina.\nAppartenne al Granducato di Toscana fino al 1847, anno in cui entr\u00f2 in vigore il trattato di Firenze; pertanto Terrarossa entr\u00f2 a far parte del Ducato di Modena e Reggio. Con l'Unit\u00e0 d'Italia divenne un comune autonomo, ma nel 1869 venne soppresso ed aggregato al vicino comune di Licciana Nardi. Il comune si estendeva per circa 20\u00a0km\u00b2, comprendeva il capoluogo e le frazioni di Fornoli, Merizzo e Ricc\u00f2, confinava con i comuni di Licciana Nardi, Aulla, Podenzana, Tresana, Villafranca in Lunigiana e Bagnone ed aveva 1.031 abitanti quando fu soppresso.\nGli studiosi storici hanno ancora dubbi sul nome di Terrarossa nel antichit\u00e0, la versione pi\u00f9 accreditat\u00e0 ad oggi \u00e8 quello che Terrarossa sia antica Rubra citazione dell'Anonimo Ravennate, altri studiosi identificano Attuale Terrarossa come Borgo Novo, o Borgo Nuovo.\nTerrarossa diede, nel 1827, i natali ad Igino Cocchi, studioso e ricercatore, e, nel 1915, a Dino Viola, noto imprenditore diventato presidente della Roma scudettata nel 1983.\nIgino Cocchi (1827-1913), laureato a Pisa, insegn\u00f2 geologia all'Istituto Superiore di Firenze e diresse la sezione di Geologia del Museo universitario; fu tra i fondatori della Societ\u00e0 Geologica Italiana e del CAI. Associ\u00f2 a questi studi scientifici l'interesse per la Finlandia e la sua cultura, traducendo in italiano il poema epico Kalevala. Una targa lo ricorda in Via Nazionale davanti al numero 41 con questa iscrizione:\nInfrastrutture e trasporti.\nTerrarossa \u00e8 attraversata dalla strada statale 62 della Cisa che congiunge la Liguria orientale e la Lunigiana alla Pianura Padana.\nSport.\nIl paese di Terrarossa ha una propria squadra di calcio denominata A.S.D. Atletico Terrarossa fondata ufficialmente nel 1956, anche se la nascita come Polisportiva Ciclistica e Calcistica Terrarossa risale agli anni 1930. Dino Viola ha militato come giocatore negli anni 30 nell'allora Polisportiva Terrarossa. \nI colori sono il bianco-azzurro in onore a Fausto Coppi ed il simbolo \u00e8 un pallone bianco e blu."}
{"id": "353397", "revid": "125273291", "url": "https://it.wikipedia.org/wiki?curid=353397", "title": "Professor Frink", "text": "Johnathan I. Q. Frink, Jr., conosciuto da tutti come professor Frink \u00e8 uno dei personaggi secondari della serie animata \"I Simpson\". Egli \u00e8 lo scienziato che spesso compare con qualche strana ma efficace invenzione. Il suo nome deriva da quello del produttore e sceneggiatore della serie animata, John Frink. Nella versione originale \u00e8 doppiato da Hank Azaria, mentre in quella italiana \u00e8 stato doppiato da Maurizio Romano nelle prime quattro stagioni, poi da Davide Lepore dalla quinta alla dodicesima, da Maurizio Reti dalla tredicesima alla trentesima e da Mario Cordova dalla trentunesima.\nNel doppiaggio Azaria si \u00e8 ispirato al personaggio di Julius Kelp, interpretato da Jerry Lewis nel film \"Le folli notti del dottor Jerryll\".\nSuo padre, John Frink senior, doppiato nella sua unica apparizione proprio da Jerry Lewis, prima di morire era anch'egli un uomo di scienza. Magro, dall'et\u00e0 imprecisata e con due incisivi sporgenti a mo' di castoro, indossa quasi sempre un camice bianco, dei pantaloni rosa, scarpe bianco-nere e papillon blu; ha degli occhiali spessi e dei capelli castani posti solo al centro della testa: fisicamente, quindi, ricalca lo stereotipo del classico nerd. Personifica in effetti l'immagine dello scienziato come nerd \"dell'altro mondo\".\n\u00c8 anche membro di numerosi circoli scientifici, tra cui il Mensa, di cui sono soci anche il preside Skinner, l'Uomo dei fumetti, il dottor Hibbert, Lisa Simpson e Lindsey Naegle. Asserisce di avere un quoziente intellettivo pari a 196, ma esso viene successivamente calcolato come 199.\nIn una scena, per attirare l'attenzione dei suoi chiassosi colleghi, asserisce che \"Il pi greco \u00e8 uguale a 3\", scusandosi in seguito per questa eresia matematica.\nIn suo onore, l'informatico Alan Eliasen ha creato un linguaggio di programmazione di nome Frink.\nNell'episodio 3F04, quando Homer Simpson si aggira nella terza dimensione, c'\u00e8 una stringa di numeri esadecimali che fluttua nello spazio. La stringa \u00e8: \"46 72 69 6E 6B 20 72 75 6C 65 73 21\". Convertendo questa stringa in testo, per mezzo del codice ASCII, si pu\u00f2 leggere \"Frink rules!\" (\"Frink domina!\")."}
{"id": "353410", "revid": "339392", "url": "https://it.wikipedia.org/wiki?curid=353410", "title": "Herbert G. Wells", "text": ""}
{"id": "353411", "revid": "599013", "url": "https://it.wikipedia.org/wiki?curid=353411", "title": "Silvio Baldini", "text": "Carriera.\nPrimi anni, Chievo Verona, Brescia ed Empoli.\nDopo alcuni anni da tecnico di squadre toscane nelle serie inferiori, debutta in Serie B nella stagione 1997-1998 come allenatore del Chievo Verona. L'anno dopo allena il Brescia. A novembre 1999 diventa l'allenatore dell'Empoli, che in quel momento \u00e8 in Serie B e che, sotto la guida di Baldini, termina il campionato all'8\u00ba posto. Nella stagione 2000-2001 Baldini, ancora alla guida dell'Empoli, arriva quinto, andando molto vicino alla promozione in Serie A, ottenuta nella stagione 2001-2002. In Serie A con l'Empoli raggiunge una tranquilla salvezza.\nPalermo.\nAl termine della stagione, l'allenatore toscano decide di lasciare Empoli e assume l'incarico di tecnico del , firmando un contratto triennale da un milione di euro a stagione. Nonostante la squadra si trovi in una posizione di classifica molto vantaggiosa in Serie B (terza, in piena zona promozione), la prima esperienza di Baldini in Sicilia finisce con un esonero il 26 gennaio 2004, a causa di incomprensioni tra il tecnico e il presidente Maurizio Zamparini.\nParma, Lecce, Catania e ritorno all'Empoli.\nNell'estate 2004 Baldini \u00e8 chiamato a sedere sulla panchina del . A dicembre, per\u00f2, la squadra giallobl\u00f9 \u00e8 al penultimo posto in classifica con soli 12 punti. Questa situazione spinge la dirigenza emiliana ad esonerare Baldini, che ancora una volta non riesce a terminare la stagione sulla panchina. A settembre 2005 Baldini \u00e8 chiamato ad allenare il Lecce dopo l'esonero di Angelo Gregucci. La squadra giallorossa, tuttavia, non riesce ad invertire la rotta e rimane in zona retrocessione. Baldini \u00e8 nuovamente esonerato nel gennaio 2006. A giugno 2007 Baldini \u00e8 chiamato ad allenare il Catania, per la stagione sportiva 2007-2008, succedendo al tecnico Pasquale Marino.\nDurante la prima giornata del campionato di Serie A 2007-2008 si rende protagonista di un episodio disdicevole: viene espulso all'85\u00ba minuto di gioco e, provocato (secondo lo stesso Baldini) dall'allenatore del Parma Domenico Di Carlo che lo invita ad uscire dal terreno di gioco e lo insulta, reagisce in modo violento, colpendo il collega con un calcio nelle terga. Viene quindi squalificato per un mese, cio\u00e8 per 5 giornate di campionato.\nIl Catania di Baldini si dimostra squadra in forma e temibile per tutto il girone d'andata (riuscendo a raggiungere la qualificazione alla semifinale di Coppa Italia). Nel girone di ritorno, tuttavia, la squadra perde smalto e il 31 marzo 2008, dopo la sconfitta casalinga ad opera del Torino, Baldini decide di dimettersi lasciando la squadra al terz'ultimo posto in classifica, subentra al suo posto Walter Zenga. Il 26 maggio 2008 diventa nuovamente allenatore dell', con il compito di riportarlo in Serie A. Finita la stagione 2008-2009 senza centrare la promozione con la sconfitta nella semifinale play-off contro il Brescia, chiude ufficialmente il rapporto con la squadra toscana il 16 giugno 2009 giorno in cui l' lo sostituisce con Salvatore Campilongo.\nVicenza e ritorno alla Carrarese.\nIl 13 giugno 2011 viene chiamato alla guida del , sottoscrivendo un contratto annuale fino a giugno 2012. Il 6 ottobre 2011 viene esonerato dopo l'8\u00aa giornata di campionato successivamente alla sconfitta casalinga per 0-2 contro il , periodo in cui il racimola tre punti in campionato senza conseguire alcuna vittoria. \nIl 20 giugno 2017 diventa il nuovo allenatore della Carrarese, tornando cos\u00ec alla guida di una squadra dopo sei anni; ha dichiarato alla Gazzetta dello Sport che non ricever\u00e0 alcuno stipendio (nel suo contratto sono previsti soltanto una penale nel caso di esonero e un bonus promozione). I primi due anni la Carrarese arriva 7\u00aa nel girone A di Serie C perdendo il secondo turno dei play-off al primo anno e i quarti di finale al secondo. Nel 2019-2020 la squadra si piazza 2\u00aa arrivando fino alla semifinale play-off. Nel corso della stagione seguente supera quota 100 vittorie in Serie C. Il 21 marzo 2021 al termine della sfida persa contro la Giana Erminio rassegna le dimissioni. Con una nota la dirigenza respinge le sue dimissioni, invitando contestualmente la squadra ad assumersi le proprie responsabilit\u00e0. Attraverso le parole del capitano Giovanni Foresta, la squadra si assume le responsabilit\u00e0 delle scarse prestazioni e si impegna a collaborare con l\u2019allenatore per uscire dallo stallo. Gi\u00e0 nel novembre 2019 era stato vicino all\u2019addio dopo la partita con l\u2019AlbinoLeffe salvo poi avere un ripensamento, anche in quel caso, in seguito a una lettera scritta dai giocatori. \nA seguito della sconfitta esterna rimediata ancora una volta contro l'AlbinoLeffe, il 10 aprile rassegna nuovamente le proprie dimissioni. Il giorno successivo la societ\u00e0 accetta le dimissioni presentate dal tecnico.\nRitorno al Palermo.\nIl 24 dicembre 2021 fa ritorno, dopo l'esperienza nell'anno 2003-2004, al , in quel momento 5\u00ba nel girone C di Serie C con 33 punti dopo 20 partite, sostituendo l'esonerato Giacomo Filippi.\nStatistiche.\nStatistiche da allenatore.\n\"Statistiche aggiornate al 19 febbraio 2022.\""}
{"id": "353421", "revid": "767487", "url": "https://it.wikipedia.org/wiki?curid=353421", "title": "Giornata mondiale della propriet\u00e0 intellettuale", "text": "La giornata mondiale della propriet\u00e0 intellettuale viene celebrata dal 2001.\nQuesto evento \u00e8 stato creato dall'Organizzazione mondiale per la propriet\u00e0 intellettuale. Il giorno 26 aprile \u00e8 stato scelto in quanto data della \"convenzione sulla propriet\u00e0 intellettuale\" entrata in vigore nel 1970.\nOgni anno, l'evento \u00e8 associato ad un messaggio."}
{"id": "353460", "revid": "117522703", "url": "https://it.wikipedia.org/wiki?curid=353460", "title": "Euriale", "text": "Euriale () \u00e8 un personaggio della mitologia greca, una delle tre Gorgoni \nGenealogia.\nSorella di Medusa e Steno, era figlia di Forco e di Ceto.\nMitologia.\n\u00c8 l'unica delle tre sorelle ad avere dei sentimenti ed \u00e8 spesso citata anche per il suo pianto stridente e specialmente dopo l'uccisione della sorella Medusa per mano di Perseo.\nSecondo molti autori lei e Steno erano immortali mentre Medusa non lo era ma nell'Eneide invece Virgilio scrive tutte e tre le sorelle erano mortali.\nI mitografi sono discordi nell'indicare il luogo dove vivesse, secondo Esiodo si trovava vicino al giardino delle Esperidi. mentre Erodoto suppone che vivesse nella Libia.\nOmonimia.\nUn'altra Euriale, figlia di Minosse, \u00e8 la madre di Orione."}
{"id": "353468", "revid": "6923", "url": "https://it.wikipedia.org/wiki?curid=353468", "title": "Tin Hinan", "text": "Tin Hinan (\"Quella delle Tende\", in tuareg) fu, secondo le tradizioni orali, la progenitrice dei Kel Ahaggar (Tuareg del Nord).\nViene anche indicata con l'appellativo di Regina dell'Ahaggar, e dai Tuareg come \"Tamenokalt\", che nella loro lingua significa \"regina\". La denominazione \"quella delle tende\" viene anche resa come \"la madre di noi tutti\".\nNumerosi racconti tradizionali esistono su di lei, e, dal momento che questa eroina leggendaria ha colpito la fantasia degli Europei, non mancano le opere letterarie (e, recentemente, cinematografiche) che dalla sua figura hanno preso spunto.\nLe tradizioni orali.\nLe tradizioni orali su Tin Hinan sono state raccolte in diversi momenti e in diversi luoghi da vari autori, linguisti, etnologi e antropologi, e nel volume di Pandolfi (1998) \u00e8 possibile passare in rassegna tutte le versioni esistenti.\nSu alcuni punti vi \u00e8 una concordanza quasi completa tra tutte le fonti: Tin Hinan sarebbe stata una nobile donna musulmana, giunta nella regione dell'Ahaggar provenendo dal Tafilalet (una regione del sud del Marocco) in compagnia di una ancella, Takama, in un'epoca in cui la regione era ancora abitata dagli Isebeten, il popolo che precedette su queste terre gli odierni Tuareg (forse gli ultimi Garamanti?). Questi Isebeten erano molto ingenui e primitivi, praticavano l'idolatria e parlavano un dialetto berbero considerato \"rozzo\" dai tuareg.\nPartendo da questa base comune, le varie tradizioni si differenziano poi al momento di definire con precisione quale fu la discendenza di Tin Hinan (e quella di Takama). In generale, si sostiene che le trib\u00f9 pi\u00f9 nobili discendono da Tin Hinan e quelle \"vassalle\" da Takama. I Kel Ghela, in particolare, il gruppo considerato pi\u00f9 nobile ed al cui interno viene di solito scelto l'\"amenukal\" dell'Ahaggar, sostengono di discendere da Kella, figlia o nipote di Tin Hinan, che avrebbe sposato il primo \"amenokal\" di cui si serbi memoria, Sidi ag Mohammed Elkhir.\nLa \"Tomba di Tin Hinan\".\nA rafforzare le narrazioni che asseriscono l'autenticit\u00e0 storica di Tin Hinan vi \u00e8 un colossale monumento megalitico, situato nei pressi di Abalessa, che viene da tutti indicato come \"la tomba di Tin Hinan\". Si tratta di uno di quei monumenti megalitici noti come \"\u00e9debni\", formati dall'accumulo di massi che possono avere le forme pi\u00f9 varie (a tumulo, a mezzaluna, ecc.), che per i Tuareg sarebbero le tombe degli \"Ijabbaren\", popolazione di giganti dell'antichit\u00e0.\nAlcune campagne di scavo, in particolare quella ad opera di M. Reygasse nel 1935, hanno cercato di investigarlo. Il monumento \u00e8 alquanto complesso, contenendo non meno di undici vani sotterranei circondati da una spessa muraglia. All'interno di una di queste stanze, venne in effetti rinvenuta una tomba contenente uno scheletro di donna circondato da un ricco corredo funebre. L'analisi di tali resti ha dato questi esiti:\nIl dato interessante che emerge da questa analisi (in pratica, la donna sepolta doveva zoppicare) \u00e8 la congruenza che si ha con le indicazioni di Ibn Khaldun, il quale afferma che la progenitrice degli Hawwara (cio\u00e8 \"Ihawwaren\", oggi \"Ihaggaren\" o \"Kel Ahaggar\") era una certa Tiski \"la zoppa\".\nPer il resto, va osservato che la datazione della sepoltura oscilla tra il IV e il V secolo, come confermato non solo dallo stile del vasellame, delle lampade a olio di stile in uso presso gli antichi romani del III secolo d.C., ma anche dalla datazione al radiocarbonio del legno di cui \u00e8 costituito il letto funebre.\nLa datazione \u00e8 quindi precedente di circa tre secoli la nascita dell'Islam, per cui la pretesa che la progenitrice sepolta in quella tomba fosse musulmana deve essere considerata erronea. Viceversa, sembra che il tipo architettonico del monumento funebre appartenga ad una tradizione che ha il Tafilalet come uno dei suoi centri pi\u00f9 importanti. In definitiva, considerando anche il fatto che lo sposo di Kella non sembra risalire al di l\u00e0 del XVIII secolo, sembra logico pensare che le trib\u00f9 nobili dell'Ahaggar si siano forgiate una ascendenza estremamente antica impadronendosi della memoria, ormai persa nelle nebbie del tempo, di questa antica regina del Sahara.\nAntinea.\nQuando gli europei vennero a contatto con la civilt\u00e0 dei Tuareg, rimasero impressionati da molti tratti di questo popolo cos\u00ec misterioso e cos\u00ec fiero. Un tratto che colp\u00ec molto la fantasia fu il ruolo della donna in quella societ\u00e0. Contrariamente agli usi delle altre popolazioni islamiche la societ\u00e0 tuareg dava grande spazio alle donne, che non si velavano (a differenza degli uomini), che avevano una libert\u00e0 di costumi impensabile, e oltretutto erano titolari del diritto di trasmettere il potere ai capi supremi (amenukal) per via matrilineare.\nI racconti sulla leggendaria figura di Tin Hinan, mitica regina di un popolo misterioso spinsero lo scrittore francese Pierre Beno\u00eet a comporre un romanzo avventuroso, \"L'Atlantide\", che ebbe subito enorme successo di vendita e venne tradotto in varie lingue. In questo romanzo si immaginava che il misterioso paese di Atlantide non fosse da ricercarsi nel mare bens\u00ec in un mare di sabbia, il deserto del Sahara, e che il popolo di Atlantide fosse governato da una misteriosa e inquietante regina, Antinea, evidentemente ispirata al personaggio di Tin Hinan.\nSulla scia di questo romanzo nacque tutto un filone di testi letterari e in seguito di \"fiction\" cinematografica e televisiva ispirato a un'Atlantide nel deserto con una donna a capo di un popolo. Il filone \u00e8 parodiato nel film \"Tot\u00f2 sceicco\", in cui il comico Tot\u00f2 incontra la leggendaria regina. La leggenda di Tin Hinan ha superato i secoli e si rinnova sotto nuove forme fin nel terzo millennio."}
{"id": "353492", "revid": "86599", "url": "https://it.wikipedia.org/wiki?curid=353492", "title": "Cratere Pharos", "text": "Pharos \u00e8 un cratere presente sulla superficie di Proteo, un satellite di Nettuno; il suo nome deriva da quello dell'isola di Faro, ove, secondo la mitologia greca, regn\u00f2 Proteo."}
{"id": "353531", "revid": "122869734", "url": "https://it.wikipedia.org/wiki?curid=353531", "title": "Trattato di Firenze (1844)", "text": "Il trattato di Firenze del 28 novembre 1844 fu un accordo segreto stipulato tra i governi del Granducato di Toscana, del Ducato di Modena e Reggio e del Ducato di Parma e Piacenza.\nScopo del trattato era quello di attuare alcune disposizioni e compensazioni territoriali previste dal Congresso di Vienna del 1815 e razionalizzare i confini tra i tre stati nell'area della Lunigiana e della Garfagnana, dove erano ancora presenti confini contorti e varie enclavi.\nPremesse.\nIl Congresso di Vienna e quello parigino del 1817 stabilirono l'assegnazione in vitalizio del Ducato di Parma a Maria Luigia d'Austria, seconda moglie di Napoleone e zia di Francesco V, duca di Modena. Con la morte della duchessa, gli Stati parmensi sarebbero tornati ai legittimi sovrani: i Borbone di Parma, che nel frattempo erano stati nominati duchi di Lucca e avevano preso possesso del territorio della ex repubblica oligarchica, trasformata in Principato per volont\u00e0 di Napoleone nel giugno 1805.\nCon la morte di Maria Luigia e il ritorno borbonico a Parma, il Ducato di Lucca sarebbe stato annesso dal Granducato di Toscana, anche se parti di esso sarebbero state cedute al modenese.\nLa firma del Trattato e i cambiamenti rispetto a Vienna e Parigi.\nDopo lunghe trattative a Firenze, il 28 novembre 1844, i rappresentanti dei governi toscano, modenese e parmense alla presenza dell'ambasciatore sabaudo e di quello asburgico decisero di apportare dei cambiamenti rispetto a quanto deciso a Vienna e Parigi quasi 30 anni prima.\nSe da un lato si ribadivano le cessioni che il Granducato di Toscana avrebbe dovuto fare a vantaggio del Ducato di Modena e Reggio al momento dell'annessione del Ducato di Lucca, ossia il Vicariato di Fivizzano, il territorio di Calice, l'exclave di Albiano (con le localit\u00e0 di Caprigliola e Stadano), la vicaria lucchese di Gallicano e le enclavi, ancora lucchesi di Minucciano, Montignoso, del Lago di Porta e di Castiglione di Garfagnana (quest'ultima il Ducato di Lucca aveva gi\u00e0 ceduta in affitto a Modena da qualche anno). Con la firma del Trattato i modenesi rinunciarono all'annessione dei Vicariati di Pietrasanta (comprendente anche Forte dei Marmi) e di Barga, anch'esse prevista dal Congresso del 1815 (furono per\u00f2 annesse da Modena le valli transpennine di Barga).\nSempre in Firenze, in cambio della rinuncia modenese a Pietrasanta e Barga, si decise che il Granducato di Toscana avrebbe dovuto cedere Pontremoli e l'alta Lunigiana agli Stati parmensi, che a loro volta avrebbero ceduto i territori dell'ex Ducato di Guastalla (Guastalla, Luzzara e Reggiolo) ai modenesi.\nInoltre le clausole del trattato prevedevano che i due ducati emiliani, per razionalizzare le loro frontiere, si sarebbero scambiati vicendevolmente alcune fasce di territorio lungo il torrente Enza, futuro confine: parti del brescellese (Coenzo a Mane, Lentigione, Sorbolo a Mane), Poviglio, Gattatico, parte dell'attuale comune di Canossa (Ciano, Rossena, Borzano d'Enza, Compiano, Gombio, Roncaglio) e parte della Valle dei Cavalieri (Succiso, Miscoso, Cecciola, Lugolo, Castagneto, Poviglio, Storlo, Pieve S. Vincenzo, Temporia e Cereggio) andavano a Modena, mentre Scurano e Bazzano venivano annessi agli Stati parmensi.\nLa crisi di Lucca e la guerra sfiorata tra Modena e Toscana.\nNel settembre 1847 avvennero a Lucca alcuni tumulti per chiedere al duca Carlo Lodovico riforme liberali che nella confinante Toscana erano gi\u00e0 state concesse; dopo un iniziale rifiuto il duca lucchese concesse la guardia civica e la libert\u00e0 di stampa, ma poi non pot\u00e9 reggere alla pressione e part\u00ec per Modena, da dove trasform\u00f2 il \"Consiglio di Stato\" in un \"Consiglio di Reggenza\". Il 9 ottobre 1847 abdic\u00f2 in favore del granduca di Toscana, il quale lo ricompens\u00f2 con un'onerosa rendita annuale fino a che non avesse preso possesso del Ducato parmense.\nL'attuazione del Trattato non fu facile come i tre sovrani si aspettavano, data la reazione delle popolazioni interessate. A Lucca si grid\u00f2 di essere stati oggetto di mercato ma le proteste si calmarono presto, grazie alla politica conciliante del granduca Leopoldo II e nella speranza di una prossima guerra per l'indipendenza italiana. Andarono diversamente le cose a Pontremoli e Fivizzano, dove non si accett\u00f2 di buon grado il passaggio dal mite e bonario governo lorenese a quelli pi\u00f9 severi dei Borbone di Parma e degli Austro-Estensi.\nIl comune di Pontremoli protest\u00f2 contro la cessione a Parma e mand\u00f2 una delegazione al Granduca; la gente della citt\u00e0 minacci\u00f2 persino di dare fuoco all'abitato seguendo l'esempio dei moscoviti nel 1812. Nello stesso tempo, le truppe modenesi entrate a Fivizzano dovettero subito sedare un principio d'insurrezione guidata da ex soldati granducali. Il tentativo di rivolta si concluse con un morto e qualche ferito tra le file degli ex soldati toscani, che tuttavia ottennero da Francesco V, duca di Modena e Reggio, il permesso di restare a Fivizzano.\nDi fronte a questi eventi, in Toscana si arriv\u00f2 persino a chiedere che il granduca dichiarasse guerra ai due stati vicini: Leopoldo II, per evitare un conflitto e cercare allo stesso di mantenere i territori, propose un forte compenso in denaro ai due sovrani affinch\u00e9 rinunciassero alle annessioni, proposta accettata dall'indebitato duca di Parma ma non da quello di Modena. Alla fine, l'esecuzione delle clausole del trattato fu effettuata grazie alle pressioni austriache, e le truppe parmensi e modenesi poterono finalmente occupare i territori ceduti dalla Toscana.\nConseguenze del trattato per il Ducato di Parma.\nIl trattato fu senz'altro sfavorevole per lo stato parmigiano, che aumentava la propria superficie di quasi 13.000 ettari ma acquisiva un territorio (Pontremoli) scarsamente abitato ed economicamente poco redditizio mentre si privava dei fertili e densamente abitati territori della pianura a destra dell'Enza. La modalit\u00e0 con cui fu stipulato l'accordo da parte del contraente parmense non fu del tutto corretta, Carlo di Borbone lo sigl\u00f2 senza averne i titoli, all'insaputa dell'allora duchessa regnante su Parma. Carlo II di Borbone si insedier\u00e0 infatti nel Ducato di Parma e Piacenza solo tre anni pi\u00f9 tardi in seguito alla morte di Maria Luigia d'Austria avvenuta il 17 dicembre 1847."}
{"id": "353539", "revid": "1543377", "url": "https://it.wikipedia.org/wiki?curid=353539", "title": "Jyv\u00e4skyl\u00e4", "text": "Jyv\u00e4skyl\u00e4 \u00e8 una citt\u00e0 finlandese di 141.374 abitanti (dato 2018), situata nella regione della Finlandia centrale, anche se geograficamente apparterrebbe alla Finlandia meridionale.\nSede universitaria importante, di un politecnico e di altre istituzioni educative, nel corso di un sondaggio del 2004 Jyv\u00e4skyl\u00e4 \u00e8 stata segnalata (insieme a Tampere, Turku, Kuopio e Oulu) come una delle mete pi\u00f9 ambite dai finlandesi per un eventuale trasferimento. La citt\u00e0 ha avuto una rapida crescita, date le modeste dimensioni del territorio cittadino i costi delle abitazioni sono aumentati e si sono ingranditi i comuni limitrofi.\nNel 2009 \u00e8 stato accorpato alla citt\u00e0 il comune di Korpilahti.\nGeografia fisica.\nSituata geograficamente nella parte centrale della Finlandia meridionale, a circa 140\u00a0km da Tampere e 270\u00a0km da Helsinki, nei pressi del lago P\u00e4ij\u00e4nne e del lago Keitele, \u00e8 il capoluogo del distretto omonimo, che ha una popolazione complessiva di 161.400 abitanti.\nMonumenti e luoghi d'interesse.\nHa diversi edifici progettati da Alvar Aalto e un museo dedicato alle sue opere architettoniche (Museo Alvar Aalto).\nCultura.\nIstruzione.\nLa citt\u00e0 detiene alcuni primati in campo scolastico\nLa scuola per insegnanti si \u00e8 in seguito evoluta in College of Education (1934) e successivamente divenne l'universit\u00e0 di Jyv\u00e4skyl\u00e4 (1966), una delle pi\u00f9 popolari in Finlandia; vi sono immatricolati circa 15.000 studenti e vi sono numerosi programmi di dottorato di ricerca. Il campo tradizionale di studi \u00e8 la scienza dell'educazione ma in anni recenti anche le scienze hanno ottenuto un buon livello. \u00c8 l'unica universit\u00e0 in Finlandia a offrire un corso in scienze motorie.\nBiblioteca.\nLa citt\u00e0 \u00e8 dotata anche di un sistema bibliotecario ricco di volumi e giornali di ogni genere. Nella biblioteca principale di Jyv\u00e4skyl\u00e4, infatti, \u00e8 possibile trovare, oltre ad un accesso gratuito al web, anche un numero considerevole di giornali e riviste in diverse lingue (italiano compreso) e di libri (la maggior parte di quelli stranieri si trovano al secondo piano).\nSport.\nAutomobilismo.\nAnnualmente ospita il Rally di Finlandia, una delle tappe storiche e pi\u00f9 spettacolari del Campionato del mondo rally.\nCalcio.\nLa squadra principale della citt\u00e0 \u00e8 il Jyv\u00e4skyl\u00e4n Jalkapalloklubi.\nFootball americano.\nA Jyv\u00e4skyl\u00e4 militano due squadre di football americano, i Jyv\u00e4skyl\u00e4 Jaguars (la cui sezione femminile ha vinto due volte il titolo nazionale) e i Puuppola Buccaneers.\nSport invernali.\nJyv\u00e4skyl\u00e4 \u00e8 stata sede di alcune competizioni sciistiche internazionali di biathlon (una tappa della Coppa del Mondo 1988) e soprattutto di freestyle: ha organizzato i Campionati mondiali juniores di freestyle 2011 e ha ospitato una tappa della Coppa del Mondo 2012, oltre a varie gare minori."}
{"id": "353546", "revid": "6923", "url": "https://it.wikipedia.org/wiki?curid=353546", "title": "Vincenzo Gemito", "text": "Autodidatta, in gran parte, e insofferente ai canoni accademici, Gemito si form\u00f2 attingendo dai vicoli del centro storico di Napoli e dalle sculture del museo archeologico. La sua prolifica attivit\u00e0 artistica, che lo port\u00f2 all'apice del successo ai \"Salons\" di Parigi nel 1876-77, fu interrotta a causa di un'intima crisi intellettuale, per via della quale si segreg\u00f2 dal mondo per diciotto anni; riprese la vita pubblica solo nel 1909, per poi spegnersi venti anni dopo.\nLa produzione gemitiana comprende vigorosi disegni, figure in terracotta e un gran numero di sculture, tutte ritraenti con un'elevata intensit\u00e0 pittorica scene popolaresche napoletane; tra le sue opere principali si possono ricordare il \"Pescatorello\", l'\"Acquaiolo\" (l'originale fuso in argento si trova presso il museo del Cenedese di Vittorio Veneto), la statua di Carlo V sulla facciata del Palazzo Reale di Napoli, la \"Zingara\" e gli autoritratti.\nBiografia.\nGiovinezza.\nVincenzo Gemito nacque a Napoli il 16 luglio 1852. Della sua famiglia originaria non ci sono pervenute notizie, se non a proposito delle pressanti ristrettezze economiche che spinsero i genitori ad affidarlo, quando aveva appena un giorno, nella ruota degli esposti dello Stabilimento dell'Annunziata, dove venivano collocati i bambini abbandonati. Il 30 luglio dello stesso anno venne affidato alle cure di una certa Giuseppina Baratta e del suo consorte Giuseppe Bes. Alla morte di quest'ultimo, la Baratta spos\u00f2 in seconde nozze un povero muratore, Francesco Jadiciccio, quel \u00abmastro Ciccio\u00bb raffigurato in vari disegni giovanili del Gemito.\nDi indole assai turbolenta e riottosa, il giovane Gemito ebbe un'adolescenza assai irrequieta, allietata solo dall'amicizia che lo leg\u00f2 ad un suo coetaneo, Antonio Mancini (detto \u00abTotonno\u00bb), con il quale inizi\u00f2 ad assaporare anche i confini di pittura e scultura. L'iniziale formazione artistica del Gemito avvenne nell'ambito della bottega di Emanuele Caggiano, scultore di gusto accademico, che conobbe a nove anni mentre faceva da fattorino a un sarto; ma poco dopo, nel 1862, il giovane Vincenzo pass\u00f2 sotto la guida di Stanislao Lista, che gli trasmise i rudimenti dello studio del vero nella scultura.\nIl 23 aprile 1864 venne pure ammesso al Regio Istituto di belle arti, ma ben presto lasci\u00f2 le chiuse aule dell'Accademia, preferendo prendere ispirazione dall'atmosfera vibrante dei vicoli del centro storico di Napoli. In questi anni si pone pure l'esordio artistico del Gemito, che nel 1868 espose alla Societ\u00e0 promotrice di belle arti di Napoli il \"Giocatore di carte\", scultura che attinge il suo spunto narrativo proprio dall'ambiente popolare napoletano, cristallizzata nella figura dello \"scugnizzo\" che gioca a carte. Questa novit\u00e0 viene ribadita dallo scultore con l'esecuzione nel 1869 del \"Ritratto del pittore Petrocelli\", dove conferm\u00f2 la propria ribellione nei confronti dell'arte scultorea ufficiale, in bilico tra gli ultimi esiti delle correnti canoviane e le incertezze del Romanticismo.\nI primi successi.\nFormazione artistica.\nVincenzo Gemito realizz\u00f2 un busto di terracotta in onore di Vincenzo Petrocelli, nel 1869.\nFrattanto, Gemito riun\u00ec attorno a s\u00e9 un folto gruppo di artisti insofferenti alla codificazione accademica dell'arte scultorea, che contava - oltre all'inseparabile \"Totonno\" - anche Giovanni Battista Amendola, Achille D'Orsi, Ettore Ximenes, Vincenzo Buonocore e Luigi Fabron; insieme a quest'ultimi si rifugi\u00f2 nei sotterranei del complesso di Sant'Andrea delle Dame, dove stabil\u00ec il proprio \"atelier\". Fu in quest'ambito che Gemito - tra il 1870 e il 1872 - esegu\u00ec la pregevolissima serie di testine di terracotta, \u00abmirabili per vivacit\u00e0 di sguardi e naturalezza di atteggiamenti\u00bb; di questi anni sono \"Moretto\", \"Scugnizzo\" e \"Fiociniere\". Ad esser ritratti erano trovatelli come lui, presi per le strade del centro antico e allettati per pochi soldi. Salvatore Di Giacomo ci restituisce un'immagine molto vivida dello studio di Gemito:\nNel 1871 vinse il primo premio del concorso indetto dall'Istituto delle Belle Arti di Napoli, che garantiva ai vincitori una borsa di studio per un Pensionato artistico a Roma. Le opere che port\u00f2 come prova del concorso furono l'altorilievo \"Giuseppe venduto dai fratelli\" (che gli valse le simpatie del professore di pittura Domenico Morelli) e la scultura del \"Bruto\" che - raffigurando il patrizio romano avvolto in un sovrabbondante panneggio - rappresenta la prima immagine esplicitamente desunta dal mondo classico romano, che Gemito proprio in quegli anni stava studiando al museo archeologico nazionale.\nNel 1873 conobbe Matilde Duffaud, fanciulla dal carattere docile e sottomesso che divenne sua compagna e modella nel suo nuovo \"atelier\" sulla collina del Mojarello, a Capodimonte. Allo stesso anno risalgono i busti in terracotta raffiguranti \"Francesco Paolo Michetti\" e \"Totonno l'amico mio\", e quelli bronzei raffiguranti \"Domenico Morelli\" e \"Giuseppe Verdi\". Dell'anno successivo \u00e8 invece il \"Ritratto di Guido Marvasi\", figlio di quel prefetto Diomede che sar\u00e0 uno dei primi mecenati dell'artista.\nL'astro del \"Pescatorello\" e dell'\"Acquaiolo\".\nNel 1876 Gemito trasfer\u00ec il proprio studio presso il museo archeologico di Napoli, onde esercitarsi nel rilievo delle famose statue di Ercolano e Pompei che vi erano raccolte. L'anno successivo il giovane artista partenopeo partecip\u00f2 all'Esposizione nazionale di belle arti di Napoli e al \"Salon\" parigino dove, presente per intercessione di Alphonse Goupil (figura assai influente nel panorama artistico della Parigi di quegli anni), ottenne uno sfolgorante successo con il \"Gran pescatore\" o \"Pescatorello\", che nell'opera appare in equilibrio precario su uno scoglio, nell'atto di trattenere al petto dei pesciolini guizzanti.\nAbbagliato dalla notoriet\u00e0 acquistata nel paese d'Oltralpe, nel 1877 Gemito si trasfer\u00ec nella villa a Poissy di Ernest Meissonier, dove venne raggiunto dall'amico Mancini e dalla Duffaud; in Francia fu segnato dal successo e dal prestigio professionale ma non dal benessere economico, a causa di una cattiva amministrazione dei beni. Nel frattempo, fu espositore al \"Salon\" del 1878, dove furono notati il ritratto d'argento di Giovanni Boldini (residente in quel periodo a Parigi) e quello di Jean-Baptiste Faure, celebre baritono e collezionista d'arte. Al \"Salon\" successivo present\u00f2 il \"Ritratto del dottor Landolt \" e quello di \"Federico de Madrazo\", vincendo per i meriti artistici la medaglia di terza classe; a quello del 1880, dove ottenne la medaglia di seconda classe, per la statuetta bronzea a figura intera ritraente Meissonier.\nTornato a Napoli, all'inizio del 1880, Gemito lavor\u00f2 alacremente per pi\u00f9 di un anno sull'\"Acquaiolo\", raffigurante un giovane venditore di acqua fresca, dalla postura oscillante; la statua, chiaramente ispirata al \"Satiro danzante\", rinvenuto nella pompeiana casa del Fauno, venne destinata a Francesco II delle Due Sicilie, ex re di Napoli, in esilio nella capitale francese.\nIn seguito alla precoce morte dell'amata Matilde per tisi, avvenuta nell'aprile del 1881, Gemito sopraffatto dal dolore si ritir\u00f2 a Capri, cercando nella quiete idilliaca e agreste di quelle terre un ristoro e un oblio; sull'isola - dove rimase per alcuni mesi - esegu\u00ec numerosi disegni, principalmente ritratti. L'anno successivo s'invagh\u00ec della modella di Domenico Morelli, a tal punto da farla sua sposa: era costei Anna Cutolo, detta Nannina, e da quest'unione - che si riveler\u00e0 ispiratrice di molte opere del Gemito - nacque nel 1885 la figlia Giuseppina. Il successivo periodo, che vide l'esecuzione de \"Il filosofo\", un presunto ritratto di mastro Ciccio (l'amato patrigno), culmin\u00f2 nel 1883, quando avvi\u00f2 una fonderia privata a Mergellina, grazie ad un finanziamento particolarmente generoso del barone belga Oscar de Mesnil.\nLa crisi intellettuale.\nL'eco della fama del Gemito raggiunse anche la Corona sabauda, tanto che Umberto I subito gli offr\u00ec un incarico assai onorevole. Sul prospetto principale del palazzo Reale di Napoli, infatti, erano state ricavate otto nicchie, dove il monarca volle collocare altrettante statue raffiguranti i pi\u00f9 illustri sovrani delle varie dinastie ascese al trono partenopeo: all'artista venne affidata pertanto l'esecuzione di una statua effigiante Carlo V d'Asburgo. Disorientato dall'insolita tematica storica (per la quale nel 1885 ripart\u00ec per Parigi, dove si consult\u00f2 con Meissonier), l'artista pot\u00e9 realizzare solo il modello in gesso e il bozzetto bronzeo del \"Carlo V\", non riuscendo a tradurla in marmo: la travagliata realizzazione dell'opera, che era concepita accademicamente all'antica ed era totalmente avulsa dalla sua poetica, concorse nel provocare un grave esaurimento nervoso che lo port\u00f2 al ricovero nella casa di cura Fleuret. \nGemito fugg\u00ec dal nosocomio nel 1887, per chiudersi in isolamento volontario nella sua dimora a via Tasso, dove in seguito trascorse - in condizioni quasi ascetiche, tra deliri e digiuni - ben diciotto anni, vigilato dalla moglie, dalla figliuola e dal patrigno. In questo periodo Gemito si diede prevalentemente alla grafica, alternando momenti di diligente lavoro a fasi di ira e follia.\nNel periodo di segregazione, al di fuori delle mura dell'abitazione al Vomero, Gemito nel frattempo raccolse un vivo successo personale, confermato dai numerosissimi riconoscimenti ufficiali: a Buenos Aires, nel 1886, vinse la medaglia d'argento di prima classe; a Parigi, nel 1889 e nel 1890, il \"grand prix\" per la scultura; ad Anversa, nel 1892, il diploma d'onore; a Parigi, di nuovo il \"grand prix\" nel 1900. Intanto Gabriele d'Annunzio ne cantava la potente vitalit\u00e0, degna d'un semidio ellenico:\nGli ultimi anni e la morte.\nGemito guar\u00ec dalle allucinazioni solo nel 1909 all'et\u00e0 di cinquantasette anni, quando - morte la madre e la moglie - emerse dal suo \u00abcrepuscolo tragico\u00bb (come lo defin\u00ec Di Giacomo) per consegnare il \"Pescatorello\" a Margherita da Elena d'Orl\u00e9ans, duchessa d'Aosta; quest'ultima lo persuader\u00e0 a partecipare alla VIII Biennale di Venezia con diversi disegni sulla realt\u00e0 vernacola napoletana, che lo resero poi universalmente celebre. In questo periodo ritrasse principalmente figure femminili, quali \"zingare\" o popolane, in disegni che ormai non erano pi\u00f9 semplici bozzetti preparatori, ma veri e propri punti d'arrivo: degna di menzione anche la fitta produzione di autoritratti, dove Gemito ci appare con una barba fluente e l'aspetto da profeta michelangiolesco, e le diverse sculture, delle quali si segnalano \"Sorgente e Giovinezza di Nettuno\" (1910), \"Medusa\" (1911), e varie opere ascrivibili al quadriennio 1914-18 (\"Inverno\", \"Tempo\", \"Vasaio\", \"Fanciulla greca\", \"Sibilla Cumana\", \"Sirena\"), dove Gemito si presenta convertito al nuovo gusto simbolista.\nFurono questi anni assai intensi: scolp\u00ec la \"Madonnina del Grappa\", stese un disegno per una \"Fede\", da collocare nel monumento funebre di Pio X (scomparso nel 1914) e infine fu espositore, nel 1913 e nel 1915, alla XI Esposizione di belle arti di Monaco e all'Esposizione universale di San Francisco. Visit\u00f2 assiduamente Roma, dove ritrasse numerose \"ciociare\" e ritrov\u00f2 l'amico Mancini, dal quale si era separato trent'anni prima, a causa di un aspro litigio; espose pure alcune opere a una mostra organizzata dalla rivista \"La Fiamma\", incentrata proprio sulla produzione plastica gemitiana. In questi anni fu spinto dal desiderio di ottenere un'abitazione e una fucina presso Castel Sant'Angelo, costruzione indissolubilmente legata al nome dell'invidiato Benvenuto Cellini; sebbene si confrontasse con diversi parlamentari del tempo (arrivando pure a chiedere un'udienza al Re), Gemito non ottenne mai il sospirato alloggio a causa di varie lungaggini burocratiche che dilazionarono la vicenda. Ormai rassegnato a non ottenere il castello, l'artista fece quindi ritorno a Napoli, per non fare pi\u00f9 ritorno nell'Urbe.\nDopo un ultimo, inappagante, viaggio a Parigi (1924) Gemito vide le proprie energie creative lentamente esaurirsi: la sua fama, tuttavia, era ancora viva, tanto che lo Stato Italiano (su volont\u00e0 di Benito Mussolini) gli assegn\u00f2 un premio di centomila lire, e mostre antologiche sulla sua produzione si tennero nella galleria di Lino Pesaro a Milano (1927) e nel Maschio Angioino di Napoli (1928). \nUno degli ultimi ammiratori, patrono e collezionista di Gemito fu Edgardo Pinto (morto nel 1933) che nel 1919 venne nominato Direttore della sede di Napoli della Banca Italiana di Sconto, che continu\u00f2 la sua attivit\u00e0 come Banca Nazionale di Credito.\nIl Pinto rimase a Napoli, come Direttore della Filiale fino al 1923, quando fu nominato Consigliere della Banca Nazionale di Credito e si trasfer\u00ec a Milano. Tra il 1919 ed il 1923 (ma forse anche dopo) fu mecenate di Vincenzo Gemito negli ultimi anni di vita di quest'ultimo ed ebbe molte sue importanti opere originali. Esiste una vecchia foto sbiadita del suo studio che mostra la sua collezione di bronzi e di disegni di Gemito, tra i quali un busto di Verdi, una testina dell'acquaiolo, un \"Busto di Fanciulla napoletana\" ed altre opere non identificabili, tra le quali una grande testa baffuta inclinata a sinistra.\nDiverse opere furono acquistate dal Pinto, per la Sede del Banco a Napoli (in particolare uno splendido grande \"Sole\" d'oro e d'argento), ove sono forse ancora esibite nell'ingresso.\nVincenzo Gemito, infine, mor\u00ec a Napoli il 1\u00ba marzo 1929. Il suo funerale ci viene narrato da Alberto Savinio, che ne esalt\u00f2 il versante ellenico:\nStile.\nLa produzione di Gemito, frutto della sua formazione da autodidatta, si impone con accenti di schietto realismo, con uno stile che trascese dalle mode del momento. L'artista, infatti, si distinse in quanto autore di una scultura \u00abpalpitante\u00bb, impreziosita da libere variazioni di piani e da vivide vibrazioni luminose.\nI soggetti prediletti della produzione plastica e grafica di Gemito - che si sostanzia di numerose copie - furono, sin dagli esordi, gli \"scugnizzi\"; nelle sue opere, i monelli di strada napoletani sono caratterizzati da un'accentuata freschezza fisica, da un calore sensuale e sentimentale, e sono animati talvolta da un'energia sul punto di prorompere, talvolta da una profonda malinconia. I fanciulli del popolo di Gemito risentono inoltre dell'influenza esercitata dal modello ellenistico, con il quale l'artista lavor\u00f2 assiduamente a confronto diretto nel museo Archeologico; con questi vagheggiamenti classici gli \"scugnizzi\" acquisiscono un carattere indefinito e atemporale, senza tuttavia ripetere meccanicamente e fiaccamente schemi gi\u00e0 esauriti nell'antichit\u00e0.\nPer i disegni, che esegu\u00ec numerosi soprattutto agli scorci del Novecento, Gemito scelse come costante iconografica le popolane, le cosiddette \"zingare\", ritraendole con una gestualit\u00e0 e vivacit\u00e0 quasi \u00abpittorica\u00bb da sole, insieme a bambini, impegnate nelle diverse attivit\u00e0 quotidiane (\"Maria la zingara\", \"Nutrice\", \"Carmela\" sono alcuni esempi di questa fase artistica gemitiana); esegu\u00ec anche diversi disegni familiari e autoritratti (notevole l\"'Autoritratto con Matilde Duffaud\"). In questi anni, insomma, Gemito conferm\u00f2 la propria conversione alla grafica, dove ebbe modo di abbandonarsi al proprio estro creativo, non essendo pi\u00f9 condizionato dal vincolo progettuale; nei disegni padroneggi\u00f2 sia la forma che la luce, resa con le tecniche pi\u00f9 disparate, quali la matita, la penna, il pastello, e l'acquerello.\nFortuna critica.\nLa ricezione che la produzione artistica gemitiana ha avuto in Italia e nel resto del mondo ha subito fasi alterne di apprezzamento e di oblio da parte dei critici e del pubblico. Al successo mondano ottenuto ai \"Salons\" di Parigi nel 1876-77 segu\u00ec infatti il terribile tracollo psicologico che colp\u00ec l'artista nel 1887, per via del quale si alien\u00f2 nella sua abitazione al Vomero; quando riprese a partecipare alla vita artistica italiana, nel 1909, Gemito era ormai considerato un uomo folle e perturbato.\nMa se da un lato sembrava essere travagliato da un'irreversibile crisi, dall'altro Gemito era venerato come un vecchio patriarca: nel 1905 Salvatore di Giacomo ne scrisse una corposa biografia, e il suo nome lo ritroviamo anche nelle commedie di Raffaele Viviani. L'\"Acquaiolo\", inoltre, \u00e8 stato un imprescindibile riferimento iconografico per Giulio Aristide Sartorio per il suo film muto \"Il mistero di Galatea\", realizzato nel 1918 mentre l'artista si allontanava da Roma; la pellicola, che non fece che confermare l'influenza culturale della produzione gemitiana, impiega la scultura come chiave risolutiva del mistero di Galatea, depositaria dei segreti della bellezza e delle arti. Cospicua \u00e8 stata anche la mole di articoli, scritti, recensioni su riviste, e quotidiani del tempo che hanno contribuito ad alimentare la fama dell'artista.\nGemito fu particolarmente apprezzato da Giorgio de Chirico, che riconobbe la modernit\u00e0 della sua prassi artistica:\nL'arte gemitiana fu altamente lodata anche da Giacomo Manz\u00f9, che nel 1979 ribad\u00ec:\nCi\u00f2 malgrado, manca tuttora un'ampia revisione critica dell'arte di Gemito, che risulta essere poco compresa e poco valorizzata. Sono rare le mostre monografiche dedicate all'artista, se si eccettuano quella del 1953 al Palazzo Reale di Napoli, quella del 1989 tenutasi a Spoleto, e quella del 2009 nella napoletana villa Pignatelli. I motivi di questa mancata ricognizione dell'arte gemitiana sono ascrivibili alla fragilit\u00e0 delle sue opere in terracotta, che pertanto risultano essere difficili da trasportare, e al cospicuo numero di multipli delle sue sculture originali, che rendono difficoltosa una corretta disamina della sua produzione.\nUna retrospettiva gli \u00e8 stata dedicata a Parigi, al Petit Palais, dal titolo \"Vincenzo Gemito (1852-1929). Le sculpteur de l\u2019\u00e2me napolitaine\" dal 15 ottobre 2019 al 20 gennaio 2020."}
{"id": "353547", "revid": "666668", "url": "https://it.wikipedia.org/wiki?curid=353547", "title": "Macula", "text": ""}
{"id": "353628", "revid": "729019", "url": "https://it.wikipedia.org/wiki?curid=353628", "title": "Elisa Oyj", "text": "Elisa Oyj (Elisa) \u00e8 una compagnia telefonica finlandese fondata nel 1882 e che conta circa 5.000 dipendenti. Il fatturato nel 2005 era di circa 1,34 miliardi di \u20ac. La divisione di telefonia mobile di Elisa opera in collaborazione con Vodafone e contava 1,31 milioni di utenze di telefonia fissa, di cui 420.500 a banda larga, e 2 milioni di contratti di telefonia mobile in Finlandia. La compagnia ha anche una consociata che opera in Estonia nello stesso campo.\nStoria.\nLa compagnia fu fondata il 6 giugno 1882 con il nome di \"Helsingin puhelinyhdistys\" (HPY) (Societ\u00e0 Telefonica di Helsinki), e connetteva 56 utenti. Nel 1884 il numero delle chiamate annue superava il milione, nel 1922 la societ\u00e0 introdusse ad Helsinki, la selezione automatica, facendone la prima citt\u00e0 al mondo con la rete telefonica completamente automatizzata, senza centralini operati dall'uomo. L'espansione della societ\u00e0 al di fuori della capitale inizi\u00f2 negli anni trenta con l'acquisizione di piccoli societ\u00e0 telefoniche. La rete della compagnia raggiunse l'attuale estensione geografica nel 1958. Nel 1988 fu fondata la branca per la telefonia mobile \"Radiolinja\" che nel 1991 effettu\u00f2 la prima chiamata con tecnologia GSM al mondo.\nNel 1997 la HPY venne quotata alla borsa di Helsinki.\nIl 1\u00ba luglio 2000 la societ\u00e0 cambi\u00f2 il proprio nome in \"Elisa\"."}
{"id": "353639", "revid": "767487", "url": "https://it.wikipedia.org/wiki?curid=353639", "title": "Kraken Catena", "text": "La Kraken Catena \u00e8 una catena montuosa presente sulla superficie di Tritone, il principale satellite di Nettuno; il suo nome deriva da quello del kraken, un enorme mostro marino secondo la mitologia norrena."}
{"id": "353641", "revid": "767487", "url": "https://it.wikipedia.org/wiki?curid=353641", "title": "Set Catena", "text": "La Set Catena \u00e8 una catena montuosa presente nell'emisfero nord di Tritone, il principale satellite naturale di Nettuno; il suo nome deriva da quello di Seth, un mostro marino che nella mitologia egizia impersonificava il male."}
{"id": "353645", "revid": "767487", "url": "https://it.wikipedia.org/wiki?curid=353645", "title": "Someday (The Strokes)", "text": "Someday \u00e8 il terzo e ultimo singolo estratto da Is This It, il primo album della band statunitense The Strokes."}
{"id": "353646", "revid": "287204", "url": "https://it.wikipedia.org/wiki?curid=353646", "title": "Apep Cavus", "text": "L'Apep Cavus \u00e8 una depressione presente sulla superficie di Tritone, il principale satellite naturale di Nettuno; il suo nome deriva da quello di Apep, divinit\u00e0 del buio secondo la mitologia egizia."}
{"id": "353647", "revid": "287204", "url": "https://it.wikipedia.org/wiki?curid=353647", "title": "Apopi", "text": "Apopi (anche Apofi; in greco antico: \u1f0c\u03c0\u03bf\u03c6\u03b9\u03c2, Apophis) \u00e8 una divinit\u00e0 egizia appartenente alla religione dell'antico Egitto, incarnazione della tenebra, del male e del Caos (\"Isfet, Asfet\" nella lingua egizia) e antitesi della dea Maat, che rappresentava l'ordine e la verit\u00e0. Veniva raffigurato come un gigantesco serpente. La prima menzione di Apopi risale alla VIII dinastia; venne particolarmente onorato nei nomi del faraone Apopi della XIV dinastia e del faraone \"hyksos\" Ipepi (o Apopi).\nRicostruzione e significato del nome.\nIl suo nome \"\u02c1 \ua723 pp\" \u00e8 stato ricostruito dagli egittologi come *\"\u02bbA\u02bcp\u0101p\u012b\". Sopravvisse nella lingua copta, fase finale della lingua egizia, come \u2c80\u2cab\u2cb1\u2cab \"Aph\u014dph\", mentre in greco venne traslitterato \u1f0c\u03c0\u03bf\u03c6\u03b9\u03c2.\nL'etimologia del suo nome (\"\u02c1 \ua723 pp\") \u00e8 forse da ricercare in qualche lingua semitica occidentale, laddove la radice \"\ua723 pp\", con il significato di \"strisciare\", esisteva. Un'ipotetica radice verbale \"\ua723 pp\" non \u00e8 mai esistita, o non \u00e8 mai stata individuata, nella antica lingua egizia. Non deve essere confusa con il verbo egizio \"\ua725p\u0131\u0357/\ua725pp\", che significava \"volare attraverso il cielo, viaggiare\". Pi\u00f9 tardi nella storia egizia il nome di Apopi fu erroneamente connesso, mediante una paretimologia, con una radice differente che significava \"Colui che fu sputato fuori\". I romani si riferivano ad Apopi mediante la traduzione del suo nome. O29:p*p-I14:Z2variante\nD36:p*p-I14\"\u02c1 \ua723 pp\" (Apep, Ipep)\nRuolo.\nApopi era l'oscuro nemico del dio-sole Ra, portatore della luce e garante di Maat (la quale impersonava l'ordine cosmico), a cui cercava ogni giorno di impedire di sorgere minacciandolo durante il suo viaggio attraverso il Duat, l'aldil\u00e0 egizio, sulla barca solare della notte, Mesektet. Apopi era il pi\u00f9 grande nemico di Ra; un suo epiteto era appunto \"Nemico di Ra\", oltre a \"Signore del Caos\". In quanto incarnazione di tutto ci\u00f2 che \u00e8 male, Apopi veniva immaginato come gigantesco serpente o un possente pitone con epiteti quali \"Serpente del Nilo\" e \"Malvagia Lucertola\"; talvolta era comparato anche a un ippopotamo, un orice, una tartaruga e perfino a figure umane come morti ribelli o nemici stranieri\".\" Alcuni documenti lo volevano lungo quasi 15 metri e con la testa di selce.\nGi\u00e0 su una ciotola risalente al periodo pi\u00f9 antico della cultura egizia, chiamato Naqada I (4000 a.C.) \u00e8 stato notato un grande serpente dipinto sul bordo, insieme ad altri animali del deserto e del fiume, quale possibile nemico di un dio (forse un dio solare) visibile, nella scena, mentre caccia su una grande imbarcazione.\nInoltre, nell'immaginario mitologico degli egizi, esistevano altri serpenti maligni nemici del dio-sole (esempi se ne trovano nei \"Testi delle piramidi\" e nei \"Testi dei sarcofagi\") gi\u00e0 prima che il nome di Apopi facesse la sua prima comparsa durante il Primo periodo intermedio.\nNella cosmogonia di Esna Apopi era visto come una creazione di Neith, che in questa cosmogonia svolgeva il ruolo di demiurgo.\nScontro con Ra.\nLa storia della perpetua guerra che Apopi muoveva contro Ra fu elaborata durante il Nuovo Regno (ca. 1550 a.C. - 1069 a.C.). Il mito narra che Apopi doveva costantemente trovarsi al di sotto dell'orizzonte perci\u00f2 era una creatura dell'oltretomba. In alcune versioni del racconto, il mostro attendeva Ra in una montagna occidentale chiamata Bakhu, dove il sole spariva oltre l'orizzonte; in altre narrazioni, gli tendeva un agguato appena prima dell'aurora nella \"Decima Regione della Notte\"\".\" La moltitudine di luoghi nei quali si riteneva che potesse trovarsi gli guadagn\u00f2 l'epiteto di \"Colui che cinge il mondo\". Il suo verso faceva tremare l'oltretomba. Alcuni miti descrivevano come Apopi, originariamente capo degli dei, spodestato da Ra, fu relegato nel mondo dei morti, oppure di come vi fu relegato a causa della sua natura malvagia.\nI \"Testi dei sarcofagi\" raccontano che Apopi si serviva del suo sguardo magico per sopraffare Ra e il suo seguito divino. Ra era assistito da una folta schiera di protettori che viaggiavano con lui attraverso le insidie dell'oltretomba, fra i quali Seth, Sia, Hu, Heka, Bastet, Sekhmet e forse lo stesso Occhio di Ra. I movimenti di Ra causavano i terremoti, e lo scontro che ingaggiava con Seth originava i tuoni. In alcuni racconti, lo stesso Ra, nelle sembianze del Grande gatto eliopolitano, lo uccideva.\nDerivante dal Caos primordiale, Apopi poteva essere combattuto e reso innocuo, per un certo tempo, ma non poteva essere distrutto rappresentando, nel continuo conflitto con Ra, lo scontro ancestrale tra bene e male. Anche nel \"Libro dei morti\" lo scontro tra Apopi e Ra si ripeteva e in questo caso era necessario l'intervento del benevolo dio-serpente Mehen e di Iside per garantire il proseguimento del viaggio del sole nel Duat.\nSecondo la mitologia, dopo essere stato domato dalle forze del bene, veniva incatenato e trafitto coi coltelli; il sangue che sgorgava dalle sue ferite tingeva i cieli mattutini e serotini di rosso.\nCulto.\nMentre Ra veniva venerato, Apopi era oggetto di una sorta di contro-venerazione: gli egizi pregavano cio\u00e8 per la sconfitta di Apopi. La vittoria di Ra, al termine di ogni notte, era assicurata dalle preghiere dei sacerdoti e dei devoti nei templi. Nel Grande tempio di Amon a Karnak i sacerdoti svolgevano un particolare rituale, ripetuto varie volte al giorno, per aiutare il dio-sole a resistere agli attacchi di Apopi e continuare cos\u00ec il ciclo del sole in cielo e della vita sulla terra. In un rito annuale, detto \"della Messa al Bando del Caos\", i sacerdoti costruivano un'effigie di Apopi che si riteneva contenesse tutto il male e le tenebre dell'Egitto, per poi bruciarla e assicurare l'ordine in Egitto per un altro anno, in maniera non dissimile dai fal\u00f2 di inizio anno dell'Italia settentrionale, dalle Fiestas de Santa Fe e dalle pratiche di altre culture. Pare che sull'immagine del serpente destinata al rogo fossero talvolta scritti i nomi dei nemici del Paese.\nNel corso dei secoli, il clero redasse una vera e propria \"guida\" per contrastare Apopi, intitolata \"Libro dell'abbattere Apopi\" o \"Rituale per abbattere Apopi\" (in greco: \"Libro di Apopi\"), i cui capitoli, che descrivevano il graduale smembramento e smaltimento dei resti del mostro, titolavano, per esempio: \"Capitolo dello sputare su Apopi\", \"Capitolo del cancellare Apopi col piede sinistro\", \"Capitolo dell'afferrare la lancia per percuotere Apopi\", \"Capitolo dell'incatenare Apopi\", \"Capitolo dell'afferrare il coltello per colpire Apopi\", \"Capitolo dell'incendiare Apopi\". Tali rituali assumevano spesso le caratteristiche di un esorcismo.\nSiccome si riteneva che Apopi vivesse nell'oltretomba, veniva talvolta chiamato \"Divoratore di anime\". Perci\u00f2 anche i morti necessitavano di protezione; ci\u00f2 \u00e8 all'origine della pratica di seppellire i morti con formule magiche per debellare Apopi. Raramente il Libro dei morti menziona il momento in cui Ra sconfigge il serpente Apopi: solo per formule 7 e 39 possono essere intese in tal senso."}
{"id": "353648", "revid": "21371", "url": "https://it.wikipedia.org/wiki?curid=353648", "title": "Apep", "text": ""}
{"id": "353649", "revid": "287204", "url": "https://it.wikipedia.org/wiki?curid=353649", "title": "Bheki Cavus", "text": "Il Bheki Cavus \u00e8 una depressione presente sulla superficie di Tritone, il principale satellite naturale di Nettuno; il suo nome deriva da quello di Bheki, rana che, nella mitologia indiana, rappresenta il sole all'orizzonte."}
{"id": "353651", "revid": "287204", "url": "https://it.wikipedia.org/wiki?curid=353651", "title": "Dagon Cavus", "text": "Il Dagon Cavus \u00e8 una depressione presente sulla superficie di Tritone, il principale satellite naturale di Nettuno; il suo nome deriva da quello di Dagon, una divinit\u00e0 della fertilit\u00e0 spesso rappresentata sotto forma di pesce nella mitologia babilonese."}
{"id": "353652", "revid": "212348", "url": "https://it.wikipedia.org/wiki?curid=353652", "title": "Hekt", "text": ""}
{"id": "353653", "revid": "287204", "url": "https://it.wikipedia.org/wiki?curid=353653", "title": "Hekt Cavus", "text": "L'Hekt Cavus \u00e8 una depressione presente sulla superficie di Tritone, il principale satellite naturale di Nettuno; il suo nome deriva da quello di Hekt, una divinit\u00e0 egiziana spesso raffigurata sotto forma di rana."}
{"id": "353658", "revid": "767487", "url": "https://it.wikipedia.org/wiki?curid=353658", "title": "Hiruko", "text": "Hiruko o Hirugo \u00e8 una divinit\u00e0 solare della mitologia giapponese, simile ad Amaterasu, ma molto meno famosa.\nLa fonte letteraria pi\u00f9 antica del mito \u00e8 il \"Nihongi\", un'opera di storia e mitologia giapponese risalente all'VIII secolo. \nHiruko \u00e8 descritto come figlio della coppia cosmogonica Izanami e Izanagi da cui viene abbandonato, subito dopo la nascita, per il suo aspetto simile a una medusa.\nAlcuni mitografi successivi lo descrivono simile invece a una sanguisuga.\nBibliografia.\nGiuseppina Secchi Mestica, \"Dizionario universale di Mitologia\", Edizione CDE su licenza Rusconi Libri, Milano 1990"}
{"id": "353659", "revid": "767487", "url": "https://it.wikipedia.org/wiki?curid=353659", "title": "The Young and the Hopeless", "text": "The Young and the Hopeless \u00e8 il secondo album della pop punk band statunitense Good Charlotte, uscito il 1\u00ba ottobre 2002.\nIl disco.\n\"The Young and The Hopeless\" \u00e8 l'album che ha lanciato i Good Charlotte al successo; uscito nel 2002, \u00e8 stato subito un successo trascinato dal primo singolo estratto \"Lifestyles of The Rich &amp; Famous\", brano in cui i gemelli Madden e la band prendono in giro la gente ricca e famosa dicendo che non sarebbe capace di sopravvivere una settimana tra la gente comune.\nL'album contiene testi sia seri che scherzosi: due brani sono incentrati sulla figura del padre di Joel e Benji Madden (\"The Story of My Old Man\" e \"Emotionless\"), \"The Anthem\" \u00e8 un inno all'anti-conformismo ed \u00e8 stato anche scelto come brano per la colonna sonora del terzo e del quarto episodio del film di successo \"American Pie\"; inoltre da segnalare brani quali \"Girls &amp; Boys\", \"Movin' on\" e \"My Bloody Valentine\", le commoventi \"Hold On\" (canzone contro il suicidio) e \"Emotionless\".\nIn definitiva, a parte le ultime due canzoni elencate, l'album \u00e8 interamente intriso di sonorit\u00e0 punk rock."}
{"id": "353660", "revid": "287204", "url": "https://it.wikipedia.org/wiki?curid=353660", "title": "Hirugo Cavus", "text": "L'Hirugo Cavus \u00e8 una depressione presente sulla superficie di Tritone, il principale satellite naturale di Nettuno; il suo nome deriva da quello di Hirugo, una divinit\u00e0 giapponese nata sotto forma di medusa."}
{"id": "353661", "revid": "287204", "url": "https://it.wikipedia.org/wiki?curid=353661", "title": "Kasyapa Cavus", "text": "Il Kasyapa Cavus \u00e8 una depressione presente sulla superficie di Tritone, il principale satellite naturale di Nettuno; il suo nome deriva da quello assunto, nella mitologia indiana, dal dio Prajapati, sotto forma di tartaruga."}
{"id": "353662", "revid": "228587", "url": "https://it.wikipedia.org/wiki?curid=353662", "title": "Kasyapa", "text": ""}
{"id": "353663", "revid": "729019", "url": "https://it.wikipedia.org/wiki?curid=353663", "title": "Keros", "text": "Keros \u00e8 un'isola greca disabitata delle piccole Cicladi. Ci\u00f2 nonostante, Keros \u00e8 fra le pi\u00f9 importanti isole delle Cicladi per il ritrovamento di reperti di grande interesse archeologico al punto che, in passato, un decreto dello Stato ellenico vietava la residenza stabile a Keros. L'\"editto\", ancora vigente non valse a preservarla da furti archeologici che hanno arricchito sia collezioni private (soprattutto in Germania e USA), sia collezioni dei principali musei del mondo. Alcune sepolture della prima et\u00e0 del bronzo e i loro ricchi corredi erano note fin dal XIX secolo. In seguito altri ritrovamenti effettuati nelle isole circostanti (Piccole Cicladi) produssero abbondante materiale del periodo protocicladico 2.600 a.C. - 2200 a.C. (solitamente denominato civilt\u00e0 di Syros-Keros).\nKeros si raggiunge preferibilmente da Ano Koufonissi, tramite imbarcazioni private.\nStoria.\nNell'antichit\u00e0 l'isola era denominata Kereia. Il primo riferimento storico data il 425 a.C. e appare in un'epigrafe fra i nomi degli alleati della Lega delio-attica. \nNel medioevo costitu\u00ec un covo di pirati mentre in tempi pi\u00f9 recenti fu propriet\u00e0 privata del monastero della Madonna Chozoviotissa di Amorgos fino al 1952.\nArcheologia.\nDi notevole importanza sono i repeti archeologici della civilt\u00e0 Cicladica trovati nell'isola ove sono effettuati scavi archeologici fin dal XIX secolo..\nIl ritrovamento di centinaia di oggetti rotti ha fatto recentemente supporre che si tratti di attivit\u00e0 rituali svolte per circa 400-500 anni, fino al 2000 a.C. circa.\nDhaskalio.\n\u00c8 un isolotto a forma di piramide distante 90 metri da Kereia e ad esso collegato in antichit\u00e0 da uno stretto itsmo.Vi si svolgono recerche archeologiche da parte dell'Universit\u00e0 di Cambridge che hanno fatto emergere importanti reperti testimonianza di una civilt\u00e0 gi\u00e0 avanzata nel 2.500 a.C. Dagli scavi sono emersi edifici di notevoli dimensioni ricoperti di marmi provenienti dalle isole vicine, cos\u00ec come dalle isole vicine proveniva il rame usato per alimentare le officine che producevano frecce, calpelli, punte di lancia, e pugnali. La presenza di due officine di lavorazione dei metalli indica che l'isole fosse il centro di un importante centro di scambi commerciali.\nNell'isola si sperimentano nuove tecniche di trattamento dei dati emersi dagli scavi con una specifica app iDigi che consente la condivisione immediata fra tutti i ricercatori delle informazioni ricavate via via dagli scavi"}
{"id": "353666", "revid": "38802", "url": "https://it.wikipedia.org/wiki?curid=353666", "title": "K 504", "text": ""}
{"id": "353668", "revid": "838137", "url": "https://it.wikipedia.org/wiki?curid=353668", "title": "Kulilu", "text": "Nella mitologia babilonese, Kulilu \u00e8 uno spirito distruttivo, mezzo uomo mezzo pesce. La stessa parola, kulilu, in lingua sumera indica le \"locuste di fiume\", un tipo di insetti che proliferavano nei periodi di inondazione, e che potrebbero essere libellule o efemerotteri.\nLa formazione geologica Kulilu Cavus, sulla superficie di Tritone, ha ricevuto tale nome in onore di Kulilu.\nCuriosit\u00e0.\nIl mito babilonese di Kulilu potrebbe essere una delle fonti di ispirazione utilizzate da Howard Phillips Lovecraft per la mostruosa creatura Cthulhu che appare in molte sue opere."}
{"id": "353669", "revid": "287204", "url": "https://it.wikipedia.org/wiki?curid=353669", "title": "Kulilu Cavus", "text": "Il Kulilu Cavus \u00e8 una depressione presente sulla superficie di Tritone, il principale satellite naturale di Nettuno; il suo nome deriva da quello di Kulilu, uno spirito distruttivo con le sembianze di un uomo-pesce secondo la mitologia babilonese."}
{"id": "353671", "revid": "287204", "url": "https://it.wikipedia.org/wiki?curid=353671", "title": "Mah Cavus", "text": "Il Mah Cavus \u00e8 una depressione presente sulla superficie di Tritone, il principale satellite naturale di Nettuno; il suo nome deriva da quello di Mah, il pesce che, secondo la mitologia persiana, regge l'intero universo."}
{"id": "353673", "revid": "1573940", "url": "https://it.wikipedia.org/wiki?curid=353673", "title": "Mah", "text": "Mah (in persiano \u0645\u0627\u06c1 ), nota anche come Mohor (persiano medio) o Maonghah (avestano), \u00e8 una divinit\u00e0 femminile della mitologia persiana e dello zoroastrismo.\nMitologia persiana.\nMah rappresenta la Luna, regina della notte; ma lo stesso nome indica anche una specie di pesce, che regge il mondo sulla propria schiena. Da questa corrispondenza deriva l'espressione persiana \"dalla luna alla luna\", \"az mah ta mahi\", col significato di \"tutto\".\nZoroastrismo.\nNello zoroastrismo, Mah \u00e8 una degli yazata, i servitori del creatore supremo Ahura Mazd\u0101, e rappresenta la pace interiore. Nel calendario zoroastriano le viene dedicato il dodicesimo giorno del mese. Nell'angelologia zoroastriana, Mah \u00e8 un'assistente di Amesha Spenta, responsabile del benessere degli animali. Quando Angra Mainyu uccide il toro primevo, Mah recupera il suo sperma e lo usa come seme per la creazione di tutti gli altri animali.\nUsi moderni.\n\"Mah\" \u00e8 un nome proprio femminile molto diffuso in Iran, Afghanistan e Pakistan, e ha numerose varianti, come \"Mahnur\" (da \"mah\", \"Luna\", e \"nur\", \"luce\").\nAltro.\nInteriezione che indica scetticismo"}
{"id": "353674", "revid": "287204", "url": "https://it.wikipedia.org/wiki?curid=353674", "title": "Mangwe Cavus", "text": "Il Mangwe Cavus \u00e8 una depressione presente sulla superficie di Tritone, il principale satellite naturale di Nettuno; il suo nome deriva da quello di una divinit\u00e0 il cui culto \u00e8 praticato nello Zambia."}
{"id": "353675", "revid": "1573940", "url": "https://it.wikipedia.org/wiki?curid=353675", "title": "Mangwe", "text": "Mangwe \u00e8 un ward dello Zambia, parte della Provincia Orientale e del Distretto di Chadiza."}
{"id": "353676", "revid": "767487", "url": "https://it.wikipedia.org/wiki?curid=353676", "title": "Il codice da Vinci (film)", "text": "Il codice da Vinci (\"The Da Vinci Code\") \u00e8 un film thriller del 2006, diretto da Ron Howard; prodotto dalla Columbia Pictures, Imagine Enterteinment e Skylark Productions e distribuito dalla Sony Pictures.\nBasato sull'omonimo romanzo scritto da Dan Brown e sceneggiato da Akiva Goldsman; mentre il cast vede Tom Hanks nei panni di Robert Langdon, Audrey Tautou, Ian McKellen, Alfred Molina, Paul Bettany, Jean Reno e Jean-Pierre Marielle.\nIl film ha avuto due sequel: \"Angeli e Demoni\" (2009) e \"Inferno\" (2016), entrambi basati su i romanzi di Brown e diretti da Howard.\nPur essendo campione di incassi, la pellicola \u00e8 stata accolta con critiche generalmente negative, soprattutto da parte della Chiesa Cattolica e dall'Opus Dei, associazione religiosa menzionata nel film.\nTrama.\nJacques Sauni\u00e8re, l'anziano curatore del Museo del Louvre di Parigi, \u00e8 inseguito nel cuore della notte nelle gallerie del museo da un misterioso uomo vestito da monaco, Silas, membro dell'Opus Dei. Quest'ultimo lo blocca, puntandogli una pistola, gli chiede informazioni su un oggetto (la \"chiave di volta\" posseduta dal Priorato di Sion). L'anziano rivela che ci\u00f2 che cerca \u00e8 custodito nella sacrestia della Chiesa di Saint-Sulpice, sotto la Linea della Rosa. Dopo averlo ringraziato, Silas gli spara al ventre, ferendolo a morte. Poco dopo lo scrittore e professore di Harvard, Robert Langdon, a Parigi per presiedere a un incontro sulla simbologia e firmare copie del suo libro \"Sacred Feminine\", viene raggiunto dal tenente Collet della \"Police Judiciaire\" e condotto al Museo del Louvre. La vittima infatti, prima di morire, aveva composto con il suo sangue uno schema simile a quello dell'Uomo vitruviano. Arrivato al museo, incontra il capitano Fache, che gli chiede il significato dei simboli.\nSilas chiama un misterioso uomo conosciuto come \"il Maestro\" e gli rivela di aver ucciso tutti e quattro i protettori della \"chiave di volta\" e che tutti hanno indicato lo stesso luogo. Silas poi si stringe il cilicio e si autoflagella in segno di espiazione dei suoi peccati. Aiutato dal vescovo Manuel Aringarosa, Silas si muove poi verso Saint-Sulpice e viene fatto entrare da un'anziana suora; rimasto solo incomincia a scavare sotto il pavimento della chiesa, sulla Linea della Rosa, ma trova solo una pietra con scritto \"JOB 38:11\". Va poi dalla suora per spiegazioni riguardo al passo e lei gli risponde che esso dice: \"Fin qui giungerai, e non oltre.\" Capendo di essere stato ingannato, Silas uccide la suora.\nIl vescovo Aringarosa incontra altri prelati e afferma che quella notte gli ultimi membri del Priorato verranno uccisi e il loro segreto scomparir\u00e0.\nSophie Neveu, una crittologa della Polizia francese, arriva dal capitano Fache e da Langdon e con un astuto metodo riesce a dare al professore un messaggio, che lo conduce al bagno del museo. L\u00ec Sophie gli dice che gli \u00e8 stato posizionato addosso un localizzatore GPS e che \u00e8 il principale indiziato per l'assassinio del curatore, dato che la vittima infatti aveva lasciato varie linee di testo e nell'ultima aveva scritto \"P.S. Find Robert Langdon\" (P.S. Trova Robert Langdon). In realt\u00e0, per\u00f2, ella crede che Sauni\u00e8re, che si rivela essere suo nonno, le abbia voluto trasmettere un messaggio (P.S. sta per Principessa Sophie, che era il suo soprannome), e che voleva che il Professor Langdon la aiutasse a decifrare il messaggio lasciato vicino al suo corpo.\nDopo aver preso tempo posizionando il ricevitore GPS su una saponetta e lanciandola su un camion, i due incominciano ad analizzare il messaggio della vittima: la prima riga di testo riporta numeri della sequenza di Fibonacci messi alla rinfusa, mentre la seconda si rivela essere un anagramma delle parole \"Leonardo Da Vinci The Monna Lisa\"; sulla Gioconda c'\u00e8 un altro anagramma che conduce alla Vergine delle Rocce, e dietro quest'opera c'\u00e8 una chiave col manico a forma di giglio. Langdon capisce allora che Sauni\u00e8re era membro del Priorato di Sion, una societ\u00e0 segreta legata all'ordine dei Cavalieri Templari che si occupava di \"proteggere la fonte del potere di Dio sulla Terra\", ovvero il Santo Graal, e proprio per questo divenne cos\u00ec potente da sottomettere la Chiesa stessa; quest'ultima si ribell\u00f2 e riusc\u00ec, sotto ordine del Papa, a ucciderne tutti i membri ma del Graal o di ci\u00f2 che il Priorato proteggeva non rimase traccia.\nNon potendo accedere all'ambasciata degli Stati Uniti, la coppia si rifugia nel malfamato Bois de Boulogne, dove Langdon osserva da vicino la chiave. Sul lato nota l'iscrizione \"HAXO 24\", che Sophie interpreta come l'indirizzo della Banca di Zurigo, dove la chiave aprir\u00e0 una cassetta di sicurezza: il codice per aprire la cassetta \u00e8 la sequenza di Fibonacci ordinata (1123581321). Dentro la cassetta i due trovano una scatolina di palissandro che contiene un \"cryptex\" (la cosiddetta \"chiave di volta\"), cio\u00e8 un contenitore cilindrico con cinque quadranti formati da lettere dell'alfabeto che devono essere ordinati per formare una particolare parola di cinque lettere che lo aprir\u00e0, facendo in modo che si possa leggere il messaggio all'interno; se si tenta di forzarlo, si romper\u00e0 una fialetta di aceto che dissolver\u00e0 il papiro su cui \u00e8 scritto il testo.\nSfortunatamente arriva la polizia ma i due, aiutati anche dal responsabile della banca, Andr\u00e9 Vernet, riescono a fuggire su un furgone blindato, dove hanno una conversazione sui \"cryptex\": la ragazza dice che il nonno gliene aveva regalati molti da piccola, quando lei viveva con lui dopo la morte dei suoi genitori e di suo fratello in un incidente stradale. Langdon dice che esso potrebbe contenere informazioni su ci\u00f2 che stanno cercando. All'improvviso si fermano e Vernet, minacciandoli con una pistola, intima loro di consegnargli il \"cryptex\". Langdon, tuttavia, inganna Vernet e riesce a fuggire con Sophie a bordo del furgone, sebbene rimanga lievemente ferito.\nLangdon suggerisce, per farsi aiutare a decifrare il \"cryptex,\" di rivolgersi a un suo amico, Leigh Teabing, che si rivela essere anch'egli un uomo ossessionato dalla ricerca del Graal e spiega che il Priorato non protegge \"la fonte del potere di Dio sulla Terra\", bens\u00ec \"la fonte del potere della Chiesa sulla Terra\": il Santo Graal non sarebbe il calice di Cristo, bens\u00ec sua moglie, ossia Maria Maddalena; ella sarebbe stata incinta al momento della crocifissione, per cui il Priorato di Sion fu formato per proteggere i discendenti di Ges\u00f9. Si crede che Jacques Sauni\u00e8re facesse parte di questa societ\u00e0 e che volesse che anche Sophie ne entrasse a far parte. Nel frattempo, Silas irrompe nella villa di Leigh per rubare il \"cryptex\"; il gruppo riesce a bloccare il monaco e fugge insieme con lui. Usando l'aereo di Leigh e dirigendosi a Londra, interpretano il messaggio posto sotto la rosa che decorava il contenitore del \"cryptex\". Fache viene a conoscenza della loro destinazione e avverte la polizia inglese, ma Leigh inganna tutti nascondendo Silas - legato e imbavagliato -, Langdon e Sophie nella sua auto.\nTeabing conduce Langdon e Neveu alla Chiesa del Tempio di Londra, che si rivela essere quella sbagliata. Silas \u00e8 infatti liberato da R\u00e9my, cameriere di Leigh, che gli dice di essere anche lui seguace del \"Maestro\" e i due rapiscono Teabing; Silas, credendo invece che il maestro sia R\u00e9my, si rifugia nella sicura residenza dell'Opus Dei. Poco dopo R\u00e9my \u00e8 ucciso da un uomo misterioso mentre ride con lui di Silas, il quale, nel frattempo, viene braccato dalla polizia. Nella confusione Silas spara per sbaglio al vescovo Aringarosa e, per il dolore, si fa uccidere dagli spari della polizia; Aringarosa \u00e8 portato in ospedale, non prima di essere arrestato da Fache in quanto colpevole di aver sviato le indagini su Langdon.\nLangdon viene tradito da Teabing, che si rivela essere il vero Maestro e, perci\u00f2, fugge con il \"cryptex\" e spera di trovare la soluzione alla tomba di Isaac Newton nell'Abbazia di Westminster, dato che Newton era un altro membro del Priorato. Langdon e Neveau incontrano l\u00ec Leigh, che spiega loro che vuole trovare il corpo di Maria Maddalena e da l\u00ec il santo Graal per dimostrare che aveva ragione e minaccia, perci\u00f2, Sophie affinch\u00e9 Robert riesca a decifrare il \"cryptex\". Dopo averci pensato, Langdon lancia in aria l'oggetto, che cade rovinosamente per terra; Teabing tenta di salvarlo buttandosi, ma fallisce e si dispera credendo che tutto sia andato perduto.\nDopo l'arresto di Leigh, Robert dice di aver risolto l'enigma del \"cryptex\" prima di gettarlo in aria (la parola era \"apple\", ossia \"mela\", l'unica \"sfera\" che mancava sulla tomba di Newton), e mostra la pergamena con il messaggio. Usando l'indizio-filastrocca, essi viaggiano fino alla Cappella di Rosslyn in Scozia dove la Maddalena era stata precedentemente sepolta: si scopre cos\u00ec un archivio che proverebbe la discendenza reale, ma anche che che i resti furono spostati in un luogo ignoto, ed incontrano altri membri che la proteggevano; viene inoltre rivelato che Sophie \u00e8 l'ultima discendente vivente di Ges\u00f9 Cristo e Maria Maddalena. Le persone si offrono di proteggerla e cos\u00ec Langdon e Sophie si separano.\nTornato a Parigi, Langdon si taglia accidentalmente con il rasoio e la linea di sangue che si forma nel lavandino gli ricorda la Linea della Rosa: \u00e8 una rivelazione. Esce per le strade di Parigi e seguendo la Linea della Rosa capisce che il vero luogo di sepoltura della Maddalena (evidentemente scelto da Jacques Sauni\u00e8re in quanto luogo a lui congeniale e che rispetta comunque tutte le indicazioni della pergamena del criptex), si trova proprio nei sotterranei dello stesso museo del Louvre, laddove tutta l'avventura \u00e8 iniziata, precisamente in corrispondenza della piramide invertita. Egli allora si inginocchia di fronte a essa come avevano fatto i templari prima di lui.\nColonna sonora.\nLe musiche del film sono state affidate al compositore tedesco Hans Zimmer.\nTracce.\nLa colonna sonora \u00e8 stata pubblicata il 9 maggio 2006 e include le seguenti tracce:\nDistribuzione.\n\"Il codice da Vinci\" \u00e8 stato presentato in anteprima alla serata di apertura del Festival di Cannes 2006, il 17 maggio 2006.\n\"Il codice da Vinci\" \u00e8 stato lanciato nelle sale cinematografiche europee e asiatiche il 18 maggio 2006 mentre negli Stati Uniti il 19 maggio 2006.\nEdizione italiana.\nLa direzione del doppiaggio \u00e8 stata curata da Manlio De Angelis, su dialoghi di Elettra Caporello, per conto della Sefit-CDC.\nAccoglienza.\nIncassi.\nA fronte di un budget di 125 milioni di dollari, il film ha incassato in tutto il mondo la cifra di dollari.\nCritica.\nIl clamore suscitato dal film \u00e8 stato notevole; a ci\u00f2 ha contribuito anche la vastit\u00e0 delle critiche ricevute, in tutte le sfumature possibili: dall'entusiasmo alla stroncatura.\nIl film \u00e8 stato in pi\u00f9 occasioni duramente criticato da diverse personalit\u00e0 appartenenti alla gerarchia della Chiesa cattolica. Le critiche hanno avuto per oggetto, in buona sintesi, l'erroneit\u00e0 di alcune ricostruzioni storiche, la mescolanza tra fatti e finzioni e la mistificazione di assunti dottrinali, visti come calunniosi e fonte di spaesamento e di possibile allontanamento di fedeli dalla Chiesa. Sono stati pure auspicati ricorsi in tribunale per offese e boicottaggi, ai quali l'attore Ian McKellen ha risposto che \u00abLe persone sono per natura attirate dal mistero, ma quando questo mistero presuppone che tutto quello che la religione fino a oggi ci ha raccontato \u00e8 una balla allora diventa un caso sensazionale. L'idea che per questo motivo il libro non debba essere letto, che \u00e8 poi la linea ufficiale del Vaticano, credo sia semplicemente patetica\u00bb.\nIl film ha ricevuto durante l'edizione dei Razzie Awards 2006 una nomination come Peggior regista per Ron Howard.\nMerchandising.\nA sostenere il successo del film vennero generati un videogioco e un gioco da tavola ispirati sia al libro sia al film. Inoltre vennero pubblicati diversi libri che riassumono gli eventi e spiegano la lavorazione del film.\nSequel.\nIl regista Ron Howard nel 2009 ha girato il sequel intitolato \"Angeli e demoni\", ambientato nella citt\u00e0 del Vaticano. Tra gli attori figurano Tom Hanks nei panni di Robert Langdon (gi\u00e0 protagonista del primo film), ed Ewan McGregor in quelli del camerlengo. Il film \u00e8 una trasposizione dell'omonimo best seller di Dan Brown, cronologicamente ambientato - a differenza del film - prima degli eventi descritti ne \"Il codice da Vinci\"."}
{"id": "353677", "revid": "287204", "url": "https://it.wikipedia.org/wiki?curid=353677", "title": "Ukupanio Cavus", "text": "L'Ukupanio Cavus \u00e8 una depressione presente sulla superficie di Tritone, il principale satellite naturale di Nettuno; il suo nome deriva da quello di Ukupanio, una divinit\u00e0 hawaiana dalle sembianze di uno squalo."}
{"id": "353678", "revid": "838137", "url": "https://it.wikipedia.org/wiki?curid=353678", "title": "Ukupanipo", "text": ""}
{"id": "353679", "revid": "6066", "url": "https://it.wikipedia.org/wiki?curid=353679", "title": "Forci", "text": ""}
{"id": "353680", "revid": "47767", "url": "https://it.wikipedia.org/wiki?curid=353680", "title": "Forcide", "text": ""}
{"id": "353681", "revid": "767487", "url": "https://it.wikipedia.org/wiki?curid=353681", "title": "Awib Dorsa", "text": "Gli Awib Dorsa sono una formazione geologica presente sulla superficie di Tritone, il principale satellite naturale di Nettuno; il loro nome deriva dal termine che, nei linguaggi Nama e Bushman, significa \"pioggia\"."}
{"id": "353682", "revid": "27723", "url": "https://it.wikipedia.org/wiki?curid=353682", "title": "Awib", "text": ""}
{"id": "353687", "revid": "29035", "url": "https://it.wikipedia.org/wiki?curid=353687", "title": "Granchio ladro", "text": ""}
{"id": "353688", "revid": "32658", "url": "https://it.wikipedia.org/wiki?curid=353688", "title": "Teatro Comunale Francesco Cilea", "text": ""}
{"id": "353689", "revid": "287204", "url": "https://it.wikipedia.org/wiki?curid=353689", "title": "Fiumi della Finlandia", "text": "Di seguito \u00e8 riportata la lista dei fiumi finlandesi pi\u00f9 lunghi di 100 km, in ordine di lunghezza:\nAltri fiumi finlandesi di una certa importanza"}
{"id": "353690", "revid": "539155", "url": "https://it.wikipedia.org/wiki?curid=353690", "title": "Serenata n. 12 per fiati (Mozart)", "text": "La Serenata n. 12 per fiati in Do minore K 388 (K6 384a), \u00e8 stata scritta da Wolfgang Amadeus Mozart fra il 1782 e il 1783 ed \u00e8 l'unica composta dal musicista in questa tonalit\u00e0; fu trascritta nel 1787 dallo stesso Mozart per quintetto d'archi (K 406); questo fatto dimostra che il compositore era consapevole del carattere \"concettuale\" che l'opera rappresentava.\nLo studio delle fughe di Bach e di H\u00e4ndel che impegnavano intensamente Mozart nel periodo influenzer\u00e0 pesantemente e positivamente la serenata K 388 che stava prendendo corpo. Infatti quest'opera prende le distanze dal modo in cui era concepita fino ad allora la musica di intrattenimento.\nNella musica galante di Mozart erano sempre convissuti la complessit\u00e0 compositiva e strutturale e la leggerezza formale e melodica; nella K 388 si accentua la complessit\u00e0 e non si concede nulla alla leggerezza racchiudendo il tutto in un Do minore distante dalle usuali tonalit\u00e0 di intrattenimento.\nAnche i movimenti paiono condurre la composizione pi\u00f9 verso la sinfonia viennese che la classica serenata. Non vi troviamo infatti n\u00e9 il secondo minuetto, n\u00e9 un secondo movimento lento, n\u00e9 un'introduzione moderata e un finale moderato (o una marcia) come inizio e termine della composizione. in definitiva Mozart rinuncia ai tratti tipici della serenata a favore di un contenuto musicale che ondeggia tra \"unisoni aggressivi e passaggi lirici\" come avr\u00e0 modo di scrivere il musicologo Hermann Abert.\nLa serenata si apre su un forte di tutti gli strumenti all'unisono, una risposta contrastante, un lungo tema. Si procede poi con andamenti sincopati, inusuali intervalli di settima, passaggi armonici stridenti per concludere in un \"calando\" solo leggermente pi\u00f9 accomodante.\nL''\"andante\" viene svolto nella tonalit\u00e0 relativa maggiore (Mi bemolle maggiore) alla tonalit\u00e0 di impianto. I temi sono dolci e gli strumenti dialogano fra di loro con un continuo scambio di idee. \nNel \"minuetto\" prendono corpo la sapienza contrappuntistica di Mozart ma anche la capacit\u00e0 di usare questo virtuosismo costruttivo per ottenere da questo tempo un risultato nuovo e distante dal tono proprio della danza nobiliare. In altri termini Mozart \u00e8 l'artefice, in questa composizione come nelle sinfonie n 25 K 183 e n. 40 K 550, di un minuetto serio quando non drammatico.\nUn tema con variazioni caratterizza l'\"allegro\" con cui termina la serenata. Il compositore mantiene la tonalit\u00e0 di impianto in tutte le variazioni tranne nella quinta dove, corni e fagotti espongono un motivo, in Mi bemolle maggiore, che sarebbe poi stato ripreso nel Don Giovanni. Ai clarinetti il compito di riportare il movimento sull'usuale tenebroso sentiero del do minore che continuer\u00e0 sino alla settima variazione. Qui il tema si snatura sino a perdersi e ad arrestarsi su di una corona. Ma il brano non termina e dal silenzio ricompare il tema questa volta nella tonalit\u00e0 luminosa di Do maggiore. \nQuesto non deve tuttavia essere interpretato come un ritorno alla speranza, ma piuttosto come un travestimento che appare radioso, ma cela al proprio interno quel percorso accidentato e cupo che fino ad allora ci era stato mostrato.\nOrganico.\nDue oboi, due clarinetti, due fagotti, due corni"}
{"id": "353696", "revid": "105076051", "url": "https://it.wikipedia.org/wiki?curid=353696", "title": "Formazione di Nettuno", "text": "L'ipotesi pi\u00f9 condivisa a proposito della formazione di Nettuno \u00e8 stata formulata da Fred Hoyle nel 1979. Si ritiene che la sua origine, analogamente a quella di Urano, sia da ricercarsi in una cintura di ghiacci dalla massa complessiva di circa 2\u00d71026\u00a0kg, situata nelle regioni del sistema solare esterno e composta da blocchi dotati di orbite complanari e quasi perfettamente circolari. Diverse teorie sull'origine dei sistemi planetari prevedono effettivamente la possibile formazione di una fascia di oggetti ghiacciati nelle fasi iniziali.\nPer effetto delle reciproche perturbazioni gravitazionali le orbite sarebbero gradualmente divenute meno regolari, dando luogo a ricorrenti impatti fra i corpi; il processo di accrezione avrebbe quindi portato alla formazione di due corpi di ragguardevoli dimensioni (Urano e Nettuno, appunto). Una conseguenza importante del modello \u00e8 che molti di questi corpi potrebbero essere stati scagliati, a causa delle interazioni gravitazionali, nella fascia di Kuiper, dove potrebbero trovarsi tuttora, o nel sistema solare interno.\nLa formazione del proto-Nettuno.\nI modelli attuali prevedono che Nettuno si sia formato pi\u00f9 vicino al Sole rispetto alla sua posizione attuale; mentre il processo di accrezione era ancora in corso, tuttavia, diversi corpi minori in rotta di collisione con il pianeta vennero deviati per un effetto di fionda gravitazionale verso il sistema solare interno, permettendo a Nettuno di allargare gradualmente la propria orbita grazie allo scambio di momento angolare."}
{"id": "353699", "revid": "126257", "url": "https://it.wikipedia.org/wiki?curid=353699", "title": "Grande uragano del 1780", "text": "Il Grande uragano del 1780 \u00e8 considerato uno dei cicloni tropicali che caus\u00f2 pi\u00f9 vittime di tutti i tempi. Circa 22.000 persone morirono quando la tempesta si abbatt\u00e9 su Martinica, Sint Eustatius e Barbados tra il 10 ottobre ed il 16 ottobre . Ci furono migliaia di morti anche al largo.\nLa tempesta.\nL'uragano colp\u00ec i Caraibi durante la Rivoluzione Americana e caus\u00f2 pesanti perdite nelle flotte inglesi e francesi che si contendevano il controllo dell'area. La flotta comandata dall'ammiraglio inglese George Brydges Rodney, che stava viaggiando da New York alle Antille, fu dispersa e danneggiata dalla tempesta. Arrivati a Barbados, l'ammiraglio trov\u00f2 otto delle dodici navi che aveva lasciato e i loro equipaggi annegati.\nUn esploratore britannico mandato a raccogliere dati sui danni provocati dall'uragano riport\u00f2 che questo colp\u00ec Barbados per due giorni. I danni furono cos\u00ec ingenti che l'esploratore pens\u00f2 che un terremoto avesse accompagnato la tempesta: l'isola era stata completamente rasa al suolo. Dozzine di barche dei pescatori non ritornarono mai dalle loro uscite. Quasi tutte le famiglie che abitavano l'isola persero almeno un membro della famiglia.\nCuriosit\u00e0.\nLa stagione degli uragani atlantici tra il 1780 ed il 1789 fu unica, in quanto cont\u00f2 3 uragani che causarono almeno 1000 vittime ciascuno; tutti e tre si verificarono in ottobre.\nCi furono anche altre tempeste atlantiche che causarono un gran numero di vittime, tra cui l'uragano Mitch e l'uragano Galveston del 1900; a confronto, l'uragano Katrina ha ucciso meno di 2000 persone."}
{"id": "353709", "revid": "123949111", "url": "https://it.wikipedia.org/wiki?curid=353709", "title": "Politecnico di Helsinki", "text": "Il Politecnico di Helsinki (TKK) (in finlandese: \"Teknillinen korkeakoulu\" ora \"Aalto-yliopiston teknillinen korkeakoulu\"; in svedese: \"Tekniska h\u00f6gskolan\") \u00e8 una delle tre facolt\u00e0 che costituiscono l'Universit\u00e0 Aalto ed \u00e8 il principale politecnico della Finlandia. Si trova nel distretto di Otaniemi della citt\u00e0 di Espoo, nell'area metropolitana di Helsinki.\nCaratteristiche.\nFu fondato nel 1849 e divenne un'universit\u00e0 nel 1908. Fu trasferito da Helsinki al campus di Otaniemi nel 1966. L'universit\u00e0 ha 246 professori e circa 15.000 studenti suddivisi in 12 facolt\u00e0 e 19 Corsi di laurea.\nIl TKK \u00e8 conosciuto, tra le altre cose per il suo \"Laboratorio a bassa temperatura\", in cui \u00e8 stato possibile registrare il record mondiale della pi\u00f9 bassa temperatura, e per molti altri successi in campo scientifico. Il settore del Politecnico che si occupa della ricerca e dell'insegnamento nel campo delle comunicazioni mobili \u00e8 considerato uno fra i migliori nel mondo come anche il dipartimento di chimica. Il primo prodotto di una sintesi totale ad essere commercializzato, la sintesi della canfora, fu realizzata da Gustaf Komppa, il primo professore di chimica al TKK . Anche il Premio Nobel Artturi Virtanen era professore al dipartimento di chimica dell'istituto. L'obiettivo del Politecnico di Helsinki \u00e8 di rientrare nella classifica dei primi dieci politecnici d'Europa.\nGran parte del campus di Otaniemi \u00e8 stato progettato dal famoso architetto Alvar Aalto.\nA partire dal 1\u00ba gennaio 2010 ha mutato nome in Aalto School of Science and Technology, dopo la fusione con Helsinki School of Economics e Helsinki School of Art and Design."}
{"id": "353711", "revid": "2186065", "url": "https://it.wikipedia.org/wiki?curid=353711", "title": "Masami Kurumada", "text": "Ha cominciato la carriera di \"mangaka\" all'et\u00e0 di 21 anni con \"Sukeban Arashi\". Il suo manga pi\u00f9 conosciuto \u00e8 \"I Cavalieri dello zodiaco\" (\"Saint Seiya\") del 1986, di grandissimo successo e tradotto in numerosi paesi e lingue (oltre 50 nazioni tra cui l'Italia), \u00e8 si \u00e8 attestato al 20\u00ba posto nella classifica commissionata da Weekly Shonen Jump nel 2007 sui manga pi\u00f9 venduti di sempre, con oltre 25 milioni di copie vendute nel solo Giappone, superando le 34 milioni di copie nel 2013. In Giappone anche altri suoi manga (\"Ring ni kakero\", \"Fuma no Kojiro\" e \"B't X\") hanno riscosso un ottimo successo. Dai suoi manga pi\u00f9 famosi sono state prodotte alcune serie TV anime, OAV, film d'animazione, musical, videogiochi, live action e numerosissimi prodotti di merchandising.\nKurumada stesso ha inoltre scritto i testi per diverse canzoni di alcune sigle delle varie serie animate (televisive e OAV) basate su suoi lavori, oltre ad aver lavorato come collaboratore nelle serie anime e nei musical.\nIn Giappone alcuni poster promozionali del film \"Scontro tra titani\" del 2011 di Louis Leterrier, sono stati disegnati da Kurumada in persona, il regista del film inoltre ha ammesso di essersi ispirato al manga dei Cavalieri per il design delle armature indossate dalle divinit\u00e0 del film.\nHa inoltre aperto in Giappone nel 1996 un negozio di anime e manga chiamato (\"Seiya Club\"), e nel 2012 un piccolo museo vicino al suo studio dedicato ai suoi lavori ed ai numerosi prodotti ad essi ispirati.\nNel corso della sua longeva carriera ha lavorato in collaborazioni con artisti come: Shing\u014d Araki e Michi Himeno, lunga e storica la sua collaborazione con la casa di animazione Toei Animation.\nEgli stesso ha scelto personalmente mangaka giovani per realizzare degli spin-off delle sue opere, tra cui: Megumu Okada, Shiori Teshirogi, Chimaki Kuori, Yun Kouga.\nIl suo studio/azienda da mangaka situato a Tokyo \u00e8 la Kurumadapro.\nAttualmente \u00e8 al lavoro su tre manga: \"Saint Seiya - Next Dimension - Myth of Hades\", sequel del suo lavoro pi\u00f9 famoso, su Otoko Zaka (sequel del manga del 1984), ed il sequel di Fuma no Kojiro.\nOpere.\nElenco dei fumetti di Kurumada in ordine cronologico:\nIn Italia.\nI manga di Masami Kurumada usciti in Italia sono:"}
{"id": "353718", "revid": "635893", "url": "https://it.wikipedia.org/wiki?curid=353718", "title": "Kemijoki", "text": "Il Kemijoki (in svedese\u02d0 \"Kemi \u00e4lv\"), con i suoi 550 km di lunghezza, \u00e8 il fiume pi\u00f9 lungo della Finlandia. Passando attraverso le citt\u00e0 di Kemij\u00e4rvi e Rovaniemi, sfocia nel Golfo di Botnia nei pressi di Kemi. Il bacino del Kemijoki interessa una grande parte della Finlandia settentrionale, e si estende fino ai confini con la Norvegia e la Russia. L'ampiezza del bacino \u00e8 di 51.000\u00a0km\u00b2. La portata del fiume alla foce \u00e8 di circa 556\u00a0m\u00b3 al secondo.\nGli affluenti del Kemijoki sono l'Ounasjoki, che si immette nel Kemijoki a Rovaniemi e il Kitinen, che si immette nel Kemijoki a Pelkosenniemi, il Vuotos e il Tenni\u00f6joki.\nGli affluenti del Kitinen (230\u00a0km) sono il Luiro, il Sattanen ed il Jeesi\u00f6joki. Nel corso superiore del Kitinen c'\u00e8 il lago artificiale e la centrale idroelettrica di Porttipahta. Il Luiro (230\u00a0km) inizia dal lago Luiroj\u00e4rvi nei pressi di Saariselk\u00e4 e scorre attraverso il lago artificiale di Lokan verso il Kitinen. L'Ounasjoki (280\u00a0km), che si origina come emissario del lago Ounasj\u00e4rvi nei pressi di Enonteki\u00f6n \u00e8 stato calmato nel 1983, e non vi sono state costruite centrali elettriche.\nIl Tenni\u00f6joki (126\u00a0km) inizia in territorio russo e, passando attraverso Salla affluisce nel Kemijoki a Savukoski. Al punto di affluenza tra il Kemijoki e il Vuotosjoki era stata progettato un bacino artificiale, ma il progetto venne abbandonato 1982 come risultato di un'attivit\u00e0 cittadina. Il Governo della Finlandia ha tentato di nuovo nel 1992 di portare avanti il progetto per la costruzione del bacino di Vuotos. La corte per i diritti idrici dette il permesso alla costruzione del bacino e della centrale idroelettrica il 29 febbraio 2000 dopo una denuncia. La corte di diritto amministrativo di Vaasa rovesci\u00f2 il 14 giugno 2001 la decisione della corte per i diritti idrici e annull\u00f2 il permesso. La corte suprema di diritto amministrativo prese il 18 dicembre 2002 la decisione finale di negare i permessi per la costruzione del bacino.\nLa prima centrale idroelettrica venne costruita sul Kemijoki nel 1946 a Isohaaraan. In totale sul Kemijoki e sul suo bacino sono state costruite 15 centrali idroelettriche. La produzione di energia elettrica tramite le acque del Kemijoki \u00e8 stata nel 2003 di 4,3 TWh, che corrispondono a circa il 34,5% della produzione finlandese di energia elettrica.\nPrima della costruzione delle centrali idroelettriche il Kemijoki era uno tra fiumi europei con la pi\u00f9 grande popolazione di salmoni. La quantit\u00e0 di pesce pescato al tempo era annualmente di pi\u00f9 di 160 tonnellate. La pesca al salmone venne successivamente interrotta nella parte inferiore del fiume, ma tuttora vi \u00e8 un'attiva pesca nella parte superiore."}
{"id": "353740", "revid": "729019", "url": "https://it.wikipedia.org/wiki?curid=353740", "title": "Armata del Potomac", "text": "LArmata del Potomac fu la maggiore armata unionista nel teatro d'operazioni orientale della Guerra di secessione americana.\nStoria.\nL'Armata del Potomac fu creata nel 1861 ma, relativamente parlando, ebbe solo la grandezza di un Corpo d'Armata. Inizi\u00f2 come Armata della Virginia Nord-Orientale, ma ricevette il nome per cui \u00e8 maggiormente famosa gi\u00e0 nel luglio di quell'anno. Ebbe numerosi comandanti e ricevette molte modifiche strutturali. Fu infine smobilitata nel 1865, dopo che la guerra si era conclusa.\nIl nome di Armata del Potomac fu anche il nome dato all'armata del Generale confederato Pierre Gustave Toutant de Beauregard durante le prime fasi della guerra (precisamente la prima battaglia di Bull Run). Tuttavia il nome fu alla fine cambiato in Armata della Virginia Settentrionale, diventata successivamente famosa sotto il comando del Generale Robert E. Lee.\nAlcuni credono che l'Armata della Virginia del Generale John Pope fosse un altro nome di questa Armata, ma, nel periodo in cui esistette l'Armata della Virginia, l'Armata del Potomac era ancora attiva nella Penisola e il Generale George B. McClellan ancora ne era al comando.\nComandanti.\nIl Maggior Generale John G. Parke assunse per breve periodo, per quattro volte, il comando interinale durante le assenze di Meade).\nMaggiori battaglie e Campagne.\nDalla Campagna Overland alla fine della guerra, il Ten. Gen. Ulysses S. Grant s'associ\u00f2 al Quartier Generale di Meade e supervision\u00f2 le azioni dell'Armata del Potomac insieme con tutte le altre forze militari dell'Unione, ma Meade rimase formalmente al comando."}
{"id": "353743", "revid": "767487", "url": "https://it.wikipedia.org/wiki?curid=353743", "title": "Saulcy (Svizzera)", "text": "Saulcy (toponimo francese) \u00e8 un comune svizzero di 265 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSaulcy \u00e8 servito dall'omonima stazione sulla ferrovia Glovelier-Saignel\u00e9gier.\nAmministrazione.\nDal 1853 comune politico e comune patriziale sono uniti nella forma del \"commune mixte\"."}
{"id": "353749", "revid": "842", "url": "https://it.wikipedia.org/wiki?curid=353749", "title": "TransFlash", "text": ""}
{"id": "353752", "revid": "6923", "url": "https://it.wikipedia.org/wiki?curid=353752", "title": "Koufonissia", "text": "Koufonissia sono due isole delle Piccole Cicladi a sud est di Nasso e ad ovest di Amorgo. Trattasi di due isole distinte:\nSolitamente nel gruppo viene compresa anche Keros.\nRitenute, fino agli anni novanta uno degli ultimi paradisi turistici, le due isolette sono state scoperte ed \"invase\" da turisti di provenienza prevalentemente svedese.\nCentri abitati.\nChora.\nL'unico centro abitato \u00e8 Chora, sulla costa sud-occidentale di Ano Koufonissi, su una piccola baia riparata dai venti meltemi, prospiciente lo scalo dove attraccano i traghetti provenienti dal Pireo e da Nasso. Chora ha un aspetto cicladico con vie strette e case bianche dalle porte e finestre tinte d'azzurro. Ad aggiungere \"colore\" \u00e8 il vecchio mulino a vento sulla cima della collina, visibile dal traghetto prima di entrare in porto.\nA oriente di Chora si dipana una strada asfaltata che si arresta dopo pochi chilometri. Lungo il suo percorso si trovano le spiagge pi\u00f9 frequentate, ultima delle quali Foinikas. \u00c8 possibile proseguire a piedi o meglio in barca alla scoperta di ulteriori calette, quali Fanos e Italida, detta anche \"plati\u00e0 Pounta\" ugualmente affollate nei mesi estivi. Oltre ancora nella parte nord di Ano Koufonissi e vicino a Capo Xilovati c'\u00e8 Poros, un arenile meno frequentato per via dei venti che si abbattono impetuosi."}
{"id": "353753", "revid": "729019", "url": "https://it.wikipedia.org/wiki?curid=353753", "title": "Albert Sidney Johnston", "text": "Giovent\u00f9.\nJohnston nacque a Washington (Kentucky), figlio pi\u00f9 giovane del dottor John e di Abigail Harris Johnston. Suo padre era originario di Salisbury (Connecticut)). Sebbene Albert Johnston fosse nato in Kentucky, pur tuttavia visse gran parte della vita in Texas, che egli considerava come sua patria. Studi\u00f2 alla Transylvania University di Lexington e pi\u00f9 tardi si assicur\u00f2 l'ingresso nell'Accademia Militare di West Point. Nel 1826 ricevette il diploma, ottavo nella sua classe, dall'Accademia e il brevetto da sottotenente nel 2\u00ba Fanteria. Fu assegnato a New York e in Missouri, servendo nella guerra di Black Hawk nel 1832, come capo dello staff del Gen. Henry Atlinson. Nel 1829 si spos\u00f2 con Henrietta Preston. Si dimise nel 1834 per tornare in Kentucky e occuparsi della moglie moribonda. Ebbero un solo figlio, William Preston Johnston.\nEsercito del Texas.\nNell'aprile del 1834, Johnston si occup\u00f2 della sua fattoria in Texas, ma si arruol\u00f2 come soldato semplice nelle liste dell'Esercito del Texas durante la Guerra d'indipendenza del Texas contro la repubblica del Messico nel 1836. Un mese pi\u00f9 tardi, Johnston fu promosso maggiore e divenne aiutante di campo del Generale Sam Houston. Fu nominato aiutante generale equivalente a colonnello nell'Esercito della Repubblica del Texas il 5 agosto 1836. Il 31 gennaio 1837 divenne brigadier generale anziano effettivo dell'Esercito del Texas.\nIl 7 febbraio 1837 combatt\u00e9 a duello col brigadiere generale del Texas Felix Huston, entrambi candidati per il comando dell'Esercito del Texas; Johnston rifiut\u00f2 di sparare a Huston e perse la sua posizione dopo essere stato ferito al bacino. Il secondo Presidente della Repubblica del Texas, Mirabeau B. Lamar, lo nomin\u00f2 Ministro della Guerra il 22 dicembre 1838. Johnston si occup\u00f2 della difesa dei confini del Texas per fronteggiare l'invasione messicana e nel 1839 condusse una Campagna contro i nativi americani nel Texas settentrionale. Nel febbraio 1840 rassegn\u00f2 le dimissioni e torn\u00f2 in Kentucky, dove spos\u00f2 Eliza Griffin nel 1843. Andarono a risiedere in una vasta piantagione che chiam\u00f2 China Grove nella Contea di Brazoria (Texas).\nEsercito degli Stati Uniti.\nJohnston torn\u00f2 nell'Esercito del Texas durante la guerra messicano-statunitense sotto il generale Zachary Taylor col grado di colonnello del 1\u00ba Fucilieri Volontari del Texas. L'arruolamento dei suoi volontari prosegu\u00ec fino a prima della battaglia di Monterrey. Johnston oper\u00f2 per convincere i pochi volontari a raffermarsi e a combattere allo stesso modo per cui egli stesso seguit\u00f2 a servire come ispettore generale dei volontari e prese parte allo scontro di Monterrey e di Buena Vista. Johnston rimase nella sua piantagione dopo la guerra fin quando non fu nominato dal Presidente degli Stati Uniti Zachary Taylor maggiore dell'Esercito degli Stati Uniti e fu fatto ufficiale pagatore degli Stati Uniti nel dicembre del 1849. Serv\u00ec in questo ruolo per pi\u00f9 di cinque anni, effettuando sei giri di lavoro e viaggiando per pi\u00f9 di 4.000 miglia annue sulla frontiera indiana del Texas. Serv\u00ec sulla frontiera del Texas e altrove nel West. Nel 1855 il Presidente Franklin Pierce lo nomin\u00f2 colonnello del 2\u00b0 (ora 5\u00b0) Cavalleria, un nuovo reggimento che egli organizz\u00f2. Come figura-chiave della Guerra dello Utah, guid\u00f2 truppe dell'esercito degli Stati Uniti che istituirono di stabilire un governo non-mormone nel territorio precedentemente era stato mormone. Ottenne un brevetto da brigadier generale nel 1857 per il suo servizio in Utah. Rimase in Kentucky fino al 2 dicembre 1860, quando s'imbarc\u00f2 alla volta della California per assumere il comando del Dipartimento Militare del Pacifico.\nGuerra di secessione.\nAllo scoppio della guerra di secessione, Johnston comandava il Dipartimento Militare del Pacifico dell'esercito degli Stati Uniti in California quando fu avvicinato da alcuni Californiani che lo esortarono a portare le sue forze a Est per raggiungere le forze dell'Unione che fronteggiavano la Confederazione. Si dimise dalle sue funzioni il 9 aprile 1861 non appena seppe della secessione del Texas. Rimase in California fino a giugno. Dopo una rapida marcia attraverso i deserti dell'Arizona e del Texas raggiunse Richmond (Virginia) intorno al 1\u00ba settembre 1861. L\u00ec fu nominato generale dal suo amico Jefferson Davis. Il 30 maggio 1861 Johnston aveva il secondo grado pi\u00f9 alto fra i Generali confederati (dopo il meno noto Samuel Cooper), come comandante del Dipartimento Militare Occidentale. Addestr\u00f2 l'Armata del Mississippi perch\u00e9 difendesse le linee confederate dal fiume Mississippi al Kentucky e ai monti Allegheny.\nMalgrado l'esercito confederato ottenesse una vittoria in grado di dare morale nella prima Bull Run a Est, nel 1861, i problemi nel West presto si rivelarono gravi ai primi del 1862. I generali subordinati di Johnston persero Fort Henry il 6 febbraio 1862 e Fort Donelson il 16 febbraio 1862, ad opera del brigadier generale unionista Ulysses S. Grant. Johnston aveva errato nel suo giudizio che lo aveva portato alla scelta dei generali Tilghman e Floyd perch\u00e9 tenessero quelle posizioni tanto cruciali e per non aver operato ispezioni per verificare se le fortificazioni avessero difese adeguate. Tra l'altro il maggior generale unionista Don Carlos Buell cattur\u00f2 la vitale cittadina di Nashville (Tennessee). Il generale Pierre Gustave Toutant Beauregard fu inviato a Ovest per unirsi a Johnston ed essi organizzarono le loro forze a Corinth (Mississippi), pianificando di tendere un'imboscata alle forze di Grant a Pittsburg Landing (Tennessee).\nShiloh.\nJohnston concentr\u00f2 la maggior parte delle sue forze intorno al teatro d'operazioni e lanci\u00f2 un massiccio attacco di sorpresa contro Grant nella battaglia di Shiloh il 6 aprile 1862. Le forze confederate superavano quelle unioniste e Johnston sembrava essere ovunque, guidando di persona le operazioni, radunando le truppe su e gi\u00f9 per le linee. Alle 14,30 circa, mentre assolveva a uno di questi compiti, fu ferito, colpito da un proiettile dietro al ginocchio destro. Non pens\u00f2 che la ferita fosse seria al momento e attese l'arrivo del suo medico occupandosi invece di alcuni soldati unionisti feriti. Il proiettile di fatto aveva per\u00f2 reciso l'arteria femorale e il suo stivale era pieno di sangue. Entro pochi minuti Johnston fu visto dal suo staff prossimo allo svenimento sul suo cavallo e gli fu chiesto se fosse ferito. Al che egli rispose: \u00abS\u00ec, e temo seriamente\u00bb. \u00c8 possibile che il duello di Johnston nel 1837 gli avesse leso il nervo o che l'intorpidimento della gamba non gli avesse fatto sentire di conseguenza la ferita. Johnston fu adagiato in un burrone dove la morte lo colse in pochi minuti.\nIronicamente, \u00e8 probabile che un soldato confederato avesse sparato il colpo mortale. Nessun soldato unionista fu visto alle spalle di Johnston durante la fatale azione, mentre \u00e8 noto che molti sudisti sparavano contro le linee nordiste nel momento in cui Johnston portava avanti con efficacia i suoi uomini all'attacco. Fu il caduto di grado pi\u00f9 alto nella guerra e la sua morte fu un duro colpo per il morale della Confederazione. Jefferson Davis lo considerava il miglior generale del Paese; questo avvenne due mesi prima che il generale Robert E. Lee si dimostrasse quel superbo generale che fu.\nEpitaffio.\nJohnston fu sepolto a New Orleans (Louisiana). Nel 1866 una risoluzione congiunta del Parlamento del Texas decret\u00f2 che il suo corpo fosse traslato nel Cimitero di Stato del Texas, ad Austin (la riesumazione avvenne nel 1867). Quattro decenni dopo lo Stato incaric\u00f2 Elisbet Ney di erigergli un monumento a una statua sul suo luogo di sepoltura.\nLa Commissione Storica del Texas fece erigere una lapide all'ingresso di quella che era stata la sua piantagione. Una lapide nei pressi fu eretta dal Capitolo di San Jacinto delle \"Figlie della Repubblica del Texas\" e dal Capitolo di Lee, Roberts e Davis delle \"Figlie Unite degli Stati Confederati d'America\"."}
{"id": "353757", "revid": "2730", "url": "https://it.wikipedia.org/wiki?curid=353757", "title": "Battaglia di Shiloh", "text": "La battaglia di Shiloh, conosciuta anche come battaglia di Pittsburg Landing, fu uno dei maggiori conflitti nell'ambito del Teatro Occidentale della guerra di secessione americana, avvenuto tra il 6 e il 7 aprile 1862 nel Tennessee Sud-occidentale.\nUn esercito dell'Unione, conosciuto come Armata del Tennessee, composto da effettivi e sotto il comando del Maggior generale Ulysses S. Grant si mosse dal fiume Tennessee verso meridione accampandosi nella localit\u00e0 detta Pittsburg Landing, nella contea di Hardin (Tennessee) sulla riva occidentale del fiume; fu poi appoggiato dall'Armata dell'Ohio composta da 17.918 effettivi.\nL'Armata confederata del Mississippi diretta dal Generale Albert Sidney Johnston e dal suo secondo in comando Pierre Gustave Toutant de Beauregard lanci\u00f2 un attacco a sorpresa partendo dalla base situata nei pressi di Corinth (Mississippi); il comandante sudista rimase ferito mortalmente durante i cruenti scontri e il suo sostituto Beauregard decise infine di interrompere l'attacco a tarda sera. Le forze di Grant furono invece rinforzate, nel corso della nottata, da una delle sue divisioni posizionate pi\u00f9 a nord, a cui se ne aggiunsero velocemente altre tre provenienti dall'esercito guidato da Don Carlos Buell; ci\u00f2 permise loro di lanciare un inatteso contrattacco il mattino seguente annullando le conquiste confederate del giorno precedente. \nIl 6 aprile 1862, primo giorno della battaglia, i confederati tentarono di attirare i difensori unionisti lontano dal fiume, verso ovest, in direzione delle paludi di \"Owl Creek\"; Johnston sper\u00f2 in tal modo di poter sconfiggere gli avversari prima del previsto arrivo dell'Armata dell'Ohio di Buell. Le linee di battaglia per\u00f2 si fecero presto assai confuse durante gli aspri combattimenti e gli uomini di Grant si spostarono a nord-est, verso Pittsburg Landing, prendendo posizione su una strada chiamata \"nido di vespe\" (Hornet's Nest). Le divisioni di Benjamin Prentiss e W.H.L. Wallace fornirono il tempo necessario affinch\u00e9 la linea del fronte si stabilizzasse sotto la protezione di numerose postazioni d'artiglieria; Wallace fu ferito a morte quando la posizione croll\u00f2 sotto la spinta degli aggressori, mentre diversi reggimenti delle due divisioni furono circondati e costretti alla resa. Johnston, colpito ad una gamba, mor\u00ec dissanguato mentre conduceva personalmente un attacco. Beauregard, il suo secondo, giunse a riconoscere quanto l'esercito fosse esausto per l'impegno profuso lungo l'intera giornata, e decise di non portare quella notte l'assalto conclusivo alla linea unionista. \nGli uomini di Buell, stanchi ma senza aver combattuto, e ben organizzati, ed una divisione aggiuntiva dell'esercito di Grant arrivarono entro la tarda serata, contribuendo sostanzialmente a ribaltare la situazione la mattina seguente quando inizi\u00f2 un contrattacco lungo l'intera linea. Le forze confederate furono costrette a retrocedere dall'intera area, ponendo definitivamente termine alle loro speranze di bloccare l'avanzata nel nord del Mississippi.\nLa battaglia di Shiloh si rivel\u00f2 essere la battaglia pi\u00f9 sanguinosa dell'intera storia degli Stati Uniti d'America fino a quel momento, superata per\u00f2 gi\u00e0 a settembre di quello stesso anno dalla battaglia di Antietam.\nAntefatti e piani militari.\nDopo lo scoppio della guerra civile, la Confederazione cerc\u00f2 di difendere la vallata del Mississippi, i fiumi Cumberland e Tennessee, la ferrovia Louisville and Nashville e il passo Cumberland, che potevano tutti essere usati per invadere la Confederazione. Lo Stato del Kentucky, neutrale, all'inizio costituiva un cuscinetto per la Confederazione poich\u00e9 le truppe dell'Unione avrebbero dovuto passare sul suo territorio se avessero voluto avanzare verso sud, ma nel settembre 1861 il generale confederato Leonidas Polk occup\u00f2 la citt\u00e0 di Columbus nel Kentucky, spingendo lo Stato ad entrare nell'Unione. Questo rese possibile il passaggio delle truppe unioniste sul territorio del Kentucky e spinse il presidente confederato Jefferson Davis a nominare il generale Albert Sidney Johnston, uno stimato ufficiale dell'esercito prebellico, al comando delle truppe confederate sul fronte occidentale. Sotto Johnston, Columbus fu fortificata per bloccare il Mississippi, furono creati i forti Henry e Donelson sul Cumberland e sul Tennessee, Bowling Green dotata di guarnigioni per sorvegliare la ferrovia \"Louisville and Nashville\", e il passo Cumberland occupato.\nCon la superiorit\u00e0 numerica, l'Unione pot\u00e9 concentrare truppe per sfondare le linee confederate in un singolo punto e aggirare Columbus. Il maggiore generale Henry Halleck era al comando delle forze unioniste nella vallata del Mississippi, e alla fine del 1861 decise di concentrarsi sul fiume Tennessee come il fulcro dell'avanzata. \nL'esercito di Ulysses Grant e la marina fluviale di Andrew Foot avanzavano verso il cuore della Confederazione occidentale. Dopo la caduta dei fortini confederati nella battaglia di Fort Henry il 6 febbraio 1862 prima, e nella battaglia di Fort Donelson qualche giorno dopo, Johnston ritir\u00f2 le sue truppe nel Tennessee occidentale, nel nord del Mississippi e nell'Alabama, per riorganizzarsi; stabil\u00ec la base del suo quartier generale a Corinth, sede di un importante snodo ferroviario, la \"Memphis and Charleston Railroad\", oltre che collegamento strategico tra le coste dell'Oceano Atlantico e il fiume Mississippi. Lasci\u00f2 comunque alle forze dell'Unione il libero accesso, sia nello Stato del Tennessee meridionale, compresa la capitale Nashville, che nei punti situati pi\u00f9 sud, attraverso il fiume Tennessee.\nNei primi di marzo 1862 il maggiore generale dell'Unione Henry Halleck, allora comandante del \"Dipartimento del Missouri\", ordin\u00f2 a Grant di rimanere a Fort Henry occupato e il 4 marzo 1862 gli tolse il comando della spedizione affidandolo al subordinato Charles Ferguson Smith, recentemente promosso. Diversi storici affermano che Halleck procedette a tale nomina a causa del conflitto professionale e forse anche personale con Grant. Halleck dovette tuttavia reinserirlo al pieno comando, influenzato in ci\u00f2 da un'inchiesta ordinata dal presidente Abraham Lincoln.\nGli ordini di Smith erano di condurre incursioni per conquistare o almeno danneggiare le reti ferroviarie nel Tennessee sud-occidentale. Le truppe del generale di brigata William Tecumseh Sherman arrivarono da Paducah (Kentucky) con l'analoga missione di rendere inutilizzabili le ferrovie nei pressi di Eastbank, nel Mississippi.\nHalleck ordin\u00f2 inoltre a Grant di far avanzare la sua armata per operare un'invasione lungo il fiume Tennessee; lasciato quindi Fort Henry si diresse a sud, raggiungendo Savannah il 14 marzo 1862 e stabilendo il suo quartier generale sulla riva orientale. Le truppe aprirono il campo un po' pi\u00f9 lontano: cinque divisioni a Pittsburg Landing e una sesta a Crump's Landing.\nNel frattempo il comando di Halleck fu ampliato attraverso il consolidamento delle armate comandate da Grant e Buell e ribattezzate \"Dipartimento del Mississippi\". Con l'intero esercito al comando di Halleck venne ordinato a Buell di congiungersi con Grant a Savannah. Buell inizi\u00f2 cos\u00ec una marcia con gran parte delle forze accampate a Nashville dirigendosi a sud-ovest. Halleck intendeva assumere la guida del campo di persona e dirigere entrambi gli eserciti verso sud al fine di conquistare in un'offensiva congiunta presso Corinth, dove la ferrovia \"Mobile and Ohio\", che collegava Mobile, in Alabama, al fiume Ohio, si intersecava con la \"Memphis and Charleston\". La ferrovia rappresentava una linea di rifornimento di vitale importanza che collegava la vallata del fiume Mississippi prima a Memphis e poi a Richmond in Virginia; impadronirsene divent\u00f2 perci\u00f2 una questione di primaria importanza.\nJohnston comprese che aveva un prezioso vantaggio tattico da sfruttare: poteva colpire l'esercito nemico mentre era diviso sparpagliato nel Tennessee con un attacco a sorpresa ai campi di Shiloh. Beauregard quindi progett\u00f2 un complesso assalto. Le divisioni confederate uscirono dalle fortificazioni di Corinth e marciarono verso nord-est. Ma un violento temporale rese fangose le strade: a questo punto Beauregard volle annullare l'attacco, pensando che avessero perso l'effetto sorpresa; Johnston, fiducioso, dichiar\u00f2: \"Gentiluomini, attaccheremo alle prime luci del giorno\". \nNonostante qualche esploratore nordista avesse rilevato presenza di forze nemiche in avvicinamento i comandanti non diedero peso agli avvisi, considerandole solo piccole milizie locali. All'alba le vedette unioniste scoprirono che non si trattava di piccole milizie, ma di un poderoso esercito di migliaia di soldati, che stava sferrando un attacco a sorpresa attraversando i boschi del Tennessee.\nForze in campo e movimenti iniziali.\nUnione.\nArmata del Tennessee.\nL'Armata del Tennessee del Maggior generale Ulysses S. Grant era composta da uomini e consisteva in sei divisioni:\nDelle sei divisioni accampate sul lato occidentale del fiume Tennessee all'inizio dell'aprile 1862 solo la terza si trovava a Crump's Landing; il resto era situato pi\u00f9 a sud (a monte), a Pittsburg Landing. Grant si guadagn\u00f2 una discreta reputazione per essere maggiormente preoccupato di realizzare i suoi piani che di sventare quelli del nemico, ma la posizione strategica del suo accampamento a Pittsburg non mostrava in realt\u00e0 tale preoccupazione. \nL'esercito era strategicamente disposto per piccoli accampamenti, con molti soldati che circondavano un piccolo quartier generale provvisorio stabilito all'interno di una capanna di tronchi chiamata \"Shiloh Church\" (Silo era una citt\u00e0 biblica che serviva come capitale dell'antico Regno di Israele), passando il tempo in attesa dell'armata di Buell attraverso esercitazioni dei cadetti, senza realizzare alcun trinceramento o altre significative misure difensive.\nNelle sue memorie il generale avrebbe reagito alla critica sulla mancanza di misure preventive: \"le truppe, sia ufficiali che soldati, avevano bisogno di disciplina e esercitazioni pi\u00f9 di quanto potessero sperimentare con il piccone, la pala e l'ascia... sottoposto a tutte queste circostanze ho concluso che esercitazioni e disciplina valevano di pi\u00f9 per i nostri uomini che le stesse fortificazioni\".\nLa divisione di Lew Wallace stazionava a nord di Pittsburg Landing, nei pressi di Crump's Landing, una posizione destinata ad impedire il collocamento delle artiglierie fluviali confederate, per proteggere la strada che collegava l'approdo di Crump a Bethel Station, oltre che per coprire il fianco destro dell'esercito dell'Unione. Inoltre le truppe di Wallace erano in grado anche di tenere sotto controllo ed eventualmente colpire la linea ferroviaria che collegava la stazione di Bethel a Corinth, posta a circa a sud.\nStato maggiore e quartiere generale\nFonti:\nArmata dell'Ohio.\nLa parte dell'Armata dell'Ohio di Don C. Buell impegnata nella battaglia era composta da quattro divisioni:\nIl 5 aprile, alla vigilia della battaglia, la prima delle divisioni di Buell sotto il comando di William \"Bull\" Nelson raggiunse Savannah (Tennessee); Grant gli ordin\u00f2 di accamparsi l\u00ec invece di attraversare immediatamente il fiume. Il resto dell'esercito, ancora in marcia con solo quattro porzioni delle sue divisioni - per un totale di 17.918 uomini - raggiunse l'area dopo l'inizio della battaglia ed ebbe un ruolo significativo solo nel secondo giorno.\nLe altre tre divisioni erano guidate da Alexander M. McCook, Thomas L. Crittenden e Thomas J. Wood; quest'ultima giunse troppo tardi e non fu di aiuto nemmeno nel corso della seconda giornata di combattimenti.\nStato maggiore e quartier generale\nConfederati.\nDalla parte confederata Albert S. Johnston denomin\u00f2 la sua nuova forza \"Armata del Mississippi\", deviando dalla regola generale che solo gli eserciti dell'Unione avevano il nome di fiumi. A volte anche definita l'\"Armata del West\", fu ribattezzata da Braxton Bragg come Armata del Tennessee a novembre.\nIl cinquantanovenne Johnston era uno degli ufficiali pi\u00f9 esperti di entrambe le parti fino a questo punto della guerra, avendo partecipato a cinque diversi conflitti per tre differenti nazioni nel corso di una carriera militare che copriva oramai 34 anni; in un'occasione Jefferson Davis ebbe a dire che \"se Johnston non \u00e8 un generale, allora ci\u00f2 significa che non abbiamo alcun generale\".\nErano organizzati in quattro grandi Corpi d'Armata, comandati da:\nFonti:\nComparazione tra gli eserciti.\nAlla vigilia della battaglia le armate contrapposte disponevano, approssimativamente, dello stesso numero di soldati, ma i confederati erano scarsamente armati, con vecchie dotazioni, tra cui fucili da caccia, pistole di piccolo calibro, fucili ad avancarica a pietra focaia e persino qualche picca; tuttavia alcuni reggimenti come la 6\u00aa e la 7\u00aa fanteria del Kentucky possedevano fucili \"Pattern 1853 Enfield\". Le truppe avevano pochissima esperienza diretta nel combattimento, mentre gli uomini di Braxton Bragg provenienti da Pensacola e Mobile erano pi\u00f9 allenati.\nL'esercito di Grant comprendeva 32 dei 62 reggimenti di fanteria con esperienza in combattimento a Fort Donelson, e una buona met\u00e0 delle sue batterie di artiglieria e la maggior parte della sua cavalleria erano composte da veterani.\nPrimo giorno.\nJohnston aveva chiamato le sue forze sparpagliate Armata confederata del Mississippi\".\" Concentr\u00f2 quasi uomini attorno a Corinth, a circa 20 miglia a sud-est delle posizioni di Grant.\nIl 3 aprile 1862 lasci\u00f2 la cittadina con quasi effettivi, sperando di cogliere di sorpresa Grant prima del ricongiungimento con l'armata di Buell. Il piano era di attaccare il fianco sinistro di Grant, separare l'esercito unionista dalle cannoniere d'appoggio, che consentivano ai soldati la possibilit\u00e0 di una ritirata, attraccate sul fiume Tennessee e chiudergli quella via, spingendolo quindi verso ponente nelle paludi dello Snake Creek e dell'Owl Creek, dove avrebbe potuto essere distrutto.\nL'attacco era inizialmente programmato per il 4 aprile 1862, ma l'avanzata dovette essere differita di 48 ore a causa di una forte pioggia che trasform\u00f2 le strade in un mare di fanghiglia, facendo s\u00ec che alcune unit\u00e0 si perdessero nei boschi circostanti e costringendone altre a fermarsi di fronte agli ostacoli sorti davanti al loro cammino. I Sudisti finirono con l'impiegare tre giorni per spostare l'esercito di sole 23 miglia.\nQuesto imprevisto si rivel\u00f2 significativo per il prosieguo delle operazioni in quanto l'assalto avrebbe dovuto prendere il via quando l'esercito di Buell si trovava ancora troppo lontano per poter essere di aiuto a Grant; il 6 aprile invece esso si trovava talmente vicino da portare soccorso gi\u00e0 nel corso della seconda giornata.\nInoltre il ritardo lasci\u00f2 i confederati a corto di razioni di riserva; alle truppe ne erano state consegnate per cinque giorni poco prima di lasciare Corinth, ma l'incapacit\u00e0 di conservare adeguatamente il cibo ed il ritardo occorso port\u00f2 la maggior parte dell'esercito ad essere completamente sprovvisto di viveri al momento della battaglia. \nDurante la marcia di avvicinamento si verificarono piccole schermaglie con gli avamposti dei volontari dell'Unione ed entrambe le parti fecero prigionieri. Inoltre, la maggior parte dell'armata non riusc\u00ec a mantenere la corretta disciplina del silenzio mentre si stava preparando all'attacco. Situati a poche miglia dagli avversari i soldati secessionisti si misero ripetutamente a suonare le loro trombe, a battere i tamburi e persino a sparare con i moschetti a caccia di selvaggina; di conseguenza Beauregard temette seriamente che l'elemento sorpresa fosse andato oramai perduto e raccomand\u00f2 di tornare indietro a Corinth, credendo che qualora fosse andato incontro al nemico, questi sarebbe stato \"trincerato fin sopra agli occhi\".\nBeauregard era anche preoccupato per la mancanza di razioni, temendo che se l'esercito fosse entrato in un impegno prolungato le loro magre scorte alimentari non sarebbero state in grado di sostenerlo. Ma Johnston si rifiut\u00f2 ancora una volta di prendere in considerazione l'idea della ritirata; assunse invece la decisione di attaccare, affermando: \"sarei andato allo scontro anche se fossero stati un milione\".\nNonostante le preoccupazioni di Beauregard, la maggior parte delle forze dell'Unione non sent\u00ec l'avvicinarsi dell'esercito in marcia e non era a conoscenza neppure dei campi nemici a meno di 5 chilometri di distanza.\nBattaglia.\nPrimo attacco mattutino confederato.\nPoco prima delle 6 del mattino di domenica 6 aprile l'Armata di Johnston fu disposta in campo, a cavallo della strada conducente a Corinth. Di fatto l'esercito aveva passato l'intera nottata a bivaccare in ordine di battaglia a meno di due miglia (circa tre chilometri) dal campo unionista, nei pressi del quartier generale di Sherman posto a Shiloh Church e sfuggendo del tutto all'attenzione degli avversari.\nNonostante i numerosi contatti costituiti da scaramucce di ben poco conto e il fallimento nel mantenere la corretta disciplina del silenzio nei giorni precedenti l'attacco confederato scagliato alle prime luci dell'alba riusc\u00ec in pieno ad ottenere una completa sorpresa. La manovra di avvicinamento colse gli unionisti totalmente impreparati sia da un punto di vista tattico che strategico. Grant avrebbe desiderato evitare grandi scontri aperti almeno prima del congiungimento con l'armata di Buell. Non vennero pertanto mandati in avanscoperta n\u00e9 esploratori n\u00e9 pattuglie regolari e non vi era alcuna postazione di vedetta installata, per evitare che questi movimenti potessero scatenare una battaglia ad ampio raggio prima del sopraggiungere di Buell con i rinforzi che stavano ancora completando l'attraversamento del fiume Tennesse. Grant telegraf\u00f2 un messaggio ad Henry Halleck nella notte del 5 affermando: \"credo che vi siano assai scarse possibilit\u00e0 che un attacco generale possa essere scatenato contro di noi, ma sar\u00f2 in ogni caso preparato nel caso qualcosa di simile dovesse avvenire\".\nLa preparazione sul campo era stata ampiamente sovrastimata; Sherman, il comandante informale del campo a Pittsburg Landing rifiut\u00f2 di credere che i Confederati fossero dotati di una grossa forza d'assalto da qualche parte nelle vicinanze; non dette alcun credito alla possibilit\u00e0 di un attacco portato dal Sud, attendendosi invece che Johnston avrebbe semmai cercato di colpire dalla direzione di Purdy, ossia da ovest. Quando il colonnello Jesse Josiah Appler del 53\u00b0 fanteria Ohio lo avvert\u00ec che un attacco era invero imminente, il generale gli rispose rabbiosamente: \"riportate pure il vostro dannato reggimento fino in Ohio, qui i Confederati pi\u00f9 vicini sono quelli che si trovano all'altezza di Corinth\".\nGi\u00e0 verso le 3 di notte Everett Peabody, comandante della prima brigata di Prentiss, mand\u00f2 250 fanti della 25\u00aa Missouri e della 12\u00aa Michigan in un'operazione di ricognizione, convinto che i continui rapporti su contatti avvenuti negli ultimi giorni con i nemici significassero la forte possibilit\u00e0 di una grande forza nemica nell'area; la pattuglia, alla guida del maggiore James Edwin Powell, incontr\u00f2 il fuoco dei Confederati, che si dileguarono subito dopo nella boscaglia circostante. Nella primissima mattinata - non pi\u00f9 tardi delle 5:15 - s'imbatterono in avamposti avversari presidiati dal terzo battaglione Mississippi e per circa un'ora continu\u00f2 un vivace scambio di colpi. Messaggeri in arrivo e i rimbombi di arma da fuoco finirono con l'allertare le truppe unioniste, che formarono postazioni sulla linea di battaglia poco prima che i Sudisti li raggiungessero. Il comando generale non si era tuttavia preparato nella maniera adeguata per un attacco ai loro campi. Quando Prentiss venne a sapere che Peabody aveva mandato fuori una pattuglia senza la preventiva autorizzazione ne fu sdegnato ed accus\u00f2 il colonnello di provocare uno scontro di vaste proporzioni violando gli ordini di Grant; presto per\u00f2 cominci\u00f2 a rendersi conto che stava affrontando un assalto da parte di un'intera Armata e si affrett\u00f2 quindi a predisporre i propri uomini alla difesa delle postazioni.\nAlle ore 9 le forze dell'Unione a Pittsburg Landing si trovavano o gi\u00e0 impegnate direttamente o comunque in movimento verso la prima linea; sia Peabody che Powell rimasero uccisi nel corso degli scontri.\nLo schieramento confuso delle truppe confederate contribu\u00ec a ridurre l'efficacia dell'attacco; n\u00e9 Johnston n\u00e9 Beauregard avevano un piano di battaglia preordinato e unificato. In precedenza il comandante sudista aveva telegrafato al presidente confederato Jefferson Davis il suo piano: \"Polk a sinistra, Bragg al centro, Hardee a destra, Breckinridge in riserva\". La sua strategia era di forzare l'attacco sul fianco destro per bloccare all'Union Army l'accesso al fiume, sua linea di rifornimento e via d'uscita; Johnston ordin\u00f2 a Beauregard di trattenersi nella retroguardia e da l\u00ec dirigere uomini e rifornimenti a seconda delle necessit\u00e0 del caso; mentre egli condusse dalla prima linea gli uomini sul fronte di battaglia. Questa decisione di fatto lasci\u00f2 il comando dei movimenti tattici a Beauregard, il quale ne aveva una visione diversa: semplicemente attaccare in tre ondate per spingere gli unionisti verso est fino al fiume; ma vi erano forze insufficienti proprio sul fianco destro per poter avvolgere l'Armata contrapposta dalla direzione che era stata pianificata. Si afferma che Johnston fu aspramente criticato per questa divisione dei ruoli con Beauregard, in parte tuttavia giustificata dal fatto che vi erano molte reclute inesperte nel suo esercito che necessitavano di un forte incoraggiamento personale sul fronte.\nI corpi d'armata di Hardee e di Bragg iniziarono l'attacco con le loro divisioni disposte in una fila larga circa 5 km e lunga circa 3 dal fronte alla colonna posteriore; durante l'avanzata queste unit\u00e0 iniziarono a mescolarsi e pertanto divenne difficoltoso tenerle sotto controllo. I comandanti dei corpi d'assalto attaccavano in formazione di linea senza riserve e l'artiglieria non pot\u00e9 venire concentrata per provocare una breccia. Verso le 7:30 dalla sua posizione nelle retrovie Beauregard ordin\u00f2 ai corpi d'assalto di Polk e Breckinridge di avanzare rispettivamente a sinistra e a destra della linea, diluendone cos\u00ec la loro efficacia. L'attacco and\u00f2 quindi avanti trasformandosi in un assalto frontale condotto da una singola linea, a cui mancavano sia la profondit\u00e0 che il peso d'urto necessari per avere successo. Le unit\u00e0 in marcia sui terreni sconnessi non erano in grado di mantenere l'integrit\u00e0 della formazione, finirono quindi col mischiarsi con i reggimenti degli altri comandi; i generali si trovarono quindi a comandare zone del campo di battaglia anzich\u00e9 le loro divisioni. Sia i comandi che il pieno controllo della situazione, nel senso moderno dei termini, furono persi fin dall'inizio del primo assalto.\nGrant raduna l'Armata.\nL'assalto, nonostante le sue carenze di fondo, non fu per questo motivo meno feroce e nel fronteggiarlo alcuni dei tanti soldati non ancora perfettamente addestrati del nuovo esercito federale di Grant scapparono per mettersi in salvo verso il fiume; altri si batterono bene ma furono obbligati ad arretrare sotto la forte pressione e cercarono di formare nuove linee di difesa. Molti reggimenti unionisti si disintegrarono, con le compagnie e le sezioni rimaste sul campo che si aggregarono ad altri comandi. Sherman, che si era mostrato negligente nel prepararsi all'eventualit\u00e0 di un attacco, divenne per\u00f2 presto uno degli elementi pi\u00f9 importanti; apparve ovunque lungo le sue linee ispirando le reclute a resistere e ci\u00f2 nonostante le sbalorditive perdite da entrambe le parti. Sub\u00ec due piccole ferite e tre cavalli su cui cavalcava furono uccisi da spari; lo storico James M. McPherson cita questa battaglia come la svolta nella vita militare di Sherman, che lo aiut\u00f2 a diventare uno dei principali generali nordisti. La sua divisione sopport\u00f2 gran parte del peso dell'attacco iniziale; nonostante il pesante fuoco patito - soprattutto sul fianco sinistro, che si sfald\u00f2 - i suoi uomini combatterono ostinatamente. Ma le truppe dell'Unione nella loro generalit\u00e0 perdettero lentamente terreno e arretrarono in una nuova linea dietro la Shiloh Church.\nLa divisione di McClernand riusc\u00ec a fatica a stabilizzare temporaneamente la posizione; nel complesso tuttavia le forze di Johnston operarono una solida avanzata realizzando progressi costanti fino a mezzogiorno, travolgendo le posizioni federali una alla volta ed arroccandole su se stesse. Mentre i confederati avanzavano molti di loro gettarono via i moschetti a pietra focaia di cui erano dotati per impadronirsi dei fucili di miglior calibro abbandonati sul terreno dalle truppe dell'Unione in fuga.\nAlle ore 11 l'avanzata inizi\u00f2 a rallentare innanzitutto a causa della dura resistenza incontrata, ma anche per problemi disciplinari sorti quando l'esercito Sudista super\u00f2 i campi federali; la vista del cibo fresco che bruciava ancora tranquillamente sui fal\u00f2 allestiti all'interno degli accampamenti si dimostr\u00f2 troppo allettante per le truppe affamate, cosicch\u00e9 molti romperanno i ranghi per mettersi a saccheggiare e depredare con il risultato di bloccare l'esercito il quale dovette rimanersene in attesa almeno fino a quando i loro ufficiali non riuscirono a rimetterli in riga.\nLo stesso Johnston fin\u00ec con l'essere costretto ad intervenire personalmente per aiutare a prevenire il saccheggio e riportare la propria Armata in carreggiata; dirigendosi al campo appena occupato prese una tazza di latte e annunci\u00f2: \"lasciate che questa sia la mia parte del bottino per oggi\", prima di far muovere nuovamente la truppa in avanti.\nGrant si trovava quella mattina a circa a valle, a bordo di una cannoniera a Savannah, quando ud\u00ec per la prima volta il rombo del fuoco d'artiglieria; il giorno 4 si era ferito quando il suo cavallo cadendo lo aveva travolto. Si trovava pertanto in convalescenza e del tutto incapace di muoversi senza l'uso delle stampelle; ordin\u00f2 per\u00f2 alla Divisione di William \"Bull\" Nelson di marciare lungo il lato Est del fiume fino ad un punto proprio di fronte a Pittsburg Landing, da dove avrebbe potuto facilmente venire traghettata sul campo.\nPrese quindi il suo battello a vapore \"Tigress\" a \"Crump's Landing\", da dove lavor\u00f2 freneticamente per trasferire sul campo i rinforzi necessari che si trovavano nelle immediate vicinanze. Diede a L. Wallace i suoi primi ordini; egli avrebbe dovuto cio\u00e8 aspettare in riserva rimanendo per\u00f2 pronto a muoversi in qualsiasi momento. Tali riserve non giungeranno peraltro rapidamente, a causa (forse) delle autonome decisioni assunte dallo stesso Wallace.\nGrant procedette quindi fino a \"Pittsburg Landing\", giungendovi verso le 8:30; la maggior parte della giornata trascorse prima che giungessero i primi rinforzi; la divisione di Nelson giunse verso le 17:00, mentre Wallace apparve solo attorno alle 19. La lentezza esasperante del movimento di Wallace verso il campo di battaglia sarebbe diventata una questione di discussione assai controverso e un argomento di dispute particolarmente dibattute.\nLa Divisione di Lew Wallace.\nIl gruppo di Wallace era stato lasciato come riserva in un luogo chiamato \"Stony Lonesome\", nelle retrovie della linea unionista. Tra le ore 8 e le 8:30 della mattina del giorno 6 la nave ammiraglia di Grant si ferm\u00f2 accanto all'imbarcazione del proprio sottoposto ormeggiata a Crump e diede ordine che la \"3\u00aa Divisione\" fosse pronta a muoversi in qualsiasi direzione. Wallace concentr\u00f2 quindi le sue truppe a \"Stoney\", sebbene la sua brigata pi\u00f9 occidentale rimanesse stanziata ad Adamsville; quindi attese ulteriori ordini, che arrivarono puntualmente tra le 11 e le 11.30.\nQuasi immediatamente dopo la comparsa dei confederati Grant ordin\u00f2 a Wallace di muoversi con le sue unit\u00e0 per farle rientrare a far parte dell'Armata gi\u00e0 schierata, una mossa che sarebbe stata a sostegno della \"5\u00aa Divisione\" di Sherman la quale - sottoposta al costante martellamento del nemico - si trovava accampata tutt'attorno alla \"Shiloh Church\" quando la battaglia ebbe inizio. Gli ordini scritti, trascritti dagli ordini verbali che Grant diede ad un aiutante di campo, sono andati irrimediabilmente perduti durante la battaglia e le controversie rimangono ancora nei riguardi della loro precisa formulazione. \nWallace pi\u00f9 tardi si giustific\u00f2 sostenendo che vi era stata ambiguit\u00e0 nell'ordine di Grant, di non averne anzi affatto ricevuti mentre si trovava a \"Pittsburg Landing\" - nell'Ala posteriore sinistra dell'Armata - e neppure di essergli stato riferito quale strada fosse stata pi\u00f9 consigliabile prendere. Grant in seguito afferm\u00f2 che gli aveva invece ordinato chiaramente di recarsi a Pittsburg attraverso la \"River Road\" (chiamata anche Amburgo-Savannah Road).\nVerso mezzogiorno Wallace inizi\u00f2 il viaggio lungo la \"Sunken Road\", una via ben nota ai suoi uomini. Un membro dello Stato maggiore di Grant, William Ruben Rowley, scov\u00f2 Wallace tra le 14 e le 14:30 proprio su quella strada, riportando le parole di Grant che si stava chiedendo dove fosse mai andato a cacciarsi e perch\u00e9 non era ancora arrivato sul campo di battaglia l\u00e0 dove l'Armata s'era attestata, mentre la forza principale dell'Unione veniva lentamente ma inesorabilmente ricacciata all'indietro. A questo punto Wallace rimase confuso.\nRowley gli rifer\u00ec che l'esercito era stato costretto a retrocedere, che Sherman non stava pi\u00f9 combattendo a \"Shiloh Church\" ed infine che la linea di battaglia si era spostata a Nord-est verso \"Pittsburg\". Se Wallace avesse continuato in quella direzione si sarebbe venuto a trovare nella zona posteriore delle truppe confederate in piena avanzata.\nWallace dovette a questo punto compiere una scelta. Si sentiva certo di poter lanciare un valido attacco da dove era e di colpire da dietro la retroguardia confederata per raggiungere subito dopo le forze alleate pi\u00f9 vicine; avrebbe altres\u00ec potuto invertire la sua direzione e marciare verso Pittsburg attraverso un incrocio sulla \"River Road\": egli scelse quest'ultima opzione. Al termine della guerra sosterr\u00e0 che la sua Divisione avrebbe potuto attaccare e sconfiggere i confederati se solo la sua avanzata non fosse stata interrotta, ma in seguito ammise invece che la mossa non avrebbe potuto avere alcun successo.\nPer qualche ragione, piuttosto che riallineare i propri uomini facendoli schierare come retroguardia la quale si sarebbe in tal modo trasformata in avanguardia operante nella zona anteriore del campo, Wallace prese la decisione controversa di mantenere l'ordine originale (solo che esso era orientato in posizione diversa da quella necessaria) dirigersi frontalmente nella direzione opposta ordinando di fare dietro-front e quindi di tornare alla volta di \"Stoney\" con una marcia in circolo e poi ancora a \"Pittsburg\".\nLa mossa ritard\u00f2 ulteriormente il suo arrivo; si diresse verso Nord lungo la strada Shunpike, per poi prendere un crossover per raggiungere la \"River Road\" verso Est: infine si lanci\u00f2 finalmente a Sud sul campo di battaglia. Prese di fatto una via diversa da quella che Grant intendeva, presentandosi alla termine del giro vizioso solo per scoprire che Sherman era stato obbligato a retrocedere e che non si trovava pi\u00f9 l\u00ec dove Wallace pensava che fosse. Inoltre la linea della battaglia s'era spostata tanto lontano che Wallace stesso si trov\u00f2 oramai alle spalle delle truppe sudiste che continuavano ad avanzare.\nLa Divisione inizi\u00f2 ad arrivare sulle posizioni di Grant verso le 18:30, dopo una marcia di circa durata per 7 ore su strade estremamente accidentate e fangose; potr\u00e0 schierarsi sul campo soltanto attorno alle 19, in un momento in cui i combattimenti - almeno per quel giorno - erano praticamente terminati. Sebbene Grant non mostrasse in quel frangente la propria disapprovazione il suo successivo giudizio nei riguardi del rapporto di battaglia di Wallace fu abbastanza negativo da danneggiare seriamente la carriera militare del generale.\nA posteriori il comandante non ne rimase quindi per nulla soddisfatto. L'esercito di Buell infine era ancora troppo lontano per incidere od interessare l'azione quella mattina. Ai giorni nostri Wallace viene meglio ricordato per essere stato l'autore di \"Ben Hur\".\nResistenza unionista e morte di Johnston.\nAltrove, partire dalle 9 del mattino, sulla linea principale unionista le divisioni di Prentiss e di W.H.L. Wallace forti di 2500 effettivi stabilirono e detennero una posizione denominata \"Hornet's Nest\" (Nido di calabroni), in un campo lungo una strada trincerata e all'interno di essa ai giorni nostri chiamata popolarmente \"Via incantata\", anche vi \u00e8 una ben poca evidenza fisica per giustificare quel titolo.\nI confederati ne aggredirono le postazioni frontalmente per diverse ore, anzich\u00e9 cercare molto pi\u00f9 semplicemente di aggirarla (la qual cosa avrebbe avuto un maggior senso tattico e strategico), con la conseguenza che vi patirono pesanti perdite. Le stime degli storici sul numero di cariche effettuate separatamente vanno da 8 a 14; le forze dell'Unione sull'Ala destra e sinistra del \"Nido\" furono forzate ad indietreggiare - dal peso della continua pressione - rendendo in tal maniera la posizione di Prentiss un saliente fondamentale della resistenza attiva.\nIl coordinamento interno si rivel\u00f2 assai scarso e le diverse Unit\u00e0 si ritirarono basandosi esclusivamente sulle decisioni prese dai singoli comandanti. La pressione da parte Sudista crebbe ancora di pi\u00f9 a partire dal momento in cui W.H.L. Wallace, comandante della pi\u00f9 alta concentrazione di truppe nella posizione, rimase ferito mortalmente mentre tentava di condurre una fuga dall'accerchiamento confederato.\nI reggimenti dell'Unione furono del tutto disorganizzati tanto che le varie compagnie si disintegrarono letteralmente quando gli avversari guidati da Daniel Ruggles ammassarono fino a 62 cannoni nella \"Ruggles's Battery\"\", la pi\u00f9 alta concentrazione d'artiglieria mai assemblata fino a quel momento nell'America settentrionale; il loro scopo precipuo sarebbe stato quello di far saltare la linea Nordista a distanza ravvicinata: completamente circondato \"Hornet's Nest\" cadde dopo aver resistito per pi\u00f9 di 7 ore. Prentiss si arrese con quel che ancora rimaneva della sua divisione.\nUna gran parte dei sopravvissuti dell'Unione, stimati tra i 2.200 e i 2.400 uomini, furono catturati, ma il loro sacrificio concesse il tempo necessario a Grant per ristabilire una linea di difesa finale nei pressi di \"Pittsburg Landing\", con alle spalle solo le rive del fiume Tennessee. Sul fianco destro la resistenza fu ostinata e le forze di Johnston s'impantanarono in una zuffa selvaggia attorno alla \"Shiloh Church\"; lungo quella giornata i confederati ripetutamente assaltarono l'Ala nemica, che cedette terreno senza per\u00f2 schiantarsi.\nMentre ci si occupava accanitamente di espugnare \"Hornet's Nest\" l'Armata Sudista sub\u00ec una grave battuta d'arresto dovuta alla morte del proprio comandante generale. Albert Sidney Johnston aveva appena ricevuto un rapporto da Breckenridge informandolo che una delle sue brigate stava rifiutando gli ordini di avanzare contro le forze dell'Unione in un frutteto di pesche (Peach Orchard) come aveva predisposto. Recatosi rapidamente sulla scena Johnston fu in grado di radunare gli uomini per far eseguire la carica guidandola personalmente: mentre guidava l'attacco fu colpito alla gamba destra - appena dietro al ginocchio - attorno alle 14:30 su un campo di cotone (Widow Bell's).\nRitenne in un primo momento la ferita del tutto insignificante, con molta probabilit\u00e0 a causa di una ferita ricevuta 25 anni prima che gli aveva inflitto danni permanenti ai nervi, impedendogli di percepire l'effettiva gravit\u00e0 della situazione: nel 1837, nel corso un duello, Johnston era stato infatti colpito all'anca destra da un colpo di pistola, che gli aveva reciso il nervo ischiatico..\nJohnston continu\u00f2 come se niente fosse a guidare la battaglia. Alla fine i membri del suo staff lo notarono mentre si accasciava in sella; uno di loro, il governatore del Tennessee Isham Green Harris, gli chiese se fosse ferito, al che il generale rispose: \"S\u00ec, e temo seriamente\".\nAll'inizio dello scontro il comandante confederato aveva mandato il proprio chirurgo personale a curare le truppe rimaste ferite oltre che i prigionieri \"yankee\", non si trovava pertanto in quel momento alcun personale medico in loco. Un aiutante lo fece scendere da cavallo adagiandolo sotto un albero, per correre subito dopo alla ricerca del medico; non si cur\u00f2 per\u00f2 di stringere un laccio emostatico attorno alla gamba ferita. Prima ancora che il chirurgo potesse essere rintracciato Johnston mor\u00ec per dissanguamento a causa della lacerazione dell'arteria poplitea.\nIl presidente degli Stati Confederati d'America Jefferson Davis lo considerava il generale pi\u00f9 capace a sua disposizione (solo dopo poco pi\u00f9 di due mesi Robert Edward Lee cominci\u00f2 ad emergere come il miglior generale sudista). Johnston fu l'ufficiale di pi\u00f9 alto grado da entrambe le parti a morire in combattimento durante l'intera guerra civile; a questo punto Beauregard assunse il comando, ma la sua posizione nella retroguardia - ove si affidava ai rapporti stilati sul campo dai subordinati - poteva dargli solo una vaga idea della disposizione effettiva della forze sul fronte.\nUna visione tradizionale della battaglia sostiene che la morte di Johnston caus\u00f2 una pausa nei combattimenti, che priv\u00f2 i confederati del loro slancio e alla fine port\u00f2 alla loro sconfitta in battaglia; tuttavia altri affermano invece che una simile pausa era un fattore della generale disorganizzazione confederata, non della mancanza di azione di Beauregard il quale manteneva un buon senso delle disposizioni sul campo.\nIl nuovo comandante ordin\u00f2 che il corpo del generale venisse avvolto segretamente in un telo per evitare di abbassare il morale delle truppe e far riprendere gli attacchi contro \"Hornet's Nest\". Quest'ultimo si rivel\u00f2 probabilmente un errore tattico poich\u00e9 i fianchi dell'Unione stavano lentamente tornando a formare una linea semicircolare tutt'attorno a \"Pittsburg Landing\"; se Beauregard avesse invece concentrato le sue forze d'urto sulle Ali avrebbe potuto sconfiggere l'esercito avversario proprio di fronte all'approdo del fiume, quindi ridurre in successione la posizione di \"Hornet's Nest\" a proprio piacimento.\nDifesa accanita a Pittsburg Landing.\nI fianchi dell'Unione furono respinti, ma non in modo decisivo. Hardee e Polk costrinsero Sherman e McClernand a ritirarsi in direzione di \"Pittsburg Landing\", lasciando esposto il fianco destro del \"Hornet's Nest\". Subito dopo la morte di Johnston, Breckinridge, il cui \"Corpo\" era stato di riserva, attacc\u00f2 all'estrema sinistra della linea unionista, scacciando la brigata di David Stuart e aprendo potenzialmente un sentiero verso il retro dell'Unione e il fiume Tennessee.\nTuttavia i confederati si fermarono per riorganizzarsi e riprendersi dall'esaurimento e dalla disorganizzazione, poi seguirono i rimbombi delle armi verso il \"Nido\" perdendo cos\u00ec un'occasione decisiva. Dopo che \"Hornet's Nest\" cadde i resti della linea Nordista si stabilizzarono in un solido fronte di attorno a Pittsburg, estendendosi ad Ovest dal fiume e poi anche a Nord, lungo la \"River Road\", mantenendo l'approccio aperto per l'atteso - sebbene in grave ritardo - arrivo della divisione di Lew Wallace.\nSherman comand\u00f2 l'ala destra, McClernand prese il centro e sulla sinistra i resti degli uomini di W.H.L. Wallace, Stephen Augustus Hurlbut e Stuart mischiati con migliaia di ritardatari che si stavano affollando sul promontorio oltre il pianoro. L'avanzata di Buell, la brigata del gruppo di William \"Bull\" Nelson guidata da Jacob Ammen giunse appena in tempo per essere traghettata e raggiungere cos\u00ec l'estremit\u00e0 sinistra della linea.\nI sopravvissuti Nordisti si stabilizzeranno quindi in un solido fronte attorno a \"Pittsburg Landing\"; la linea difensiva includeva inoltre un anello di oltre 50 cannoni di terra pi\u00f9 quelli navali provenienti dal fiume (posizionati sulle cannoniere \"USS Lexington\" e \"USS Tyler\"). Un'ultima carica confederata di due brigate dirette da Jones Mitchell Withers cerc\u00f2 inutilmente di sfondare. Beauregard reclam\u00f2 un altro tentativo dopo le ore 18, quando oramai il tramonto era sopraggiunto: l'oscurit\u00e0 venne pertanto a concludere il primo giorno di combattimenti.\nL'artiglieria navale sostenne dalle rive del Tennessee la difesa approntata da Grant. Il piano Sudista era chiaramente fallito; avevano sospinto Grant ad Est su una posizione altamente difendibile, non costringendolo a ripiegare verso Occidente nel bel mezzo della palude prospiciente.\nNotte tragica.\nLa sera del 6 aprile mise fine in modo deprimente alla prima giornata di uno dei pi\u00f9 sanguinosi combattimenti della storia americana. A quel tempo i medici non venivano inviati sul campo di combattimento per raccogliere e curare i soldati feriti. Qui numerosi furono quelli abbandonati alla morte per emorragia o, nel caso di Shiloh, ad essere divorati vivi dagli animali selvatici. Le urla disperate dei soldati morenti potevano essere sentite negli accampamenti sia unionisti che confederati per tutta la notte: un'immagine che si sarebbe ancora una volta ripetuta alla battaglia di Passchendaele nel corso della Prima guerra mondiale.\nEsausti i soldati Sudisti si accamperanno nelle tende abbandonate degli avversari. Le truppe dell'Unione furono respinte fino all'incrocio tra il fiume (\"Amburgo-Savannah Road\") e il \"Corinth-Pittsburg Landing Roads\". Intorno alle 22 si scaten\u00f2 un temporale in tutta l'area; accoppiato con il bombardamento continuo proveniente dalle cannoniere \"USS Lexington\" e \"USS Tyler\" ci\u00f2 rese la nottata un'esperienza estremamente infelice per entrambe le parti in causa. \nLa situazione doveva tuttavia migliorare per le forze federali in quanto l'esercito di D.C. Buell sarebbe finalmente giunto quella notte stessa, appena in tempo per modificare l'andamento della battaglia il giorno successivo. Nelle sue \"Memorie\" stilate nel 1885, Grant descrisse la propria esperienza personale di quella \"notte tragica\":\nUn famoso aneddoto riassume l'atteggiamento risoluto di Grant nei confronti delle battute d'arresto temporanee e della sua tendenza all'azione offensiva. Qualche tempo dopo la mezzanotte Sherman lo incontr\u00f2 in piedi sotto un albero, mentre si riparava dalla pioggia battente e fumando uno dei suoi oramai celebri sigari, considerando le sue perdite e pianificando l'azione per il giorno successivo. Sherman osserv\u00f2: \"\"bene, Grant, oggi abbiamo avuto il diavolo contro, no?\" Egli alz\u00f2 lo sguardo: \"s\u00ec\" rispose, seguito subito dopo da uno sbuffo di fumo. \"S\u00ec. Domani per\u00f2 lo staneremo\"\".\nIl generale Grant avrebbe potuto dormire su uno dei piroscafi; prefer\u00ec passare la notte in mezzo ai suoi soldati. E poich\u00e9 l'unica casa di campagna sul posto era colma di feriti, si accomod\u00f2 in qualche modo a bivaccare sotto la pioggia presso un grande albero.\nBeauregard invi\u00f2 un telegramma al presidente secessionista Davis annunciando una vittoria completa. Pi\u00f9 tardi ammise: \"pensavo di avere Grant l\u00e0 solo dove volevo che fosse e che avrei potuto agevolmente finirlo al mattino\". Molti dei suoi uomini erano esultanti, avendo oltrepassato i campi dell'Unione e prelevato migliaia di prigionieri e tonnellate di provviste.\nGrant aveva per\u00f2 ancora ragione ad essere ottimista: i 5.800 uomini di Lew Wallace (meno i due reggimenti che sorvegliavano le scorte al \"Crump's Landing\") e i 15.000 di D.C. Buell cominciarono ad arrivare quella sera. La divisione di Wallace prese una posizione sull'Ala destra e si assest\u00f2 intorno all'1 di notte; mentre gli uomini di Buell furono completamente sulla scena alle 4 del mattino, in tempo per invertire la tendenza il giorno seguente.\nLo stesso Beauregard caus\u00f2 notevoli controversie storiche con la sua decisione di fermare l'assalto al crepuscolo; sia Braxton Bragg che William Preston Johnston, il figlio del comandante caduto, saranno tra coloro che si lamentarono della cosiddetta \"opportunit\u00e0 perduta a Shiloh\". Beauregard non venne in prima linea per ispezionare la forza avversaria; se ne rimase invece a \"Shiloh Church\". \nScart\u00f2 anche i rapporti d'intelligence consegnatigli da Nathan Bedford Forrest i quali lo informavano di ci\u00f2 che si era venuti a sapere da Benjamin Prentiss (catturato come prigioniero di guerra, egli si mise a ridere in faccia ai suoi carcerieri: \"voi gentiluomini avete fatto la vostra strada oggi, ma sar\u00e0 molto diverso domani. Vedrete! Buell effettuer\u00e0 il bivio unendosi con Grant entro stasera e vi ricacceremo indietro domattina\"); gli uomini di Buell stavano attraversando il fiume per rafforzare Grant! \nIn difesa della sua decisione si possono addurre i seguenti fatti: le truppe di Beauregard erano semplicemente stremate; mancava poco meno di un'ora all'alba e il vantaggio dell'artiglieria di Grant era formidabile. Inoltre aveva ricevuto un messaggio inesatto da parte di Benjamin Hardin Helm (marito di Emilie Todd, la sorella di Mary Todd Lincoln) presente nell'Alabama settentrionale il quale indicava che Buell stava marciando verso Decatur e non in direzione di \"Pittsburg Landing\".\nContrattacco unionista.\nIl luned\u00ec mattina, 7 di aprile, le forze combinate unioniste assommavano oramai a pi\u00f9 di 45.000 uomini; i comandanti confederati, che subirono fino a 8.500 vittime nel corso della prima giornata - anche a causa dei numerosi dispersi e disertori - non poterono disporre di pi\u00f9 di 20.000 effettivi: Buell contest\u00f2 questa cifra dopo la guerra affermando che ve n'erano almeno 28.000.\nI Sudisti si erano ritirati a Sud negli ex campi base di Prentiss e Sherman, mentre il corpo d'armata di Polk si era rinchiuso nel bivacco stabilito gi\u00e0 il giorno 5 a a sud-ovest di \"Pittsburg Landing\"; non si form\u00f2 alcun piano su un ordine di battaglia e pochi - se non nessuno - comandi vennero riforniti di munizioni. I soldati rimasero per lo pi\u00f9 occupati dalle necessit\u00e0 di trovare cibo, acqua potabile e ripari per il riposo notturno tanto indispensabile.\nBeauregard, del tutto ignaro di trovarsi oramai in una situazione di netta inferiorit\u00e0 numerica, progett\u00f2 di continuare nell'attacco e sospingere Grant nel fiume. Con sua estrema sorpresa per\u00f2 le forze unioniste cominciarono ad avanzare gi\u00e0 dalle prime luci dell'alba; prendeva cos\u00ec il via un massiccio contrattacco. Grant e Buell lanciarono i loro attacchi separatamente, con un coordinamento che si verific\u00f2 solo a livello divisionale; la 1\u00b0 a vedere l'azione alle 5:30 fu quella di Lew Wallace, all'estrema destra dell'Ala dell'Unione.\nWallace prosegu\u00ec nell'avanzata attraversando interamente la prima linea avversaria attorno alle 7 ed incontrando una ben scarsa resistenza; modificando la direzione e spostandosi a Sud-ovest i suoi uomini respinsero la brigata di Preston Pond. Al fianco sinistro si trovavano i sopravvissuti della divisione di Sherman, poi quelli di McClernand e di W.H.L. Wallace (ora sotto il comando di James Madison Tuttle); l'Armata di Buell continu\u00f2 a procedere a sinistra assieme alle divisioni di \"Bull\" Nelson, Crittenden e McCook.\nI difensori confederati erano cos\u00ec malamente mescolati che la coesione unitaria esisteva solamente al di sopra del livello delle brigate; si richiesero pi\u00f9 di due ore per localizzare Polk dal suo bivacco a Sud-ovest e portare cos\u00ec la sua divisione sulla prima linea. Verso le 10 del mattino Beauregard era finalmente riuscito a stabilizzare il fronte con i propri comandanti posizionati da sinistra a destra: rispettivamente Bragg, Polk, Breckinridge e Hardee.\nL'attacco unionista lanci\u00f2 un'offensiva di concerto lungo l'intero fronte il cui peso, che comprendeva 25.000 truppe fresche, fu troppo forte perch\u00e9 i nemici potessero in un qualche modo resistere. All'interno di un boschetto nelle immediate vicinanze di \"Hamburg-Purdy Road\" i combattimenti risultarono talmente intensi che Sherman scrisse nel suo rapporto finale: \"il pi\u00f9 fitto fuoco di moschetto che io abbia mai sentito\".\nLa divisione di Nelson guid\u00f2 l'avanzata, seguita da presso dagli uomini di Crittenden e McCook lungo le strade di Corinth e \"Hamburg-Savannah Roads\". Dopo pesanti combattimenti la divisione di Crittenden riconquist\u00f2 l'area di \"Hornet's Nest\" entro la tarda mattinata, ma le sue forze assieme a quelle di Nelson furono respinte dai risoluti contrattacchi portati avanti da Breckinridge. Gli uomini di Wallace e Sherman sulla destra fecero costanti progressi, riuscendo a spingere Bragg e Polk sempre pi\u00f9 indietro.\nMentre Crittenden e McCook riprendevano i loro attacchi, Breckinridge venne costretto a retrocedere; entro mezzogiorno la linea di fuoco confederata si trovava ad essere parallela alla \"Hamburg-Purdy Road\". Ancora nel primo pomeriggio Beauregard lanci\u00f2 una serie di contrattacchi partendo dall'area della \"Shiloh Church\", con l'obiettivo di riprendere il controllo della via per Corinth; grazie a questi assalti la destra unionista sar\u00e0 temporaneamente respinta fino a \"Water Oaks Pond\".\nCrittenden, rafforzato da Tuttle, conquist\u00f2 l'incrocio delle vie di comunicazione di \"Hamburg-Purdy\" e \"East Corinth Roads\", ricacciando i confederati nei vecchi campi di Prentiss; nel contempo anche Nelson riprese l'attacco riuscendo ad occupare nel tardo pomeriggio le alture che si affacciavano su \"Locust Grove Branch\". L'ultimo attacco Sudista risult\u00f2 prima affiancato e subito dopo respinto quando Grant fece muovere la brigata di James Clifford Veatch.\nRitirata confederata.\nComprendendo che aveva definitivamente perduto l'iniziativa e che sarebbe rimasto assai presto a corto di munizioni e di vettovaglie, con pi\u00f9 di 10.000 dei suoi uomini caduti, feriti o sbandati, Beauregard cap\u00ec che non avrebbe potuto fare molto di pi\u00f9 n\u00e9 spingersi oltre. Arretr\u00f2 quindi dietro la \"Shiloh Church\", lasciando sul campo 5.000 uomini sotto il comando di Breckenridge come forza di copertura e ammass\u00f2 le batterie d'artiglieria nella capanna di tronchi e sul crinale a Sud della diramazione appena al di fuori di Shiloh. Nei campi in mezzo al nulla.\nLe forze confederate mantennero le truppe rimanenti in posizione sulla \"Corinth Road\" fino alle ore 17:00, poi iniziarono un ritiro ordinato in direzione Sud-ovest alla volta di Corinth; gli esausti soldati dell'Unione non le inseguiranno molto pi\u00f9 lontano dagli originali accampamenti di Sherman e Prentiss. La divisione di Lew Wallace attravers\u00f2 la boscaglia di Shiloh e avanz\u00f2 per circa , ma non ricevette supporto da altre unit\u00e0 e fu infine richiamata indietro. Tornarono ai campi di Sherman che era gi\u00e0 buio. La battaglia era finita.\nPer molto tempo in seguito Grant e Buell litigarono per la decisione assunta dal primo di non procedere ad un immediato inseguimento forzato, pur disponendo di un'altra ora buona di luce rimanente; Grant cit\u00f2 l'esaurimento delle sue truppe, sebbene i confederati fossero certamente altrettanto esausti. Parte della riluttanza ad agire in tal senso avrebbe potuto essere l'insolito rapporto di comando che aveva con Buell. Sebbene Grant fosse l'ufficiale superiore e pertanto tecnicamente al comando di entrambi gli eserciti, Buell rese ben chiaro durante i due giorni di scontri che agiva in modo indipendente.\nScontro con Forrest.\nL'8 aprile Grant invi\u00f2 Sherman in direzione Sud lungo la strada per Corinth col compito di effettuare una ricognizione onde accertarsi e confermare l'effettiva ritirata confederata, o se invece si stessero riorganizzando con l'intento di riprendere i loro attacchi. L'Armata del Tennessee mancava allora ancora delle grandi unit\u00e0 di cavalleria organizzate le quali sarebbero risultate essere molto pi\u00f9 adatte alla perlustrazione e ricerca di un avversario in ritirata. Sherman marci\u00f2 all'inseguimento con due brigate di fanti della propria divisione insieme a due battaglioni a cavallo, incontrandosi presto con gli uomini di Thomas John Wood dell'Armata dell'Ohio\nA a sud-ovest di Pittsburg Landing s'imbatterono infine in uno spiazzo libero in cui era stato eretto un vasto campo confederato, tra cui un reparto ospedaliero; esso veniva protetto da 300 soldati della cavalleria condotti dal colonnello Nathan Bedford Forrest. La strada che si avvicinava era ricoperta da alberi abbattuti per pi\u00f9 di 180 m.\nMentre i perlustratori della \"77th Ohio Volunteer Infantry\" si approssimavano con difficolt\u00e0 a causa del legname sparpagliato sul terreno Forrest ordin\u00f2 una carica; l'inaspettata resistenza colse parzialmente impreparati gli unionisti; ma la mischia che se segu\u00ec, con le truppe Sudiste che sparavano con fucili a pompa, revolver e brandendo la sciabola, quasi sfoci\u00f2 con la cattura di Forrest in quanto si era venuto a trovare molto avanti rispetto ai suoi uomini e giungendo fino a pochi metri di distanza dalle truppe nemiche prima di potersi rendere ben conto che era rimasto isolato. Gli uomini di Sherman cominciarono allora a gridare: \"uccidilo, uccidi lui e il suo cavallo!\"\nUn moschetto gli venne spinto nel fianco e fece fuoco, colpendolo sopra l'anca e penetrando vicino alla colonna vertebrale. Nonostante fosse stato gravemente ferito riusc\u00ec a rimanere in sella del suo destriero e a fuggire; sopravvisse sia alla ferita che al resto della guerra. L'Unione perdette all'incirca 100 uomini, la maggior parte dei quali catturati proprio nel corso della carica attuata da Forrest. L'incidente sar\u00e0 ricordato con la denominazione di \"Fallen Timbers\".\nUna storia popolare dice che Forrest afferr\u00f2 un soldato dell'Unione per il colletto e lo sollev\u00f2 sul cavallo utilizzandolo come scudo umano. Dopo aver catturato l'ospedale da campo confederato Sherman s'imbatt\u00e9 nella retroguardia della forza di copertura di Breckinridge, ma decise che il nemico non stesse dando alcun segnale di voler rinnovare il proprio attacco e pertanto torn\u00f2 indietro.\nConseguenze.\nNelle sue \"Memorie\" Grant ha dichiarato che\nReazioni ed effetti.\nNell'immediato dopoguerra i quotidiani del Nord denigrarono Grant per la prestazione dimostrata durante la battaglia del 6 aprile, soprattutto per essere stato sorpreso ed impreparato; i giornalisti, rimasti sempre molti lontani dal campo, diffusero la diceria che egli fosse affetto da ubriachezza, affermando falsamente che questo aveva portato molti dei suoi uomini ad essere uccisi a colpi di baionetta quando si trovavano ancora nelle loro tende a causa di una mancanza di preparazione difensiva. Nonostante la vittoria dell'Unione la reputazione di Grant ne soffr\u00ec tra l'opinione pubblica settentrionale.\nMolti credettero alle dichiarazioni rilasciate da Don Carlos Buell che volevano avesse lui stesso preso il controllo delle forze in rotta per poi portarle alla vittoria il 7 di aprile; la sua richiesta di rimuovere Grant dal comando travolse inaspettatamente la presidenza di Abraham Lincoln. Il presidente Abraham Lincoln in persona rispose con una delle sue pi\u00f9 famose citazioni su Grant: \"non posso fare a meno di quest'uomo, egli almeno sa combattere!\".\nSebbene tutti i comandanti dell'armata unionista combatterono bene, Sherman emerse immediatamente come un eroe di guerra subito dopo che Grant e Henry Halleck lo elogiarono in special modo per la fermezza dimostrata sotto il fuoco nemico e nel caos susseguente, espiando cos\u00ec il suo stato iniziale di sconforto e le gravi carenze in ambito difensivo che precedettero lo scontro.\nGli ufficiali dell'esercito che si trovavano assieme a Grant forniranno in seguito un resoconto nettamente diverso delle sue capacit\u00e0 e prestazioni, rispetto a quelli dei giornalisti pi\u00f9 fantasiosi; uno di questi, il colonnello William Ruben Rowley, rispondendo ad una lettera d'inchiesta sulle accuse rivolte a Grant, sosterr\u00e0 vigorosamente:\nIn retrospettiva, tuttavia, Grant \u00e8 riconosciuto positivamente per il chiaro giudizio che \u00e8 stato in grado di mantenere nelle circostanze difficili e per la sua capacit\u00e0 di percepire il pi\u00f9 ampio quadro tattico che alla fine ha condotto alla vittoria finale nel corso del secondo giorno; per il resto della sua vita insistette sul fatto che ha sempre avuto la battaglia sotto controllo e ha respinto le dichiarazioni della critica sul fatto che solamente la sopravvenuta morte di Albert Sidney Johnston e il sopraggiungere dell'Armata di Buell abbiano in realt\u00e0 impedito la sua sconfitta. Nelle sue \"Memorie\" del 1885 scrisse:\nEventi successivi.\nTuttavia la carriera di Grant ne risent\u00ec temporaneamente dopo Shiloh; Halleck combin\u00f2 e riorganizz\u00f2 i suoi eserciti, relegando Grant alla posizione impotente di secondo in comando.\nNel frattempo Beauregard rimase alla guida dell'Armata del Mississippi riportandola a Corinth. Nell'ultima parte del mese di aprile e all'inizio di maggio gli eserciti dell'Unione, sotto il comando personale di Halleck, avanzarono lentamente mettendo in atto l'assedio di Corinth, mentre una forza anfibia sul fiume Mississippi distrusse la \"River Defense Fleet\" confederata e vinse la battaglia di Memphis.\nHalleck fu promosso a comandante generale dell'esercito statunitense; con la sua partenza di Halleck verso il Teatro Orientale Grant sar\u00e0 velocemente rimesso al suo posto e spinse l'armata del Tennessee sempre pi\u00f9 verso Sud per appoggiare la campagna di Vicksburg ed infine comandare vittoriosamente l'assedio di Vicksburg. Dopo la resa della citt\u00e0 cardine del Mississippi e il successo ottenuto nell'assedio di Port Hudson nell'estate del 1863 l'intero corso fiume cadr\u00e0 sotto il diretto controllo dell'Unione mentre gli Stati Confederati d'America risultarono tagliati in due.\nJefferson Davis rimase indignato contro Beauregard per essersi ritirato da Corinth senza combattere, anche se si trovava di fronte ad un esercito forte quasi il doppio delle sue dimensioni e con le scorte d'acqua del centro urbano contaminate; poco dopo la caduta di Corinth Beauregard prese un congedo per motivi di salute senza ricevere l'autorizzazione preventiva dal presidente secessionista.\nQuesta fu l'ultima goccia per Davis, che lo riassegn\u00f2 rapidamente per sovrintendere alle difese costiere della Carolina del Sud. Il comando dell'esercito del Mississippi andr\u00e0 quindi a Braxton Bragg, che era stato promosso ufficialmente generale il 6 di aprile; nella seconda met\u00e0 del 1862 lo condusse in un'invasione fallita del Kentucky, culminata nel suo ritiro dalla battaglia di Perryville.\nIl generale dell'Unione Lew Wallace fu pesantemente criticato per non aver messo a disposizione la sua divisione nella battaglia fino alle 18:30, quando oramai il primo giorno dei combattimenti era giunto alla fine; sar\u00e0 rimosso dall'Esercito del Tennessee e non avrebbe mai pi\u00f9 ottenuto un comando in prima linea o preso parte a una grande operazione offensiva, anche se i suoi incarichi a terra lo avrebbero comunque fatto partecipare ad importanti battaglie. Poco dopo Shiloh fu inviato al Dipartimento della Guerra in Ohio ove guid\u00f2 con successo la Difesa di Cincinnati.\nNel 1864 alla battaglia di Monocacy (parte della campagna della Valle dello Shenandoah, Wallace comand\u00f2 una forza da 5.800 uomini incaricata di opporsi all'invasione del Maryland da parte dei 14.000 uomini di Jubal Anderson Early. Di fronte ad un esercito nemico dalle dimensioni pi\u00f9 che doppie rispetto alle sue Wallace verr\u00e0 infine costretto a ritirarsi a Baltimora, ma i suoi uomini riusciranno a ritardare l'avanzata di Early per un giorno intero, permettendo infine ai rinforzi dell'Unione di raggrupparsi in massa a Washington assicurando la capitale da qualsiasi ulteriore incursione.\nNonostante questo successo, ed in seguito la fama conseguita per aver scritto il libro \"Ben Hur\", le critiche alla sua condotta a Shiloh lo perseguiteranno per il resto della vita e lui avrebbe speso molto del proprio tempo cercando di difendere le sue azioni in quell'occasione.\nVittime.\nLa battaglia di due giorni di Shiloh, la pi\u00f9 costosa in termini di vite umane dell'intera storia degli Stati Uniti d'America fino a quel momento, si concluse con la disfatta della forza armata confederata e con la vanificazione dei piani di Johnston atti a prevenire il congiungimento dei due eserciti unionisti (Armata del Tennessee e Armata dell'Ohio) nel Tennessee. \nUn totale di 23.746 uomini fu ucciso, ferito, catturato o disperso, ossia pi\u00f9 della somma delle perdite dell'intera Guerra d'indipendenza americana, della Guerra anglo-americana e della Guerra Messico-Stati Uniti. Le vittime dell'Unione sono state 13.047 (1.754 uccisi, 8.408 feriti e 2.885 dispersi); l'esercito di Grant ha sopportato il maggior peso dei combattimenti, con perdite ammontanti a 1.513 uccisi, 6.601 feriti e 2.830 dispersi o catturati. Le perdite confederate furono 10.699 (1.728 morti, 8.012 feriti e 959 dispersi o catturati); i morti includevano il comandante dell'esercito confederato, A. S. Johnston e il generale di brigata Adley Hogan Gladden.\nIl generale pi\u00f9 alto in grado caduto nelle file dell'Unione fu W.H.L. Wallace; il colonnello Everett Peabody, la cui decisione di inviare una pattuglia la mattina della battaglia potrebbe aver salvato l'Unione dal disastro, sar\u00e0 anch'egli tra i caduti. Entrambe le parti sono rimaste scioccate dalla carneficina finale, provocando oltre quattro volte pi\u00f9 vittime della Prima battaglia di Bull Run che aveva terrorizzato l'intera nazione appena 10 mesi prima.\nAncora tre anni di spargimenti di sangue e otto grandi battaglie tra le pi\u00f9 sanguinose dovevano ancora venire. Gli scontri maggiormente cruenti del conflitto risulteranno essere per l'appunto Shiloh, la Battaglia di Gettysburg, la Battaglia di Chickamauga, la Battaglia di Chancellorsville, la Battaglia di Spotsylvania Court House, la Battaglia di Antietam, la Battaglia del Wilderness, la Seconda battaglia di Bull Run ed infine la battaglia di Stones River.\nGrant in seguito si rese conto che la sua previsione di una grande battaglia decisiva che avrebbe portato alla conclusione della guerra probabilmente non si sarebbe verificata; il conflitto sarebbe invece continuato, a caro prezzo in termini sia di perdite che di risorse, finch\u00e9 la Confederazione non soccombesse o l'Unione si dividesse. Grant ha anche appreso una preziosa lezione personale sulla preparazione che (soprattutto) gli \u00e8 servita proficuamente per il resto della guerra.\nLa perdita di Albert Johnston fu un colpo particolarmente grave per la Confederazione. Il presidente Jefferson Davis lo aveva definito \"\"il punto di svolta del nostro destino\". Per il tempo rimanente gli eserciti confederati nel Teatro Occidentale della guerra di secessione americana passarono attraverso una lunga serie di comandanti, proprio come l'Unione nel Teatro Orientale della guerra di secessione americana, fino a quando Davis non trov\u00f2 un leader del calibro di Robert Edward Lee.\nLa parola \"Shiloh\" \u00e8 un termine della lingua ebraica che significa \"luogo di pace\"\".\nVeterani celebri.\nOltre a quelli gi\u00e0 menzionati, molti altri personaggi famosi hanno partecipato alla battaglia di Shiloh:\nConservazione del campo di battaglia.\nL'importanza di Shiloh in qualit\u00e0 di battaglia della Guerra Civile, unita alla mancanza di uno sviluppo agricolo o industriale diffuso nell'area dopo il conflitto, port\u00f2 alla sua istituzione come uno dei primi 5 campi di battaglia restaurati dal governo federale nel 1890. Il coinvolgimento nazionale all'inizio si rivel\u00f2 per\u00f2 del tutto insufficiente per preservare il terreno su cui si svolse lo scontro; erano stati preservati poco pi\u00f9 di 2000 acri nel 1897, ma se ne aggiunsero altri 1.700 entro il 1954.\nLa preservazione alla fine rallent\u00f2; dal 1954 in poi verranno aggregati solamente 300 ettari supplementari di terra. Organizzazioni private di conservazione dovranno intervenire per riempire il vuoto. L'organizzazione benefica Civil War Trust divent\u00f2 l'agente principale di questi sforzi, giungendo a salvare ben 1.158 ettari sin dal tempo della sua fondazione.\nLa terra preservata dal Trust includeva tratti sui quali passavano le divisioni confederate mentre combattevano gli uomini di Grant nel primo giorno di battaglia e su quelli del loro ritiro durante la controffensiva dell'Unione il secondo giorno. Una campagna del 2012 si \u00e8 concentrata in particolare su una parte di terra che faceva parte del fianco destro confederato della prima giornata e su diversi tratti che facevano parte della battaglia di Fallen Timbers.\nLo \"Shiloh National Military Park\" \u00e8 gestito dal National Park Service.\nCommemorazioni.\nLo United States Postal Service ha emesso un francobollo commemorativo nel 100\u00ba anniversario della battaglia, uscito per la prima volta dall'ufficio postale locale il 7 aprile 1962, durante la presidenza di John Fitzgerald Kennedy. Era il secondo di una serie di cinque francobolli che ricordavano rispettivamente la battaglia di Fort Sumter, Shiloh la battaglia di Gettysburg, la battaglia del Wilderness e la battaglia di Appomattox.\nNella cultura di massa.\nCome gi\u00e0 detto lo scrittore Ambrose Bierce era a Shiloh come primo luogotenente dello staff del generale William B. Hazen e apparteneva al genio militare che fungeva da esperto di topografia; ha ricordato le sue esperienze nel racconto \"What I Saw of Shiloh\", scritto nel 1874 e rivisto due volte nei successivi 35 anni. Descrive il \"Pittsburg Landing\" come segue: \"\"qui nel 1862 c'erano alcuni campi e una casa o due, ora ci sono un cimitero nazionale e vari altri miglioramenti\". Alcuni critici letterari pensano che questo sia il miglior lavoro dell'autore.\nLa canzone \"Shiloh's Hill\" fu scritta poco dopo lo scontro e divenne presto una melodia popolare della guerra civile.\nLa battaglia \u00e8 stata raffigurata nel film del 1962 \"La conquista del West\" diretto da John Ford.\nShel Silverstein ha scritto \"In the Hills of Shiloh\", una canzone struggente sulla sposa vedova in attesa del ritorno di un uomo ucciso nel corso della battaglia; la canzone \u00e8 stata registrata da The New Christy Minstrels, Judy Collins e altri.\nIl racconto di Bobbie Ann Mason \"Shiloh\"\", apparso su \"The New Yorker\" il 20 ottobre 1980; descrive una visita al sito da parte di una coppia moderna il cui matrimonio sta per franare. Il contesto fornisce gli eventi banali rappresentati nella storia su uno strato di base di ampio significato.\nNel romanzo di Frederick Forsyth del 1999 intitolato \"Il fantasma di Manhattan\" una delle trame principali \u00e8 quella del Fantasma dell'Opera (personaggio) che compone un dramma ambientato durante la battaglia denominato \"L'angelo di Shiloh\".\nNel 2011 la band Celtic punk americana Dropkick Murphys ha incluso nel loro album \"Going Out in Style\" una canzone - \"Broken Hymns\" - che lamenta le pesanti perdite subite dalle unit\u00e0 di irlandesi presenti a Shiloh.\nVideogiochi.\nLa battaglia di Shiloh \u00e8 stata raffigurata nel wargame \"Bloody April: The Battle of Shiloh, 1862\", prodotto nel 1979 da \"Simulation Publications Inc.\" (SPI).\nNel maggio del 2016 \"Bloody April\", un gioco per computer basato sul titolo SPI \u00e8 stato rilasciato da \"HexWar Games, Ltd.\" (Scozia), per piattaforme iPhone/iPad/Mac; per giocatore singolo (con un avversario robotico) presenta diversi scenari che coprono le due giornate della battaglia.\nLa battaglia \u00e8 anche rappresentata in \"Ultimate General: Civil War\" (messo in vendita nel novembre del 2016 da \"Game Labs\"); un gioco per computer che presenta varie battaglie della guerra civile in una maniera sia realistica che tattica."}
{"id": "353765", "revid": "11959", "url": "https://it.wikipedia.org/wiki?curid=353765", "title": "Battaglia di Pittsburg Landing", "text": ""}
{"id": "353773", "revid": "2108263", "url": "https://it.wikipedia.org/wiki?curid=353773", "title": "Dafydd ab Owain Gwynedd", "text": "Per un periodo govern\u00f2 insieme ai suoi fratelli Maelgwn ab Owain Gwynedd e Rhodri ab Owain Gwynedd.\nNacque dal matrimonio tra Owain Gwynedd e sua cugina Cristin, figlia di Goronwy, unione che, per\u00f2, non fu riconosciuta dalla Chiesa. Daffyd fu quindi considerato un figlio illegittimo. Comparve per la prima volta sulla scena nel 1157, quando Enrico II d'Inghilterra invase il Gwynedd. Dafydd fu coinvolto in una schermaglia vicino Basingwerk in cui il sovrano inglese fu quasi ucciso. Nel 1165 attacc\u00f2 Tegeingl e la saccheggi\u00f2.\nDopo la morte del padre nel 1170, lui e i suoi fratelli entrarono in competizione per il potere. Dafydd e Rhodri, unite le loro forze, attaccarono e uccisero il fratello Hywel ab Owain Gwynedd. Dafydd cacci\u00f2 Maelgwn ab Owain Gwynedd nel 1173. Il fratello Cynan mor\u00ec nel 1174. Lo stesso anno Dafydd cattur\u00f2 e imprigion\u00f2 Maelgwn ab Owain Gwynedd, rientrato dall'esilio irlandese, e lo stesso Rhodri. Finalmente era il solo re del Gwynedd e nell'estate del 1174 spos\u00f2 Emma d'Angi\u00f2, figlia illegittima di Goffredo V d'Angi\u00f2, e sorellastra di Enrico II. Dalla loro unione nacquero quattro figli: Owain, Einion, Gwenllian e Gwenhwyfar.\nNel 1175 Rhodri scapp\u00f2 e attacc\u00f2 il fratello, conquistando tutto il territorio del Gwynedd ad ovest del fiume Conwy. Dafydd mantenne le regioni orientali e nel 1177 ebbe alcuni possedimenti in Inghilterra da Enrico II.\nNel 1194 Dafydd fu sconfitto dal nipote Llywelyn ap Iorwerth a Aberconwy, che fu aiutato in questa impresa dai cugini (i figli di Cynan ab Owain Gwynedd). Dafydd fu privato della maggior parte dei suoi possedimenti e imprigionato nel 1197. Rilasciato l'anno successivo grazie agli sforzi di Hubert Walter, arcivescovo di Canterbury, si ritir\u00f2 in Inghilterra, dove mor\u00ec nel maggio del 1203. Emma, invece, mor\u00ec attorno al 1214."}
{"id": "353776", "revid": "287204", "url": "https://it.wikipedia.org/wiki?curid=353776", "title": "Lajoux", "text": ""}
{"id": "353777", "revid": "6923", "url": "https://it.wikipedia.org/wiki?curid=353777", "title": "Neopaganesimo baltico", "text": "Il neopaganesimo baltico \u00e8 il complesso dei culti neopagani sorti tra i popoli baltici, ispirati alle antiche religioni pagane baltiche precedenti la cristianizzazione.\nL'iniziatore del Neopaganesimo baltico fu il lituano Wilhelm Storosta, soprannominato \"Vydunas\"; nato nel 1868 fu un mistico, un drammaturgo e un filosofo; fu il primo a celebrare nuovamente una festa pagana alla fine del XIX secolo. Il suo pseudonimo, \"Vydunas\", significa letteralmente \"colui che vede\", e si trattava di un nome in armonia con la vecchia tradizione panteistica della Lituania precristiana. Le feste crebbero di popolarit\u00e0 e furono portate avanti dai suoi discepoli; tuttavia con l'invasione sovietica del Paese la tradizione fu nuovamente sradicata. Dopo un lungo periodo, i primi segni di rinascita fecero la loro nuova apparizione negli anni sessanta; in particolare ebbero come cardine le attivit\u00e0 di un vecchio tempio situato in Prussia.\nIl termine prussiano che traduce letteralmente la parola \"tempio\" \u00e8 \"romove\", termine da cui trasse spunto, nel 1967 un'associazione di carattere culturale per la difesa delle tradizioni autoctone, chiamata \"Ramuva\", la quale fu per\u00f2 repressa nel 1971 a causa degli elementi religiosi che tendeva ad esplicitare sempre di pi\u00f9. Successivamente, nel 1988, la Ramuva restitu\u00ec le sue attivit\u00e0, fondando anche un'organizzazione totalmente religiosa, la Chiesa di Romuva; oggi ha aperto centri e gruppi di preghiera in cinque citt\u00e0 lituane e detiene rapporti saldi con le associazioni ambientaliste per il rispetto della natura in quanto divina: uno dei principali obiettivi della Romuva, in attinenza all'etica pagana. La Chiesa di Romuva organizza rituali e festivit\u00e0 delle antiche religioni pagane baltiche, organizza seminari, convegni e registra un numero sempre crescente di nuovi fedeli. I membri della Romuva organizzano frequentemente dei campi estivi a cui partecipano anche pagani residenti in altri Paesi.\nUn ruolo importante nella preservazione della religione tradizionale baltica negli Stati Uniti, durante il periodo di dominazione sovietica nei Paesi Baltici, \u00e8 stato esercitato soprattutto dagli immigrati, con la fondazione di organizzazioni come la \"Romuva USA\" o il \"Sacro Serpente\". Dopo la caduta dell'Unione Sovietica i centri del neopaganesimo baltico si sono tuttavia ritrasferiti nei Paesi d'origine. Oggi la Romuva \u00e8 fortemente radicata in Lituania; si \u00e8 organizzata infatti utilizzando un sistema simile a quello della Chiesa cattolica, istituendo una serie di centri minori (una sorta di diocesi) in un buon numero di distretti municipali del Paese. In Lettonia, la religione pagana \u00e8 stata riportata alla luce da un'organizzazione chiamata Dievturiba (anche \"Chiesa di Dievturiba\"), che in lingua lituana significa letteralmente \"ci\u00f2 che Dio detiene\".\nColui che negli anni Venti fond\u00f2 il gruppo fu Ernest Brastins, che trasse parecchie informazioni sulla vecchia religione dalle antiche canzoni folkloriche (come per esempio i \"dainas\"), dalla letteratura e dai simboli tradizionali intrisi di spiritualit\u00e0 pagana. Durante la dominazione sovietica, la Chiesa di Dievturiba fu repressa perch\u00e9 considerata una minaccia per il potere. Ernest Brastins fu perseguitato negli anni Quaranta ad Astrachan', mentre molti fedeli del neopaganesimo baltico furono esiliati. In Lettonia sono stati pubblicati una moltitudine libri di carattere pagano, in molti vengono ritratte le gesta eroiche degli antenati che si opposero all'invasione cristiana."}
{"id": "353778", "revid": "1005847", "url": "https://it.wikipedia.org/wiki?curid=353778", "title": "Norman Foster (architetto)", "text": "Biografia.\nFoster nacque nel 1935 a Manchester in una famiglia di operai, lasci\u00f2 la scuola a 16 anni e and\u00f2 a lavorare negli Uffici del Tesoro del comune di Manchester. Dopo il servizio militare nella Royal Air Force si iscrisse alla Scuola di Architettura e Pianificazione Urbana dell'Universit\u00e0 di Manchester e consegu\u00ec il diploma nel 1961. Continu\u00f2 gli studi all'Universit\u00e0 Yale, negli Stati Uniti. Tornato in Inghilterra, Foster fond\u00f2 nel 1965 uno studio, \"Team 4\", con Richard e Sue Rogers e la moglie Wendy. Nel 1967 Rogers lasci\u00f2 Team 4 per lavorare con Renzo Piano, e Foster fond\u00f2 con la moglie la \"Foster Associates\", ora nota come \"Foster + Partners\". Tra il 1971 e il 1983 collabor\u00f2 con Buckminster Fuller su diversi progetti, affermandosi a livello internazionale.\nI primi progetti di Foster sono caratterizzati da un pronunciato stile high tech, e si concentrano sugli aspetti tecnologici e strutturali, ma in seguito le linee delle sue costruzioni si vanno in parte addolcendo e i suoi progetti esprimono un'architettura pi\u00f9 convenzionale. Nel 1987 Foster (con lo studio Foster + Partners) riceve il pi\u00f9 prestigioso fra i premi legati al design industriale: il Premio Compasso d'Oro per il sistema di tavoli e scrivanie per ufficio \"Nomos\", realizzato per l'azienda italiana TECNO. Nel 1999 gli \u00e8 stato assegnato il prestigioso Premio Pritzker.\nFoster + Partners.\nNel 2013, lo studio Foster + Partners, con 647 architetti dipendenti e un fatturato tra i 200 e i 209 milioni di dollari, \u00e8 al 10\u00ba posto nell'elenco dei maggiori studi di architettura del mondo secondo la BD Insurance Bureau.\nLa societ\u00e0 Foster and Partners ha sedi in diverse citt\u00e0 del mondo \nRiconoscimenti.\nFoster ha ricevuto importanti riconoscimenti e premi:\nProgetti realizzati.\nFoster ha una carriera estremamente prolifica. Le opere pi\u00f9 importanti sono:"}
{"id": "353779", "revid": "123293698", "url": "https://it.wikipedia.org/wiki?curid=353779", "title": "Fotochimica", "text": "La fotochimica \u00e8 una branca della chimica che si occupa delle reazioni chimiche indotte dall'interazione della luce (in particolare ultravioletto, luce visibile e il vicino infrarosso) con la materia.\nLe reazioni fotochimiche sono preziose nella chimica organica e in quella inorganica perch\u00e9 procedono in modo diverso rispetto reazioni termiche. In esse \nl'energia necessaria per lo svolgersi della reazione chimica \u00e8 fornita quindi dai fotoni assorbiti dai reagenti, che portano dei particolari gruppi chimici detti cromofori, in grado di assorbire la luce. I fotocatalizzatori sono opportuni catalizzatori che vengono attivati con la luce.\nMolti processi importanti coinvolgono la fotochimica. Molte reazioni redox sono catalizzate dalla luce, mentre un esempio notevole delle possibilit\u00e0 della fotochimica \u00e8 quello della fotosintesi clorofilliana, in cui le piante formano amido e ossigeno partendo dall'acqua e dall'anidride carbonica grazie ai processi della luce sulla clorofilla.\nPrincipi.\nDue leggi fondamentali della fotochimica sono le seguenti:\nLa luce \u00e8 un tipo di radiazione elettromagnetica, una fonte di energia. La legge di Grotthus-Draper (dai chimici Theodor Grotthuss e John W. Draper), afferma che la luce deve essere assorbita da una sostanza chimica perch\u00e9 abbia luogo una reazione fotochimica. Per ogni fotone di luce assorbito da un sistema chimico, non pi\u00f9 di una molecola \u00e8 attivata per una reazione fotochimica, come definito dalla resa quantica.\nLe reazioni chimiche si verificano solo quando a una molecola viene fornita la necessaria \"energia di attivazione\". Un semplice esempio pu\u00f2 essere la combustione di benzina (un idrocarburo) in anidride carbonica e acqua. In questa reazione, l'energia di attivazione viene fornita sotto forma di calore o di una scintilla. In caso di reazioni fotochimiche la luce fornisce l'energia di attivazione. Semplificando, la luce \u00e8 un meccanismo che fornisce l'energia di attivazione necessaria per molte reazioni. Se viene impiegato un laser, \u00e8 possibile eccitare selettivamente una molecola in modo da produrre lo stato elettronico e vibrazionale desiderato. Allo stesso modo, l'emissione da uno stato particolare, pu\u00f2 essere selettivamente monitorato, fornendo una misura di quello stato. Se il sistema chimico \u00e8 a bassa pressione, questo consente agli scienziati di osservare la distribuzione di energia dei prodotti di una reazione chimica prima che le differenze di energia vengano spalmate ed entrino nella media a causa delle ripetute collisioni.\nL'assorbimento di un fotone di luce da una molecola reagente pu\u00f2 anche consentire che una reazione avvenga non solo portando la molecola alla necessaria energia di attivazione, ma anche cambiando la simmetria della configurazione elettronica della molecola, che consente un percorso di reazione altrimenti inaccessibile, come descritto dalle regole di Woodward-Hoffmann. Una reazione di cicloaddizione [2+2] \u00e8 un esempio di reazione periciclica che pu\u00f2 essere analizzata utilizzando queste regole o la teoria degli orbitali molecolari.\nLe reazioni fotochimiche implicano la riorganizzazione elettronica iniziata dalla radiazione elettromagnetia. Le reazioni sono diversi ordini di grandezza pi\u00f9 veloce delle reazioni termiche; spesso sono osservate reazioni con una velocit\u00e0 di 10 \u22129 secondi e processi associati con una velocit\u00e0 di 10 \u221215 secondi.\nRegioni spettrali.\nI fotochimici in genere utilizzano solo alcune sezioni dello spettro elettromagnetico. Alcune delle sezioni pi\u00f9 utilizzate, e le loro lunghezze d'onda, sono le seguenti:\nReazioni fotosintetiche in natura.\nL'esempio principale \u00e8 la fotosintesi, in cui la maggior parte delle piante usa l'energia solare per convertire il diossido di carbonio e l'acqua in glucosio, producendo l'ossigeno come un prodotto collaterale.\nGli esseri umani si basano sulla fotochimica per la biosintesi della vitamina D.\nLa visione avviene grazie ad una reazione fotochimica della rodopsina.\nNelle lucciole, un enzima nell'addome catalizza una reazione che si traduce in bioluminescenza.\nApplicazioni tecniche.\nProcessi fotochimici sono utilizzati nella produzione delle pellicole fotografiche che \u00e8 ricoperta da una gelatina contenente piccoli granuli di bromuro di argento che avvia la reazione quando la luce colpisce la pellicola. In questo caso il bromuro si dice \"sensibilizzato\". La reazione porta alla conversione del bromuro d'argento in argento metallico. Per eliminare le particelle di bromuro non sensibilizzato si utilizzano poi i cosiddetti \"fissatori\" o \"fissaggi\", delle sostanze chimiche.\nAnche nella carta per cianografie, ricoperta di citrato di ferroammonio e ferricianuro, avviene una reazione fotochimica simile a quella delle pellicole fotografiche. I citrati, una volta colpiti dalla luce si trasformano in un ferricianuro di colore azzurro intenso.\nLe reazioni fotochimiche sono non solo molto utili ma possono essere anche molto fastidiose o dannose, come nei casi di fotodegradazione di molti materiali. I tessuti scuri vengono ad esempio sbiaditi dalla luce del sole. I contenitori in vetro di farmaci sono spesso realizzati con vetro oscurato per evitare che la fotodegradazione dei farmaci.\nMolte polimerizzazioni vengono avviate da fotoiniziatori che si decompongono assorbendo la luce per produrre i radicali liberi per la polimerizzazione radicalica.\nUna reazione pervasiva \u00e8 la generazione di ossigeno singoletto da reazioni fotosensibilizzate di ossigeno tripletto. Fotosensibilizzatori tipici includono il tetrafenilporfirina e blu di metilene. L'ossigeno singoletto che ne risulta \u00e8 un ossidante aggressivo, capace di convertire legami CH in gruppi C-OH.\nNella terapia fotodinamica, la luce viene utilizzata per distruggere i tumori attraverso l'azione dell'ossigeno singoletto.\nUna applicazione su larga scala della fotochimica \u00e8 la tecnologia del photoresist, utilizzata nella produzione di componenti microelettronici.\nEsperimenti.\nLe reazioni fotochimiche richiedono una sorgente di luce che emette lunghezze d'onda corrispondenti ad una transizione elettronica nel reagente. Nei primi esperimenti sulle reazioni fotochimiche, cos\u00ec come nella vita quotidiana, la fonte di luce era la luce solare, sebbene questa sia policromatica. In laboratorio sono comuni le lampade a vapori di mercurio. Le lampade a vapori di mercurio a bassa pressione emettono principalmente a 254\u00a0nm. Per le fonti policromatiche, le variazioni di lunghezza d'onda possono essere selezionate usando i filtri. In alternativa, le lampade a LED e i Rayonet producono emissioni monocromatiche.\nLa luce emessa deve ovviamente raggiungere il gruppo funzionale senza essere bloccata dal reattore o da altri gruppi funzionali presenti. Per molte applicazioni, il quarzo viene usato per i reattori e per contenere la lampada. Il Pyrex assorbe a lunghezze d'onda inferiori ai 275\u00a0nm. Il solvente \u00e8 un importante parametro sperimentale. I solventi sono reagenti potenziali e per questo motivo i solventi clorurati vengono evitati perch\u00e9 il legame C-Cl pu\u00f2 portare alla clorazione del substrato. I solventi molto assorbenti possono prevenire il raggiungimento del substrato da parte dei fotoni. I solventi di idrocarburi assorbono solo a lunghezze d'onda corte e sono pertanto preferiti per gli esperimenti fotochimici che richiedono fotoni ad alta energia. I solventi contenenti soluzioni sature assorbono a lunghezze d'onda lunghe e possono filtrare le lunghezze d'onda corte."}
{"id": "353782", "revid": "1652635", "url": "https://it.wikipedia.org/wiki?curid=353782", "title": "Dievturiba", "text": "La Dievturiba \u00e8 un movimento religioso neopagano baltico nato e radicatasi in Lettonia.\nEtimologia.\n\"Dievturiba\" significa letteralmente \"custodi di \"Di\u1ebdvas\"\", \"persone che vivono in armonia con \"Di\u1ebdvas\"\". Gli aderenti chiamano se stessi \"Dievturi\" (singolare: \"Dievturis\").\nStoria.\n\u00c8 nata intorno al 1925 inizialmente come movimento per il recupero del folklore lettone. Fu bandita dal comunismo russo nel 1940, per riemergere dopo la caduta del comunismo.\nErnests Brasti\u0146\u0161 (1892-1942) fu il principale artefice dello sviluppo della Dievturiba. Era un artista, uno storico dilettante, folklorista e archeologo. Document\u00f2 molti antichi templi e castelli lettoni, scrivendo lo \"Index of Mythological Notions of Latvju Dainas\".\nCredenze.\nLa Dievturiba \u00e8 essenzialmente una religione panteistica. Altre divinit\u00e0 vengono considerate o come aspetti dell'unico dio o come altri tipi di spiriti non divinizzati. Nella Dievturiba vengono riconosciute diverse triadi di divinit\u00e0 e concetti.\nSi basa principalmente sulla tradizione popolare lettone, sulle vecchie canzoni popolari e sulla mitologia degli antichi Lettoni. Non si tratta, per\u00f2, della stessa religione praticata prima che il Cristianesimo prevalesse in Lettonia. Per esempio, non ci sono prove che gli antichi lettoni conoscessero una triade divina. Nella Dievturiba, invece, \"Dievs\", \"M\u0101ra\" e \"L\u00e1ima\" costituiscono una triade divina.\nDopo la morte, mentre la Dievturiba sostiene l'unione con il tutto, la simile Romuva enfatizza maggiormente l'idea di una vita in una dimensione di luce.\nIl testo pi\u00f9 importante usato nella Dievturiba \u00e8 il \"Catechismus Teoforii\".\nDivinit\u00e0.\nLa differenza tra \"dvesele\" (anima) e \"velis\" (corpo astrale) \u00e8 che la \"dvesele\" \u00e8 eterna, viene da Dievs (dio) e a lui torner\u00e0 dopo la morte del \"miesa\". Il \"velis\" sta vicino al corpo e gradualmente si fonde e sparisce nel tempo, similmente al concetto di fantasma o dell'ombra degli antichi Greci.\nDiffusione.\nNel 2007 erano censiti 650 aderenti."}
{"id": "353784", "revid": "6923", "url": "https://it.wikipedia.org/wiki?curid=353784", "title": "Romuva", "text": "La Romuva \u00e8 un movimento religioso neopagano, nato di recente come continuazione contemporanea della tradizionale religione etnica praticata in Lituania prima della cristianizzazione ufficiale del 1387.\nEtimologia.\nI termini \"Romuva\", \"Romove\" e \"Ruomuva\" derivano dal vocabolo antico prussiano \"Romowe\", che significa \"tempio\" o \"santuario\". La radice del termine \"ram-/r\u0101m-\", nelle lingue baltiche significa \"calma, serenit\u00e0, quiete\", e deriva dal protoindoeuropeo \"*(e)rem\u01dd-\", \"stare in quiete\".\nStoria.\nOrigini.\nIl nucleo originario delle credenze religiose si svilupp\u00f2 presso i popoli balti (divisi in samogiti, auk\u015dtaitiani, selonici, semigalli, curi e pruzzi; questi ultimi, prima insediati tra i fiumi Nemunas e Minija, poi si estesero nella Sambia, dove fondarono un santuario chiamato semplicemente Romuva, ossia il Tempio, da cui la Romuva trae il nome).\nPer quanto probabilmente non ci fosse un Pantheon unificato, tali insieme di credenze e miti differivano poco fra loro; considerandoli come un'unica religione, fu quella che perdur\u00f2 pi\u00f9 a lungo in Europa, in quanto Lettonia e Lituania furono tra le ultime nazioni europee a venire cristianizzate.\nI Pantheon originali sono di difficile ricostruzione e non si riscontra uniformit\u00e0 nelle fonti scritte pervenute, quasi esclusivamente da missionari e cronisti medievali.\nMedioevo.\nNonostante le crociate del Nord iniziate nel 1199, l'insieme di tali credenze ed usanze costituivano la religione di Stato del Granducato di Lituania, finch\u00e9 quest'ultimo si un\u00ec Regno di Polonia nel 1386 accettando l'Unione di Krewo.\nAnche dopo l'adozione ufficiale del cristianesimo, il popolo lituano continu\u00f2 a seguire la propria religione tradizionale, in una secolare coesistenza e sovrapposizione, almeno fino al XVII secolo, durante la quale vennero adattati alcuni santi (es. Sant'Elia divenne il Tonante e assunse alcuni attributi di Perk\u016bnas) e accettate alcune festivit\u00e0 per favorire l'assimilazione, come il \"V\u0117lin\u0117s\", corrispondente al celtico Samhain, diventato il giorno dei morti, l\"'U\u017egav\u0117n\u0117s\", festa della fine dell'inverno e della primavera, poi diventata la festa di San Giuseppe o il Marted\u00ec grasso, e il \"Rasos\", poi diventata Jonin\u0117s, la festa di San Giovanni Battista.\nDurante il XVII secolo i miti erano in gran parte di tipo eroico, spesso riguardanti la fondazione dello stato lituano.\nOttocento.\nL'epoca del Romanticismo, iniziata col XIX secolo, port\u00f2 i lituani a guardare il loro passato con ispirazione sia intellettuale che spirituale. Il folklore e il paganesimo tradizionale furono idealizzati anche in chiave nazionalistica. Uno dei pi\u00f9 famosi studiosi a capo di questo movimento fu lo storico Teodor Narbutt che cre\u00f2 anche nuovi miti lituani partendo da quelli greci.\nAll'inizio del XX secolo, le antiche tradizioni pagane continuavano nel folklore e nei costumi. Durante l\"'U\u017egav\u0117n\u0117s\", festa per celebrare la venuta della primavera, gli abitanti la Samogizia potevano vestire in costume, incluse le maschere, e bruciare un idolo di una vecchia donna effigia dell'inverno, detta Mor\u0117 o \"Giltine\", dea della morte.\nI miti e le storie di tale periodo erano perlopi\u00f9 rielaborazioni dei precedenti, considerati non necessariamente come veri, ma come esperienze codificate del passato. Si concentravano pi\u00f9 sui problemi morali e sulle visioni eroiche piuttosto che sui singoli eroi, i quali molto spesso mancavano pure del nome, venendo indicati tramite perifrasi, kennings o altre forme indirette, come \"il duca\", \"il signore del castello\".\nRepressione sovietica.\nL'Unione Sovietica occup\u00f2 con la forza la Lituania nel 1940 e la rinomin\u00f2 Repubblica Socialista Sovietica Lituana. A causa della caratterizzazione nazionalista della Romuva, questa fu soppressa durante l'occupazione sovietica e molti praticanti furono giustiziati o deportati nei gulag in Siberia. Si sa che \u00e8 esistito un gruppo clandestino romuva nel campo di lavoro di Inta, in Russia. Dopo che i membri furono rilasciati e poterono tornare in Lituania intorno al 1960, Jonas Trinkunas (nato nel 1939) form\u00f2 la \"Vilnius Ethnological Ramuva\" e inizi\u00f2 ad organizzare celebrazioni pubbliche delle festivit\u00e0 religiose tradizionali lituane nel 1967. Nel 1971 i sovietici espulsero i membri della Romuva dall'universit\u00e0 che frequentavano ed esiliarono i loro dirigenti.\nDurante la Guerra Fredda quasi tutta l'attivit\u00e0 organizzata della Romuva era localizzata in America Settentrionale. Per\u00f2, dal 1988 quando il potere dell'Unione Sovietica stava svanendo e l'indipendenza lituana era all'orizzonte, i gruppi della Romuva cominciarono a riorganizzarsi nelle nazioni baltiche e a praticare apertamente la loro religione. Sotto gli auspici della \"Legge sulle Associazioni e Comunit\u00e0 Religiose\", approvata in Lituania nel 1995, la Romuva ottenne il riconoscimento come religione \"non-tradizionale\". La legge lituana infatti richiede un minimo di 25 anni di esistenza perch\u00e9 una religione possa ricevere il sostegno statale riservato alle religioni \"tradizionali\".\nCredenze.\nLa Romuva \u00e8 una religione pagana politeistica che sostiene la sacralit\u00e0 della natura come anche la venerazione degli antenati. Nella teologia romuvana le essenze spirituali si identificano con i teoremi che organizzano armoniosamente la natura. Gli aderenti ritengono che l'anima di coloro che muoiono continui ad esistere nell'aldil\u00e0 e stia insieme alla famiglia vivente e ai discendenti. Mentre la Dievturiba sostiene l'unione con il tutto, dopo la morte, i romuvani enfatizzano maggiormente l'idea di una vita in una dimensione di luce.\nRituali.\nLo \"aukuras\" baltico o \"altare del fuoco\" \u00e8 un altare di pietra sul quale viene ritualmente acceso un fuoco. I partecipanti si lavano le mani e la faccia prima di avvicinarsi all\"aukura\", e poi cantano le \"dainas\" o inni rituali quando il fuoco viene acceso. Cibo, bevande, erbe e fiori sono offerti alla fiamma quando il gruppo canta le \"dainas\". Dopo le prime offerte, i partecipanti offrono il loro contributo verbale o silenzioso che viene portato agli d\u00e8i e agli antenati insieme al fumo e alle scintille del fuoco.\nDivinit\u00e0 Romuva.\nLe divinit\u00e0 principali sono\nInoltre, come divinit\u00e0 dell'oltretomba:\nAgenti soprannaturali o di comunicazione col soprannaturale:\nDiffusione.\nCi sono aderenti alla Romuva in tutto il mondo, ma la religione esiste principalmente in Lituania e nelle nazioni dell'ex blocco sovietico. La Romuva ha legami stretti con il sentimento nazionalista lituano e baltico. Per essere accettati dalla comunit\u00e0 religiosa della Romuva non \u00e8 necessario avere antenati lituani. Praticare la Romuva \u00e8 considerata da molti aderenti come una forma di orgoglio culturale, insieme alla celebrazione di forme tradizionali d'arte, narrare il patrimonio popolare baltico, praticare le festivit\u00e0 tradizionali, suonare musica tradizionale baltica, cantare le tradizionali dainas o inni e canzoni come anche l'attivismo ecologico e la gestione di luoghi sacri."}
{"id": "353788", "revid": "287204", "url": "https://it.wikipedia.org/wiki?curid=353788", "title": "Radiochimica", "text": "La radiochimica \u00e8 la branca della chimica nucleare che si occupa dello studio e impiego pratico delle sostanze radioattive. Sfrutta le reazioni chimiche di isotopi radioattivi per fini analitici e per l'effettuazione di altre indagini come ad esempio quelle relative alla cinetica chimica.\nDecadimento radioattivo.\nI radioisotopi sono isotopi instabili degli elementi chimici, ciascuno caratterizzato da un proprio tempo di emivita, che subiscono decadimento radioattivo emettendo una qualche forma di radiazione. Le radiazioni emesse sono principalmente di tre tipi: alfa, beta, e gamma.\nI tre tipi di radiazione possono essere distinti in base al loro potere penetrante. Le pi\u00f9 penetranti sono le radiazioni gamma, costituite da fotoni che richiedono per il loro schermaggio un grosso spessore di metallo pesante (come il piombo o il bario). Di contro, le radiazioni alfa si bloccano dopo aver percorso alcuni centimetri in aria o a causa di un foglio di carta da legno. Le radiazioni beta richiedono invece un foglio di alluminio con spessore di pochi millimetri.\nRadiotraccianti.\nUn radiotracciante \u00e8 una sostanza contenente un radionuclide utilizzata in modo da poter studiare i processi chimici, fisici, biologici e ambientali sfruttandone la radioattivit\u00e0. Le tecniche basate sui radiotraccianti godono di elevata sensibilit\u00e0 e si basano sulle propriet\u00e0 chimiche simili possedute dagli isotopi di uno stesso elemento. Una causa di differente comportamento chimico \u00e8 rappresentato dall'effetto isotopico cinetico, particolarmente rilevante per gli elementi a pi\u00f9 basso peso atomico. Inoltre la radioattivit\u00e0 non deve modificare le caratteristiche del sistema oggetto di studio. Il radionuclide e il nuclide stabile devono essere soggetti a scambio isotopico, e affinch\u00e9 ci\u00f2 si verifichi \u00e8 necessario che il tracciante e l'atomo stabile possiedano lo stesso stato di ossidazione.\nEsempi di radionuclidi utilizzati comunemente sono rappresentati dal trizio (3H, frequentemente utilizzato in studi biochimici), carbonio-11 (tracciante nella tomografia a emissione di positroni) e carbonio-12 (svariati utilizzi in campi diversi), fosforo-32 (studio di amminoacidi, fosfoproteine e fosforilazione da parte delle chinasi), zolfo-35 (studio di amminoacidi e acidi nucleici solforati), iodio-123 (in medicina nucleare nello studio della tiroide) e iodio-125 (nel dosaggio radioimmunologico).\nEsempi dell'utilizzo dei radiotraccianti in chimica riguardando la determinazione della costante di solubilit\u00e0 dei composti poco solubili e lo studio dei meccanismi di reazione, con la possibilit\u00e0 di determinare lo specifico legame coinvolto in una reazione chimica analizzando la radioattivit\u00e0 dei prodotti. L'utilizzo dei radiotraccianti in ambito analitico viene descritto successivamente.\nMetodiche radioanalitiche.\nI metodi radiochimici d'analisi sono basati sulla misura della radioattivit\u00e0 prodotta dall'analita o per aggiunta di piccole quantit\u00e0 di \"reattivi marcati\" o a seguito di \"radioattivit\u00e0 indotta\". In questo modo \u00e8 possibile rilevare quantit\u00e0 di analita molto basse, spesso non rilevabili con metodiche analitiche pi\u00f9 comuni.\nRivelatori radioanalitici.\nI rivelatori radioanalitici permettono di ricavare informazioni analitiche sfruttando la quantit\u00e0 di radiazione che viene loro convogliata. Secondo la loro costituzione e il principio fisico sfruttato, si dividono in:\nAnalisi radiochimica.\nTra le principali modalit\u00e0 analitiche figurano l'attivazione neutronica, la diluizione isotopica e la titolazione radiochimica.\nAltre applicazioni della radiochimica.\nIl decadimento radioattivo segue la cinetica di ordine uno."}
{"id": "353791", "revid": "1776051", "url": "https://it.wikipedia.org/wiki?curid=353791", "title": "Lajoux (Svizzera)", "text": "Lajoux (toponimo francese) \u00e8 un comune svizzero di 664 abitanti del Canton Giura, nel distretto delle Franches-Montagnes.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLajoux \u00e8 servito dalla stazione di La Combe sulla ferrovia Glovelier-La Chaux-de-Fonds.\nAmministrazione.\nComune politico e comune patriziale sono uniti nella forma del \"commune mixte\"."}
{"id": "353794", "revid": "18379", "url": "https://it.wikipedia.org/wiki?curid=353794", "title": "Satire (Giovenale)", "text": "Le Satire di Giovenale (titolo originale: \"Saturae\") costituiscono l'unica produzione letteraria giunta ai nostri giorni del poeta latino vissuto fra l'anno 50 e il 140 d.C. Complessivamente 3873 esametri, suddivisi in sedici satire, pubblicate in cinque libri secondo un ordine forse indicato dall'autore stesso: \nDell'ultima satira ci rimangono solo i sessanta esametri iniziali. Questa lacuna, presente in tutti i codici, si deve probabilmente alla perdita di una pagina dell'archetipo, secondo Ettore Paratore.\nLe Satire di Giovenale sono l'ultima espressione del genere definito da Quintiliano come romano per eccellenza (\"satura tota nostra est, Quint. Inst. orat.,\" X, 1, 93), il che tra l'altro doveva convenire benissimo a Giovenale, odiatore dei \"Graeculi\" e della loro letteratura e filosofia.\nIndignazione come valore poetico.\nGiovenale ammette fin dall'inizio che quel che lo spinge a scrivere \u00e8 l\"'indignazione\" verso il degrado della societ\u00e0 in cui si trova a vivere (I, 79-80); probabilmente la morte di Domiziano nel 96 lo avr\u00e0 spinto ad uscire allo scoperto, e anche l'amicizia con Marziale, che gli dedic\u00f2 diversi epigrammi, dovette spingerlo all'emulazione. L'indignazione gli permette anche di superare i modelli diatribici e retorici (il tipo della \"suasoria\" \u00e8 ironicamente quanto programmaticamente citato nella satira I) su cui sono tecnicamente costruite molte delle sue satire, specialmente negli ultimi libri. Intorno al 100 Giovenale pubblica la prima raccolta di satire, in et\u00e0 relativamente avanzata se, come sembra ragionevole, era pi\u00f9 anziano o coetaneo di Marziale. \u00c8 il suo momento di sbottare: \"Semper ego auditor tantum?\" Dovr\u00f2 sempre stare solo a sentire? (\"Sat.\" I,1). \nI bersagli della satira di Giovenale sono numerosi, provenienti da ogni ceto e da ogni sesso; tutta la societ\u00e0 romana del suo tempo \u00e8 bollata con parole di fuoco. Cos\u00ec i rampolli debosciati dell'aristocrazia, privati del potere sono dediti a tutti i vizi importati dall'oriente quasi a tenerli in soggezione. Allo stesso modo la plebe si mantiene imbelle pascendola e offrendole spettacoli gladiatori e corse (la celeberrima espressione \"panem et circenses\" \u00e8 proprio di Giovenale). Le donne, che sono ormai emancipate e aspirano ad altri ruoli piuttosto che alla filatura della lana nella \"domus\" del marito o del padre, sono viste come in preda ad una vertigine di ninfomania, che culmina nel celebre ritratto di Messalina/Licisca nella sesta satira. Gli Orientali sono l'estremo della degradazione umana, siano essi \"Graeculi\" che sussurrano nelle orecchie dei loro protettori, togliendo spazi ai buoni romani di stirpe rustica (come l'autore) che cos\u00ec sono ridotti alla vita miserabile del \"cliens\", o Egiziani descritti come poco pi\u00f9 che bestie, dedite al cannibalismo. Insomma, l'indignazione di Giovenale, vera linfa della sua creazione poetica, \u00e8 a ben guardare un sentimento profondamente anacronistico. La societ\u00e0 dei suoi tempi infatti vede l'abbassamento dell'antica aristocrazia dominante e l'insorgere delle nuove classi mercatorie, lo spostamento della fruizione culturale dall\"'\u00e9lite\" senatoria a un pubblico pi\u00f9 ampio, nuove convenzioni sociali e di costume che permettono un miglioramento nella condizione femminile (sempre parlando di donne libere) al prezzo della rinuncia alle prische virt\u00f9. Di tutto questo Giovenale non si avvede, o sceglie di non avvedersene.\nBen pochi si salvano nell'oscuro universo tratteggiato nelle satire; un Amico che decide di abbandonare la pericolosa e corrotta Roma (III), un ritratto vivido e umoristico di un povero \"gigolo\", Nevolo, dedito a sollazzare nobili invertiti e le loro vogliose matrone, che si lamenta del suo destino e anela a un'impossibile \"redenzione\" (IX): in pochi squarci lirici delle satire vediamo una rappresentazione idealizzata ma commossa della vita nei \"municipia\", nelle antiche e un po' dimenticate citt\u00e0 italiche come Aquino, sua patria. In una cittadina assistiamo a una rappresentazione teatrale, col pubblico che assiste rapito, ben diverso dallo smaliziato e schizzinoso pubblico dell'Urbe, e con i maggiorenti confusi e indistinguibili tra la folla (III). Ancora in questo \"filone\" dell'arte di Giovenale assistiamo nella satira XI all'evocazione di un banchetto che intende offrire a un amico (il \"topos\" \u00e8 ovviamente quello messo alla berlina nel celebre epigramma di Catullo), in cui si descrive la mensa del poeta, non misera, non inutilmente fastosa, carica di pietanze non ricercate, ma sane e di buon sapore, servite da schiavi ben vestiti, perch\u00e9 non soffrano il freddo, che serviranno come meglio possono, ma capiscono il latino. \nMa \u00e8 nelle pagine sulfuree, pi\u00f9 cariche di bile non smaltita, che l'arte di Giovenale colpisce il lettore, come nelle pagine compiaciute in cui descrive le notti brave delle matrone romane che hanno gettato al vento ogni ritegno, o quando descrive l'adunata dei consiglieri imperiali che si affretta per discutere del miglior modo di cuocere un rombo donato a Domiziano. Si pu\u00f2 facilmente ironizzare sulle ragioni che spinsero Giovenale a descrivere cos\u00ec violentemente la sua epoca, ma non si pu\u00f2 non restare colpiti dalla potenza delle sue immagini fosche e lutulente.\nDatazione.\nLa composizione o la pubblicazione \u00e8 da collocarsi grazie a poche ma sicure indicazioni cronologiche interne fra il 100 e poco dopo il 127 d.C. Infatti nella Prima satira (che per\u00f2 non tutti gli studiosi ritengono la prima in ordine cronologico) si trova un accenno al processo contro Marco Prisco, proconsole d'Africa ed emulo di Verre, mosso da Plinio il Giovane nel 100, mentre un'allusione al consolato di Lucio Emilio Iunco (\"cos\". 127) compare nella quindicesima satira, la penultima: \nIn base a questo accenno \u00e8 lecito ritenere che la pubblicazione sia di poco posteriore al 127.\nNella stessa satira Giovenale riferisce di una conoscenza diretta dell'Egitto, che \u00e8 tra i pochi tratti biografici sicuri, ma che probabilmente ha dato origine alla diceria riferita in un breve biografia, probabilmente del IV sec. riportata dal codice \"Pithoeanus\" in base alla quale Giovenale sarebbe stato inviato in Egitto in esilio da un potente personaggio offeso da una sua satira, per morirvi poco dopo di crepacuore.\nLa fortuna delle \"Satire\".\nGiovenale non \u00e8 mai menzionato (con l'eccezione di Marziale) da scrittori contemporanei, o del II e III secolo. La prima menzione come autore \u00e8 in Ammiano Marcellino, XXVIII,4, 14, attorno al 380. Gli scrittori cristiani trovarono congeniale la sua forte carica moralistica, e il quadro fosco della Roma pagana. In generale, dal Medioevo in poi, tutti gli scrittori di satire vi si ispirano (Dante Alighieri lo pone nel limbo delle anime illustri \"Purg.\" XXII, 13-15), anche se esplicitamente affermano di avere il pi\u00f9 \"nobile\" Quinto Orazio Flacco come modello. Anche i polemisti in generale, fino dal grande modello di \"Candide\" di Voltaire trovano nella \"verve\" di Giovenale modelli sempre attuali. Giovenale \u00e8, anche, una miniera di citazioni; ad esempio \"panem et circenses\", \"quis custodiet ipsos custodes?\" o ancora \"mens sana in corpore sano\" sono opera sua.\nCollegamenti esterni.\nIl testo latino delle \"Satire\" \u00e8 sul sito \nIl testo in italiano delle \"Satire\" con note biografiche sull'autore \u00e8 reperibile sul sito la-poesia."}
{"id": "353795", "revid": "2108263", "url": "https://it.wikipedia.org/wiki?curid=353795", "title": "Dafydd ap Gruffydd", "text": "Biografia.\nPrincipe del Gwynedd, figlio di Gruffydd ap Llywelyn Fawr, detto \"l'illegittimo\" e Senena, e quindi nipote di Llywelyn il Grande, nel 1241 fu consegnato come ostaggio a Enrico III d'Inghilterra insieme al fratello Rhodri ap Gruffydd, in seguito ad un accordo. Nel 1253 fu invitato a rendere omaggio a Enrico. Nel 1255, insieme al fratello Owain, sfid\u00f2 l'altro fratello, Llywelyn, che per\u00f2 li sconfisse nella battaglia di Bryn Derwin. Dafydd fu dapprima imprigionato e poi rilasciato l'anno successivo.\nDopo una serie di alterne vicende, nel 1274 Dafydd si un\u00ec a Edoardo I d'Inghilterra contro Llywelyn. Avendo per\u00f2 ricevuto per i suoi servigi meno terre di quelle promesse, nel marzo del 1282 attacc\u00f2 il castello di Hawarden, dando cos\u00ec il via allo scontro finale tra dinastia normanna e Galles (scontro che porter\u00e0 alla conquista del Galles). L'ultimo principe del Gwynedd e del Galles regn\u00f2 per pochi mesi dopo la morte di Llywelyn, rifugiandosi nelle montagne di Snowdonia. Nel maggio del 1283 fu tradito da un gallese e fatto prigioniero.\nLa resistenza gallese contro re Edoardo era finita: in giugno fu condannato a morte e secondo le fonti fu la prima vittima ad essere punita per un nuovo tipo di crimine: alto tradimento. Fu giustiziato tramite impiccagione, sventramento e squartamento, il 3 ottobre 1283. Segu\u00ec una generale eliminazione della sua famiglia. Tuttavia un membro della casata di Cunedda sopravvisse: era Madoc ap Llywelyn, che nel 1294-1295 guider\u00e0 l'ultima rivolta gallese e che sar\u00e0 l'ultimo nativo a essere riconosciuto \"Principe del Galles\"."}
{"id": "353797", "revid": "110157", "url": "https://it.wikipedia.org/wiki?curid=353797", "title": "Saint-Brais", "text": "Saint-Brais (toponimo francese; in tedesco \"Sankt Brix\", desueto) \u00e8 un comune svizzero di 220 abitanti del Canton Giura, nel distretto delle Franches-Montagnes.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSaint-Brais \u00e8 servito dalla stazione di Bollement sulle ferrovie Saignel\u00e9gier-Glovelier e Saignel\u00e9gier-La Chaux-de-Fonds.\nAmministrazione.\nDalla met\u00e0 del XIX secolo comune politico e comune patriziale sono uniti nella forma del \"commune mixte\"."}
{"id": "353798", "revid": "726373", "url": "https://it.wikipedia.org/wiki?curid=353798", "title": "ZAngband", "text": "ZAngband \u00e8 un videogioco di ruolo in stile \"Rogue\". \u00c8 una delle pi\u00f9 famose varianti di \"Angband\" disponibile per molti sistemi diversi, compresi Acorn RISC, Amiga, DOS, Linux, Windows e molte versioni di Unix.\nLa Z di \"ZAngband\" sta per Zelazny, poich\u00e9 il gioco \u00e8 ispirato alle \"Cronache di Ambra\" di Roger Zelazny invece che all'opera di J. R. R. Tolkien (secondo altri, la \"Z\" sta invece per \"Zany\", cio\u00e8 bizzarro, clownesco).\n\"ZAngband\" \u00e8 stato sviluppato in origine da Topi Ylinen, \u00e8 stato curato per un certo tempo da Robert R\u00fchlmann, ed \u00e8 al momento sotto la responsabilit\u00e0 di un gruppo di sviluppatori sotto la guida di Steven Fuerst. Tuttora vengono aggiunte nuove funzionalit\u00e0; a partire dalla versione 2.4.0 \u00e8 stato introdotto il sistema di combattimento di OAngband. In seguito \u00e8 stato aggiunto un nuovo sistema di terre selvagge che lo differenzia da ToME e Hengband (altri derivati di Angband)."}
{"id": "353803", "revid": "7077", "url": "https://it.wikipedia.org/wiki?curid=353803", "title": "Aquila portaerei", "text": ""}
{"id": "353804", "revid": "217591", "url": "https://it.wikipedia.org/wiki?curid=353804", "title": "Santuario di Nostra Signora della Guardia (Gavi)", "text": "Il santuario di Nostra Signora della Guardia di Gavi in provincia di Alessandria \u00e8 una chiesa dedicata a Nostra Signora della Guardia che sorge sul colle dei Turchini, nei dintorni di Gavi.\nIl santuario fu eretto nel 1861 in meno di quattro mesi, con la manodopera della popolazione di Gavi e dei paesi circostanti.\nL'architettura \u00e8 quella di chiesa a croce greca. Il pavimento \u00e8 in pregiato marmo rosso Levanto.\nCi sono tre altari: uno dedicato al Sacro Cuore di Ges\u00f9, l'altro allo sposalizio di Maria Vergine, e l'altare maggiore, sormontato da una nicchia molto bella, che accoglie la statua in legno della Madonna della Guardia.\nLa prima statua.\nLa statua che si venera al santuario di Gavi, che rappresenta Maria Suffragio delle Anime Purganti (e non Nostra Signora della Guardia secondo la sua classica iconografia), risale al 1746: in quell'anno Gavi era assediata dal fuoco dei cannoni dell'esercito Austro-Sardo, e molte case andavano in fiamme. Un certo Giacomo Bertelli fece voto alla Madonna che avrebbe fatto una cappella e una statua in onore della Vergine della Guardia (che aveva visto dipinta sul muro di una casa vicino al suo riparo), se avesse avuta salva la casa. Cos\u00ec fu e, finita la guerra, fu costruita una cappella sul monte di Forneto e vi fu collocata la statua che tuttora si venera.\nLa costruzione del santuario.\nUn altro avvenimento importante per la storia del Santuario fu nel 1817: una lunga siccit\u00e0 desolava le campagne minacciando carestia e fame; i gavesi allora portarono in processione la statua della Madonna della Guardia sul monte dove era stata venerata la prima volta, e ne invocarono l'intervento. All'indomani piovve a dirotto. Tra l'entusiasmo generale il sacerdote Tommaso Bertelli scelse il colle dei Turchini per erigervi il santuario. La costruzione inizi\u00f2 il 20 maggio 1847 ma fu presto sospesa a causa delle vicende politiche di quegli anni; nel 1853, in condizioni precarie e a stento, fu eretto un altare e celebrata la prima messa. Il santuario rimaneva un pio desiderio che pot\u00e9 concretizzarsi solo nel 1861 grazie all'intervento del gesuita padre Luigi Persoglio, genovese, che riusc\u00ec a coinvolgere la popolazione e a far costruire il tempio.\nAltre notizie.\nIl santuario \u00e8 affidato, dal 1941, alla Congregazione dei figli di Santa Maria Immacolata.\nLa festa del santuario si celebra il 29 agosto, giorno di Nostra Signora della Guardia."}
{"id": "353805", "revid": "110157", "url": "https://it.wikipedia.org/wiki?curid=353805", "title": "Charmoille (La Baroche)", "text": "Charmoille (toponimo francese) \u00e8 una frazione di 326 abitanti del comune svizzero di La Baroche, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 9,20\u00a0km\u00b2, il 1\u00ba gennaio 2009 \u00e8 stato accorpato agli altri comuni soppressi di Asuel, Fregi\u00e9court, Mi\u00e9court e Pleujouse per formare il nuovo comune di La Baroche, del quale Charmoille \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "353808", "revid": "110157", "url": "https://it.wikipedia.org/wiki?curid=353808", "title": "Pleujouse", "text": "Pleujouse (toponimo francese; in tedesco \"Pl\u00fctzhausen\", desueto) \u00e8 una frazione di 97 abitanti del comune svizzero di La Baroche, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 1,82\u00a0km\u00b2, il 1\u00ba gennaio 2009 \u00e8 stato accorpato agli altri comuni soppressi di Asuel, Charmoille, Fregi\u00e9court e Mi\u00e9court per formare il nuovo comune di La Baroche.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "353809", "revid": "1543377", "url": "https://it.wikipedia.org/wiki?curid=353809", "title": "Rallus aquaticus", "text": "Il porciglione europeo (Rallus aquaticus ) \u00e8 un uccello della famiglia dei Rallidi originario delle regioni comprese tra l'Europa occidentale e l'Asia centrale. \u00c8 detto anche rallo.\nTassonomia.\nI Rallidi sono una famiglia di uccelli che comprende 151 specie. Sebbene le loro origini risalgano a tempi remotissimi, il maggior numero di specie e le forme pi\u00f9 primitive sono diffuse nel Vecchio Mondo e gli studiosi ritengono quindi che la famiglia abbia avuto origine qui. Tuttavia, il genere \"Rallus\", il gruppo di specie dal becco lungo adattatesi a vivere nei canneti al quale appartiene il porciglione europeo, ha avuto origine nel Nuovo Mondo. Le specie del Vecchio Mondo, il porciglione europeo, il rallo di Blyth, il porciglione africano e il porciglione del Madagascar, formano una superspecie, e si ritiene che si siano evolute a partire da un unico gruppo di invasori giunto dalle Americhe attraverso l'Atlantico. Le analisi genetiche suggeriscono che il porciglione europeo sia la specie di \"Rallus\" pi\u00f9 strettamente imparentata con i ralli del Pacifico, i \"Gallirallus\", nonch\u00e9 la forma basale degli altri membri della superspecie. Il porciglione \u00e8 stato descritto per la prima volta da Linneo, nel \"Systema Naturae\", nel 1758, con il nome scientifico attualmente in uso di \"Rallus aquaticus\". Tale nome scientifico, di origine latina, significa \u00abrallo acquatico\u00bb.\nFossili.\nI resti fossili pi\u00f9 antichi appartenenti a una forma ancestrale di porciglione europeo sono delle ossa ritrovate sui Carpazi risalenti al Pliocene (5,3-1,8 milioni di anni fa). Testimonianze fossili pi\u00f9 recenti indicano che nel Pleistocene superiore il porciglione europeo era gi\u00e0 presente in molte zone del suo areale attuale. I fossili di porciglione europeo sono piuttosto numerosi: pi\u00f9 di 30 sono stati ritrovati nella sola Bulgaria e molti altri in Europa meridionale e in Cina. Una specie presente su Ibiza, il \"Rallus eivissensis\", era pi\u00f9 piccola ma pi\u00f9 robusta del porciglione, e probabilmente non era una buona volatrice. Sull'isola, nel Quaternario, non vi erano mammiferi terrestri, e questa forma caratteristica si evolvette presumibilmente a partire dalla specie presente sul continente. Scomparve quando l'isola venne raggiunta dai primi esseri umani, tra il 16.700 e il 5300 a.C. Attualmente, su Ibiza si incontrano solamente pochi esemplari stanziali della sottospecie nominale, \"R. a. aquaticus\".\nDescrizione.\nL'esemplare adulto della sottospecie nominale \u00e8 un rallo di medie dimensioni, con una lunghezza di 23\u201328\u00a0cm e un'apertura alare di 38\u201345\u00a0cm. I maschi, generalmente, pesano 114-164 g, e le femmine, leggermente pi\u00f9 piccole, 92-107 g. Le regioni superiori, dalla testa alla coda, sono bruno-oliva con striature nere, specialmente sulle spalle. I lati della testa e le regioni inferiori, fino alla parte bassa dell'addome, sono blu-ardesia scuro, a eccezione di un'area nerastra tra il becco e l'occhio e di una zona marroncina sui fianchi, all'altezza della parte alta del petto. I fianchi sono rigati di bianco e nero, e il sottocoda \u00e8 bianco con alcune strisce pi\u00f9 scure. Il lungo becco e l'iride sono rossi e le zampe color bruno-carnicino. I sessi sono simili; sebbene in media la femmina sia un po' pi\u00f9 piccola del maschio, e abbia un becco pi\u00f9 sottile, determinare il sesso di un esemplare sulla base della sola misurazione non \u00e8 sufficiente. Gli esemplari giovani hanno la sommit\u00e0 del capo nerastra e mento e gola bianchi. In essi le regioni inferiori sono color camoscio o bianche con strisce pi\u00f9 scure, e i disegni sui fianchi sono marroni e camoscio, piuttosto che bianchi e neri. Il sottocoda \u00e8 color camoscio, e l'occhio, il becco e le zampe presentano una colorazione meno vivida di quella degli adulti. I pulcini sono ricoperti di piumino nero e hanno il becco bianco. Dopo la nidificazione, il porciglione europeo effettua la muta e non pu\u00f2 volare per circa tre settimane. Gli esemplari adulti si riconoscono per i disegni del sottocoda, diversi da un esemplare all'altro. I maschi adulti hanno il sottocoda fittamente ricoperto da strisce nere. \u00c8 stato ipotizzato che le strisce scure del sottocoda di questa specie costituiscano una sorta di compromesso tra la funzione segnaletica di un sottocoda completamente bianco, come nel caso delle specie che si spingono in acque aperte o dalle abitudini gregarie come la gallinella d'acqua, e la necessit\u00e0 di non rendersi troppo evidenti.\nIl porciglione europeo si pu\u00f2 distinguere facilmente dagli altri uccelli tipici dei canneti per il sottocoda bianco e il becco rosso; quest'ultimo \u00e8 un po' pi\u00f9 lungo del resto della testa (il 55-58% del totale) e leggermente incurvato verso il basso. Una specie simile, il rallo pettoblu dell'Asia tropicale, ha il becco pi\u00f9 tozzo, la sommit\u00e0 del capo castana e le regioni superiori chiazzate di bianco. Gli esemplari giovani e gli adulti freschi di muta di porciglione europeo possono presentare un sottocoda color camoscio come il voltolino eurasiatico, ma quest'ultimo ha il piumaggio chiazzato di bianco e un becco molto pi\u00f9 corto, di colore prevalentemente giallastro. L'areale del porciglione europeo non si sovrappone a quello di altre specie del genere \"Rallus\", ma gli esemplari erratici si possono distinguere dai loro parenti americani per la mancanza di zone rossicce o castane quando le ali sono chiuse. Il pi\u00f9 grande porciglione africano presenta regioni superiori di un colore marrone pi\u00f9 scuro prive di striature e zampe e piedi di un rosso pi\u00f9 brillante.\nRichiamo.\nIl porciglione europeo \u00e8 una specie molto rumorosa, che fa udire il suo richiamo principale durante tutto l'anno. Questo \u00e8 costituito da una serie di grugniti seguiti da uno stridio simile a quello emesso da un maialino, seguito da altri grugniti. Viene utilizzato come richiamo territoriale, d'allarme e di annuncio. I membri della stessa coppia possono emettere tale richiamo alternativamente; in questo caso, il maschio emette note pi\u00f9 basse e lente della partner. Il canto di corteggiamento, emesso da ambo i sessi, \u00e8 costituito da un \"tyick-tyick-tyick\" che spesso termina con un trillo emesso dalla femmina; il maschio \u00e8 in grado di cantare per ore. Tra gli altri suoni prodotti ricordiamo il richiamo di volo, costituito da un fischio acuto, un forte cigolio ripetuto emesso dal maschio quando esso mostra il sito ove costruire il nido alla femmina, e una sorta di ronzio emesso da entrambi i genitori quando sono nel nido con i pulcini. I porciglioni sono pi\u00f9 rumorosi quando si insediano in un territorio e agli inizi della stagione della nidificazione, quando i richiami possono protrarsi fino a notte fonda. I pulcini inizialmente pigolano a mala pena, ma ben presto iniziano ad emettere un richiamo per richiedere il cibo che risuona come un \"tyk-tyk-trik\".\nQuando alcuni ricercatori cercarono di attrarre dei porciglioni, allo scopo di catturarli, facendo loro ascoltare il richiamo registrato della cannaiola comune, videro che questi Rallidi e altri uccelli di palude si posarono al suono, sebbene non vi fosse alcun terreno paludoso; ci\u00f2 lascia ipotizzare che i porciglioni e altri migratori notturni riconoscano il canto della cannaiola comune e lo associno all'habitat paludoso nel quale quest'ultima \u00e8 solita risiedere.\nSottospecie.\nAttualmente vengono riconosciute tre sottospecie di porciglione europeo, una delle quali recentemente scomparsa:\nIn passato, a queste, gli studiosi aggiungevano una quarta sottospecie, il \"R. a. indicus\", oggi considerato una specie a parte.\nDistribuzione e habitat.\nIl porciglione europeo occupa un areale discontinuo, che dall'Islanda e dalle isole britanniche giunge fino alla Siberia e alla Cina; ove sono presenti habitat a esso favorevoli, \u00e8 presente anche in Nordafrica, Arabia Saudita e Turchia. In Asia non \u00e8 stato ancora accuratamente studiato, quindi potrebbe occupare un areale pi\u00f9 vasto di quello finora conosciuto.\nLa sottospecie islandese, \"R. a. hibernans\", \u00e8 scomparsa intorno al 1965, a causa della distruzione dell'habitat provocata dal prosciugamento delle zone umide e della predazione da parte del visone americano, introdotto dall'uomo. Prima della sua estinzione, almeno alcuni esemplari trascorrevano tutto l'anno sull'isola, facendo affidamento sulle calde sorgenti vulcaniche per sopravvivere durante i mesi pi\u00f9 freddi, ma altri trascorrevano l'inverno sulle isole F\u00e6r \u00d8er e in Irlanda, ed erano di passo sulle Ebridi Esterne, il che lascia ipotizzare che tale sottospecie fosse una migratrice parziale. La sottospecie nominale, \"R. a. aquaticus\", occupa le regioni dal clima pi\u00f9 mite a sud e a ovest dell'areale della specie, ma gli esemplari stanziati nelle zone soggette a inverni rigidi migrano verso sud. Sverna entro i confini dell'areale di nidificazione e, pi\u00f9 a sud, in Nordafrica, in Medio Oriente e nella regione del mar Caspio. Gli uccelli abbandonano i territori riproduttivi in settembre-ottobre, per farvi ritorno tra marzo e la met\u00e0 di aprile. Un esemplare della sottospecie nominale catturato da Richard Meinertzhagen reca sulla targhetta che ne indica la provenienza la dicitura \u00abBelucistan\u00bb, ma \u00e8 considerato di provenienza dubbia. \"R. a. korejewi\" \u00e8 un'altra sottospecie migratrice parziale, dal momento che alcune popolazioni stanziate nell'Iraq e nell'Arabia Saudita orientale svernano pi\u00f9 a est, in Cina occidentale, sorvolando il Pakistan e l'India settentrionale.\nL'habitat di nidificazione del porciglione europeo \u00e8 costituito da zone umide permanenti con acque stagnanti o a corso lento, sia dolci che salmastre, e una fitta vegetazione, costituita da piante come cannucce di palude, tife, iris, coltellacci o carici. Nei siti di nidificazione situati nelle paludi costiere, l'habitat del porciglione europeo \u00e8 dominato dal giunco marittimo, o da carici e coltellacci ove il terreno \u00e8 meno salino. Uno studio effettuato nei Paesi Bassi e in Spagna ha dimostrato che le distese di giunchi forniscono nascondigli migliori rispetto ad altri vegetali marittimi. In altri luoghi, i nidi vengono costruiti con i materiali vegetali disponibili pi\u00f9 vicini. Ove sono presenti, le macchie di falasco, pianta alta fino a 1,5 m, garantiscono un ottimo sito per la nidificazione. Il suo habitat preferito sono i canneti di \"Phragmites\" che si sviluppano in acque profonde 5\u201330\u00a0cm, con terreni fangosi in cui andare in cerca di cibo e una ricca variet\u00e0 di specie di invertebrati. Su vaste aree con un habitat uniforme vengono preferite le zone vicine a salici o arbusti. Oltre che in paludi di acqua fresca o salata naturali, questo Rallide pu\u00f2 stabilirsi anche in cave di ghiaia, argilla e torba, purch\u00e9 offrano sufficiente riparo. Si pu\u00f2 incontrare in risaie o su isole di vegetazione galleggianti, e nel Kashmir \u00e8 presente nei campi allagati di canna da zucchero. In Finlandia, uno studio ha dimostrato che il fattore principale che influenza la distribuzione del porciglione \u00e8 l'estensione di copertura vegetale: nelle aree ove questa \u00e8 pi\u00f9 fitta, si incontrano le densit\u00e0 pi\u00f9 alte; anche la presenza di altre paludi nelle vicinanze pu\u00f2 essere significativa. Tuttavia, fattori come la temperatura, le precipitazioni, la lunghezza della linea costiera e la presenza di torba, importanti per alcuni altri uccelli di palude, non sono statisticamente rilevanti. In Finlandia, le zone che ospitano il maggior numero di porciglioni sono quelle in cui sono pi\u00f9 numerose tre specie considerate a rischio a livello locale, il cannareccione, il tarabuso eurasiatico e l'albanella di palude. Il limite settentrionale dell'areale di nidificazione sembra essere determinato dalla transizione tra le zone umide ricche di nutrienti e le poco produttive acque pi\u00f9 acide. Questo porta al rimpiazzamento dei canneti con una vegetazione pi\u00f9 aperta, dominata dalla cinquefoglia delle paludi (\"Comarum palustre\"), inadeguata alla sopravvivenza del porciglione europeo.\nOccasionalmente, la specie \u00e8 presente anche in localit\u00e0 ritenute inopportune. In Scozia, una coppia nidificava in una zona aperta, ai margini di una strada, e quando in una riserva naturale inglese vennero installate scatole-nido per i basettini (una sorta di \u00ab\"wigwam\"\u00bb dal pavimento di legno), i porciglioni nidificarono sia nelle scatole che sotto il pavimento, in quest'ultimo caso addirittura quando la struttura sovrastante era occupata dai basettini. Sebbene sia una specie prevalentemente di pianura, il porciglione europeo nidifica fino a 1240 m di quota sulle Alpi e a 2000 m in Armenia. In Italia, uno studio ha dimostrato che gli uccelli presenti nei canneti necessitano di zone umide di una certa estensione, che nel porciglione europeo \u00e8 di circa un ettaro, sebbene le densit\u00e0 pi\u00f9 elevate si riscontrino in paludi di 10 ettari o pi\u00f9.\nDurante le migrazioni e in inverno, il porciglione europeo si spinge in zone umide di vario tipo, compresi boschetti allagati o distese di felci. Il freddo intenso pu\u00f2 spingere l'uccello in localit\u00e0 pi\u00f9 aperte, come canali, discariche e giardini, o addirittura su distese innevate. In Galles, gli studiosi hanno scoperto che i territori invernali di questa specie si sovrappongono, e ciascun esemplare utilizza una parte significativa di canneto. Dopo l'abbandono dei siti estivi nei mesi freddi, gli uccelli ritornano nel loro solito areale. Sono state registrate densit\u00e0 pari a 14 esemplari per ettaro. Gli uccelli che svernavano in Islanda facevano affidamento sulle sorgenti geotermali calde, che raggiungevano attraverso gallerie scavate sotto la neve. Quando non erano in cerca di cibo, stavano nascosti nelle cavit\u00e0 e nei crepacci della lava solidificata. Talvolta, il porciglione si spinge ben oltre i confini del proprio areale ed esemplari erratici sono stati trovati alle Azzorre, a Madeira, in Mauritania, nell'Artide, in Groenlandia, in Malesia e in Vietnam.\nBiologia.\nIl porciglione europeo \u00e8 una specie sfuggente, e il suo piumaggio striato lo rende difficile da avvistare nelle zone umide in cui vive. Il corpo appiattito lateralmente gli consente di scivolare attraverso la vegetazione pi\u00f9 fitta; se sorpreso all'aperto, rimane immobile. Si sposta a passi lunghi, sebbene si rannicchi quando corre verso un riparo. \u00c8 in grado di nuotare, se necessario, con lo stile spasmodico tipico dei Rallidi, nonch\u00e9 di effettuare voli per brevi distanze con le lunghe zampe tenute penzoloni. Sebbene il suo volo sia piuttosto debole, il porciglione europeo \u00e8 capace di spostarsi per lunghe distanze, volando di notte, e talvolta alcuni esemplari sono morti in seguito a collisioni con fari o cavi elettrici. Individui inanellati in Gran Bretagna sono stati recuperati in Polonia, ex-Cecoslovacchia e Svezia.\nI porciglioni difendono il proprio territorio di nidificazione e svernamento. Caricano con il collo allungato, e talvolta entrambi i membri di una coppia attaccano insieme. Gli scontri tra maschi sono pi\u00f9 frequenti in inverno, quando le aggressioni dirette vengono rimpiazzate da particolari posture di minaccia, che consistono nello stare eretti sulle punte delle dita, scuotendo la testa e spingendo il becco in avanti.\nAlimentazione.\nI porciglioni sono onnivori, ma si nutrono soprattutto di animali. Tra questi ricordiamo sanguisughe, vermi, gasteropodi, piccoli crostacei, ragni, e una vasta gamma di insetti, sia terrestri che acquatici, e loro larve. Mangia anche piccoli vertebrati, come anfibi, pesci, uccelli e mammiferi, nonch\u00e9 carogne. I vertebrati vengono colpiti con una stilettata del becco che frattura loro la spina dorsale. Tra le sostanze vegetali, consumate prevalentemente in autunno e inverno, i porciglioni mangiano gemme, semi, fiori, radici e semi di piante acquatiche, bacche e frutta. Nell'Asia meridionale, talvolta mangiano anche i semi di riso raccolti. Gli esemplari giovani si nutrono soprattutto di insetti e ragni. Il cibo raccolto sulla terra o nel fango viene generalmente sciacquato in acqua prima di essere ingerito. Dopo la pioggia, il porciglione europeo \u00e8 solito pattugliare le zone di terreno morbido in cerca di lombrichi. Solo raramente si spinge in cerca di cibo in zone aperte, perfino quando \u00e8 costretto a farlo dal clima rigido; Edmund Meade-Waldo descrisse sette uccelli che andavano in cerca di cibo su un prato aperto. Malgrado la natura riservata, il porciglione europeo sembra prosperare bene in cattivit\u00e0 quando viene adeguatamente nutrito con cibi di origine animale, come carne cruda o lombrichi; a un esemplare venne addirittura insegnato a saltare per prendere i vermi che pendevano da una canna da pesca.\nI porciglioni seguono sentieri ben definiti quando vanno alla ricerca di cibo, e tornano di frequente nelle zone dove le prede sono pi\u00f9 numerose. Da un punto di vista alimentare sono versatili e opportunisti. Saltano per catturare gli insetti posati sulle piante, si arrampicano per raccogliere bacche, o staccano le mele dagli alberi per poterle mangiare con pi\u00f9 tranquillit\u00e0 sul terreno. Uccidono altri uccelli impalandoli col becco o annegandoli, soprattutto se le capacit\u00e0 di fuggire della preda sono ristrette. Sono stati visti uccidere un verdone e una quaglia della Cina in una voliera, e piccoli uccelli intrappolati in reti per l'inanellamento. Un esemplare uccise un fanello nordico che era rimasto intrappolato con lui in una trappola Heligoland. Sono anche razziatori di nidi, in particolare di quelli dei piccoli uccelli che nidificano nei canneti come il cannareccione. I porciglioni possono difendere un proprio territorio di foraggiamento invernale, di dimensioni pi\u00f9 piccole di quello utilizzato durante la stagione della nidificazione: in esso i vari esemplari si tengono a circa 10 m di distanza l'uno dall'altro; i siti preferiti possono ospitare centinaia di questi uccelli. Al di fuori della stagione riproduttiva, gli atteggiamenti aggressivi possono essere rivolti anche verso altri Rallidi di palude, come il voltolino eurasiatico e la schiribilla grigiata.\nRiproduzione.\nIl porciglione europeo \u00e8 monogamo ed estremamente territoriale durante la nidificazione. Le coppie si riuniscono dopo l'arrivo nei terreni di nidificazione, o forse perfino prima della migrazione primaverile. Nelle paludi pi\u00f9 grandi, che offrono condizioni pi\u00f9 favorevoli, le varie coppie possono nidificare a 20\u201350 m l'una dall'altra. I territori sono di dimensioni variabili, ma generalmente si estendono per 300 m\u00b2. I membri di una coppia si corteggiano ed emettono richiami di contatto per tutta la stagione degli amori. Il maschio sceglie il sito ove costruire il nido, indicandolo alla femmina mentre si atteggia sollevando le penne del dorso, inarcando le ali sul dorso, allargando la coda e puntando il becco verticalmente verso il basso. Questa postura \u00e8 accompagnata da un forte richiamo. Prima di accoppiarsi, il maschio solleva le ali e la coda, e abbassa il becco fino a toccare il petto. Durante il corteggiamento esso porta il cibo alla compagna, e, durante l'incubazione, la femmina pu\u00f2 abbandonare momentaneamente il nido per esibirsi di fronte al maschio, camminadogli attorno, emettendo richiami soffusi, strofinando il becco contro il suo ed eseguendo brevi corse avanti e indietro.\nIl nido \u00e8 fatto con qualsiasi tipo di vegetazione disponibile e viene costruito perlopi\u00f9 dal maschio, generalmente nel corso di una sola giornata. Si innalza per 15\u00a0cm o pi\u00f9 sul livello della palude, e talvolta viene costruito su blocchi di radici, monconi d'albero o supporti simili. Se il livello delle acque della palude inizia a innalzarsi, pu\u00f2 essere edificato su un punto pi\u00f9 alto. Misura 13\u201316\u00a0cm di larghezza e circa 7\u00a0cm di altezza. \u00c8 ben nascosto ed \u00e8 collegato al terreno circostante da una serie di stretti sentieri. La struttura pesa circa 95 g.\nIn quasi tutto l'areale le covate sono costituite da 6-11 uova, ma sembrano essere pi\u00f9 piccole (5-8) nel Kashmir, attorno ai 1500 m di altitudine. La data della deposizione varia da un luogo all'altro, e va dalla fine di marzo nell'Europa occidentale e in Nordafrica, alla fine di maggio nel Kashmir e a giugno in Islanda. Le covate deposte agli inizi o al termine della stagione riproduttiva possono essere pi\u00f9 piccole. La stagione della nidificazione pu\u00f2 protrarsi se la covata \u00e8 andata persa e deve essere rimpiazzata o se viene deposta un'ulteriore covata. Le uova sono smussate e ovoidali, lisce e leggermente lucide; il colore varia dal bianco sporco al camoscio-rosa, con alcune chiazze bruno-rossastre attorno al polo maggiore, che talvolta possono riunirsi in una singola chiazza. Le differenze nelle dimensioni della uova delle tre sottospecie sono minori di quelle riscontrabili tra le singole uova; la misura delle uova della sottospecie nominale, 36\u00d726\u00a0mm, vale anche per quelle delle altre sottospecie. Ciascun uovo pesa circa 13 g, dei quali il 7% \u00e8 costituito dal guscio.\nEntrambi i genitori si occupano della cova, sebbene la maggior parte del compito venga svolto dalla femmina. L'incubazione dura 19-22 giorni e il successo riproduttivo si situa attorno all'87%; i pulcini, precoci e ricoperti di piumino, si involano dopo 20-30 giorni dalla nascita. Il cibo viene portato al nido dal genitore che non si occupa della cova, e viene passato al partner che siede sul nido prima che quest'ultimo lo consegni ai piccoli, sebbene essi siano in grado di nutrirsi da soli gi\u00e0 a partire dal quinto giorno di vita. Dopo essersi involati, i giovani fanno affidamento unicamente sulle loro risorse. Volano via all'et\u00e0 di 7-9 settimane. Se la presenza di un nido viene percepita da un possibile predatore, la femmina pu\u00f2 trasportare uno alla volta i pulcini o le uova in un altro luogo; le uova vengono portate nel becco, ma i pulcini pi\u00f9 piccoli possono essere trasportati sotto l'ala. All'arrivo di un intruso, l'uccello in cova pu\u00f2 rimanere immobile sulle uova, attaccare l'invasore o fingersi ferito per creare una sorta di diversivo. Il porciglione \u00e8 in grado di riprodursi dopo aver raggiunto un anno di et\u00e0, e generalmente alleva due nidiate all'anno.\nLa sopravvivenza media dopo l'involo \u00e8 stata stimata sui 17-20 mesi, con un tasso di sopravvivenza annuale di poco meno del 50% all'anno per i primi tre anni, e un po' pi\u00f9 in seguito. L'et\u00e0 massima registrata \u00e8 di 8 anni e 10 mesi.\nPredatori e parassiti.\nIl porciglione europeo pu\u00f2 cadere preda di un gran numero di mammiferi e grossi uccelli. Il visone americano \u00e8 stato in parte responsabile della scomparsa della sottospecie islandese, e qualche volta anche gatti e cani ne uccidono un esemplare. Almeno in certe localit\u00e0, le lontre catturano porciglioni e altri uccelli acquatici. Ogni tanto dei porciglioni cadono vittima del tarabuso eurasiatico, un altro uccello proprio dei canneti, nonch\u00e9 degli aironi cenerini. I porciglioni sono particolarmente vulnerabili agli attacchi degli aironi quando sono costretti ad abbandonare la sicurezza dei canneti a causa di maree particolarmente alte. Tuttavia, i loro principali predatori sono le albanelle, che sono solite andare a caccia sulle zone umide; pi\u00f9 raramente, sono stati visti porciglioni catturati anche da predatori pi\u00f9 inusuali, come allocchi, gufi di palude, gufi reali, aquile anatraie maggiori, gheppi e, da ultimo, falchi pellegrini adattatisi a cacciare di notte.\nTra i principali parassiti ricordiamo i pidocchi ematofagi \"Nirmus cuspidiculus\" e \"Pediculus ralli\", la zecca \"Ixodes frontalis\" e la mosca cavallina \"Ornithomyia avicularia\". Il porciglione pu\u00f2 essere infettato dal virus dell'influenza aviaria e dal batterio \"Borrelia burgdorferi\", trasmesso dalle zecche del genere \"Ixodes\", un agente patogeno che nell'uomo causa la malattia di Lyme. Su alcuni esemplari trovati morti nel 2005 sulle isole F\u00e6r \u00d8er sono state trovate tre specie di pidocchio, \"Fulicoffula rallina\", \"Pseudomenopon scopulacorne\" e \"Rallicola cuspidatus\", che non erano mai state trovate precedentemente in tutto l'arcipelago. Nei seni nasali di un esemplare \u00e8 stato trovato il platelminta parassita \"Ophthalmophagus nasciola\", e sul piumaggio sono state individuate almeno tre specie di acari delle piume.\nConservazione.\nIl porciglione europeo \u00e8 una specie in diminuzione, ma la sua popolazione totale conta ancora un numero di adulti pari a 100.000-1.000.000 di unit\u00e0 e si estende su un areale di 15.600.000\u00a0km\u00b2; per questo motivo la specie viene classificata tra quelle a \u00abrischio minimo\u00bb sulla Lista Rossa della IUCN. Nella maggior parte dei Paesi europei la popolazione \u00e8 ancora stabile o leggermente in diminuzione a causa della perdita dell'habitat. In Marocco, invece, sia l'areale che la popolazione sono in crescita, e la specie si \u00e8 spinta a sud fino al Parco nazionale di Souss-Massa. Riguardo alla situazione delle popolazioni asiatiche le notizie sono scarse, ma sappiamo che la sottospecie \"R. a. korejewi\" \u00e8 ancora molto comune in Pakistan e nel Kashmir.\nI predatori introdotti costituiscono un grave fattore di minaccia per le vulnerabili popolazioni insulari. Oltre ad aver causato la scomparsa della sottospecie islandese, il visone ha causato il netto declino delle popolazioni di porciglione europeo e di altri uccelli che nidificano al suolo nelle Ebridi, dove l'unico carnivoro originario era la lontra, che si nutre prevalentemente di pesci. I visoni delle Ebridi sono fuggiti da una fattoria sull'isola di Lewis e Harris, e successivamente hanno raggiunto le vicine isole di North Uist e South Uist. I programmi di eliminazione di visoni e furetti hanno permesso ai porciglioni di tornare nuovamente su varie isole, come Lewis e Harris, e altri programmi del genere sono tuttora in corso in Scozia. In alcune zone, l'habitat pu\u00f2 essere danneggiato dalla bonifica delle paludi, dalla canalizzazione dei corsi d'acqua, dall'avanzata degli insediamenti umani e dall'inquinamento.\nIl porciglione europeo viene cacciato a scopo alimentare da migliaia di anni; i Romani ne apprezzavano molto le carni e lo raffigurarono sulle pitture parietali di Pompei; il consumo delle sue carni si \u00e8 protratto per tutto il Medioevo fino ai giorni nostri. Tuttavia, a causa del suo ambiente inaccessibile e della sua natura sfuggente, la caccia non sembra costituire una seria minaccia per la sua sopravvivenza."}
{"id": "353810", "revid": "1610933", "url": "https://it.wikipedia.org/wiki?curid=353810", "title": "Porciglione", "text": ""}
{"id": "353812", "revid": "1776051", "url": "https://it.wikipedia.org/wiki?curid=353812", "title": "Bo\u00e9court", "text": "Bo\u00e9court (toponimo francese) \u00e8 un comune svizzero di 915 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte di un comune patriziale che ha la responsabilit\u00e0 della manutenzione di ogni bene comune; a Bo\u00e9court dal 1854 esistono due comuni patriziali, Bo\u00e9court-S\u00e9prais e Montavon."}
{"id": "353813", "revid": "76963", "url": "https://it.wikipedia.org/wiki?curid=353813", "title": "Bruce LaBruce", "text": "Biografia.\nSi segnal\u00f2 per la prima volta all'attenzione pubblica con la rivista queercore (cio\u00e8 queer d'ispirazione punk) \"J.D.s\", assieme a G.B. Jones. Scrive e fotografa per una serie di riviste (fra cui \"Nerve.com\" e la \"Black Book Magazine\"), dopo aver girato un certo numero di film assai controversi, che mescolavano le tecniche e il linguaggio artistico del cinema indipendente con la pornografia gay. Ha scritto anche per la rivista musicale canadese \"Exclaim!\" e per \"Eye Weekly\" di Toronto, ed \u00e8 stato per molti anni redattore e fotografo per la rivista \"Index\"."}
{"id": "353814", "revid": "110157", "url": "https://it.wikipedia.org/wiki?curid=353814", "title": "Distretto di Lebern", "text": "Il distretto di Lebern \u00e8 un distretto del Canton Soletta, in Svizzera. Confina con i distretti di Thal a nord, di Wasseramt, di Soletta e di Bucheggberg a sud e con il Canton Berna (regione del Seeland a sud-ovest, del Giura Bernese a ovest e a nord-ovest e dell'Emmental-Alta Argovia a est). Il capoluogo \u00e8 Grenchen.\nComuni.\nAmministrativamente \u00e8 diviso in 15 comuni:"}
{"id": "353816", "revid": "1543377", "url": "https://it.wikipedia.org/wiki?curid=353816", "title": "Rodi (citt\u00e0)", "text": "Rodi (, \"R\u00f2dos\") \u00e8 una citt\u00e0 della Grecia situata all'estremit\u00e0 settentrionale dell'isola omonima, capoluogo della periferia dell'Egeo Meridionale (unit\u00e0 periferica di Rodi). Grazie ai suoi numerosi monumenti e alle sue articolate strutture turistiche, Rodi \u00e8 diventata dagli anni sessanta un centro di grande attrazione turistica.\nGeografia fisica.\nRodi si trova nella parte settentrionale dell'isola e conta una piccola conurbazione con i comuni limitrofi, che ammonta a circa 80.000 abitanti. I comuni confinanti sono Calitea a sud-est e Ialiso a sud-ovest.\nLa citt\u00e0 \u00e8 costituita da due parti ben distinte: la citt\u00e0 antica, cinta da mura imponenti erette dai cavalieri, e la citt\u00e0 moderna, sviluppatasi dopo il 1912 sotto l'amministrazione italiana.\nStoria.\nRodi antica.\nLa citt\u00e0 di Rodi fu fondata nel 408 a.C. su modello di Ippodamo di Mileto, ideato a met\u00e0 del V secolo a.C. sulla base della pianta ortogonale di stampo babilonese.\nL'acropoli.\nAl Tempo dei Romani molti autori raccontavano della sfarzosit\u00e0 del luogo, con i suoi fontanili e le terrazze circondate da boschi rigogliosi. Oggi la cima appare quasi completamente spoglia e ci\u00f2 che \u00e8 pervenuto fino a noi appare in pessime condizioni.\nIl tempio di Apollo.\nLe tre colonne del tempio sovrastano tutta la zona e si possono scorgere gi\u00e0 in lontananza, in realt\u00e0 solo la piattaforma \u00e8 originale.\nL'Ode\u00f3n.\nSotto il tempio di Apollo troviamo un teatro all'aperto di circa 800 posti, completamente ricostruito dagli italiani. In realt\u00e0 \u00e8 molto probabile che un tempo fosse un od\u00e9on, una sala concerti coperta.\nLo stadio.\nVicino all'od\u00e9on troviamo lo stadio sempre ricostruito dagli italiani della lunghezza di 201\u00a0m.\nIl periodo dei cavalieri.\nNel periodo dei cavalieri (XIV secolo - XVI secolo) e in particolare al tempo del gran maestro Pierre d'Aubusson, Rodi si arricch\u00ec di splendidi edifici in stile tardo gotico.\nSul Collachio, il nucleo della citt\u00e0 murata raggruppato intorno alla cittadella classica, sorsero le costruzioni pi\u00f9 interessanti e i vari alberghi delle \"Lingue\", ovvero residenze ufficiali delle rappresentanze delle varie nazioni. Entro le mura si trova poi il vecchio quartiere turco. Infine, scavi archeologici hanno permesso di individuare i templi di Atena e Zeus sull'acropoli; sono stati localizzati anche l'antico stadio, l'odeon, la palestra del Ginnasio e il tempio di Apollo in stile dorico.\nL'epoca moderna.\nRodi, come l'intero Dodecaneso, apparteneva all'Impero ottomano, e fu occupata ed annessa dall'Italia durante la Guerra italo-turca nel 1912.\nLe truppe italiane sbarcarono nell'isola il 4 maggio, che venne completamente occupata il 16 maggio. Rodi insieme ad altre 11 isole dell'Egeo fu posta sotto un governatorato italiano. Il possesso italiano fu riconosciuto a livello internazionale con il Trattato di Losanna del 1923. La presenza italiana dur\u00f2 fino all'8 settembre 1943, quando fu sotto occupazione tedesca fino all'aprile 1945 e poi britannica fino al 1947, quando fu consegnata alla Grecia.\nSociet\u00e0.\nEvoluzione demografica.\nAnche a causa del notevole incremento turistico, la citt\u00e0 di Rodi negli ultimi 40 anni del XX secolo ha fatto registrare un cospicuo aumento demografico.\nCitt\u00e0 vecchia di Rodi.\nLa citt\u00e0 vecchia di Rodi, racchiusa entro le cinte di mura costruite al tempo dei Cavalieri di Rodi, \u00e8 stata dichiarata patrimonio dell'umanit\u00e0 dall'UNESCO nel 1988.\nLe mura di Rodi.\nLe mura di Rodi, ritenute un capolavoro di architettura militare, furono innalzate verso la met\u00e0 del XIV secolo sul tracciato delle precedenti, rifatte dopo l'assedio turco del 1480 e dopo il terremoto dell'anno successivo. Furono munite di bastioni e torri di avvistamento. Il bastione di San Giorgio ha forma poligonale; quello del Carretto, circolare. Nelle mura si aprono alcune porte, tra cui la porta d'Amboise e la porta di San Atanasio attraverso la quale Solimano il Magnifico fece il suo ingresso nella citt\u00e0 nel 1522. La porta Marina, sul fronte del mare, \u00e8 ornata di due torri merlate.\nCollachio.\nCollachio \u00e8 il nome del quartiere fortificato che ospitava le rappresentanze diplomatiche chiamate allora \"Alberghi delle Lingue\" e gli edifici pubblici dell'ordine cavalleresco.\nOspedale dei Cavalieri.\nL'Ospedale dei cavalieri \u00e8 un edificio del XV secolo, restaurato negli anni del dominio italiano. Oggi ospita il museo archeologico di Rodi.\nIl palazzo dell'Armeria.\nIl palazzo dell'Armeria \u00e8 un edificio del XIV secolo destinato a luogo di degenza. Oggi ospita il museo delle arti decorative.\nVia dei Cavalieri.\nLa via dei Cavalieri (in Lingua greca: od\u00f2s Ippot\u00f2n) \u00e8 la strada pi\u00f9 suggestiva di Rodi lungo la quale erano situati gli \"Alberghi delle Lingue\". L'ordine dei cavalieri di San Giovanni era diviso per lingue, in quanto a quei tempi non esisteva ancora il concetto di nazione. Gli alberghi servivano anche da ricovero per i pellegrini diretti a Gerusalemme, che spesso sostavano a Rodi. La via dei Cavalieri inizia in corrispondenza del Nuovo Ospedale dei Cavalieri, in successione troviamo l'Albergo della lingua d'Italia, il Palazzo del Grande Maestro Francese, l'Albergo della Lingua di Francia, l'Albergo della Lingua di Spagna e l'Albergo della Lingua di Provenza. La via termina davanti a un grande portone gotico, che congiunge il Palazzo del Grande Maestro con la chiesa di San Giovanni, oggi distrutta.\nPalazzo del Gran Maestro.\nIl Palazzo del Gran Maestro fu costruito nel XIV secolo, trasformato in galera nel periodo ottomano e and\u00f2 distrutto nel 1856 per l'esplosione di una polveriera alloggiata nella chiesa di San Giovanni, che sorgeva nella parte opposta della piazza. Fu innalzato di nuovo negli anni del dominio italiano; la ricostruzione fin\u00ec nel 1940, poco prima che gli italiani lasciassero l'isola. L'ingresso con le sue imponenti torri \u00e8 uno dei pochi elementi originali. Al suo interno presenta un grande cortile porticato; i suoi interni sono lussuosamente decorati.\nMoschea di Solimano.\nLa moschea fu eretta in onore di Solimano il Magnifico dopo l'espugnazione della citt\u00e0 nel 1522, l'odierno edificio fu ricostruito nel 1808. Peculiarit\u00e0 dell'edificio \u00e8 il suo intonaco rosa acceso, l'interno \u00e8 caratterizzato da una generale sobriet\u00e0. La moschea \u00e8 utilizzata ancora oggi come luogo di culto da parte della comunit\u00e0 turca, ma in genere \u00e8 chiusa.\nLe opere pubbliche e l'architettura del periodo italiano.\nDurante l'occupazione italiana protrattasi dal 1912 al 1943 fu dato avvio a numerose opere pubbliche e private e si procedette altres\u00ec al restauro di numerosi monumenti.\nDa qualche anno \u00e8 in corso una rivalutazione del lavoro dell'amministrazione italiana, anche da parte dei greci stessi; il sito istituzionale del comune di Rodi, ad esempio, individua nella storia della citt\u00e0 un \"periodo italiano\" e cos\u00ec recita: \nAncora oggi se ci aggiriamo per Rodi moderna possiamo facilmente riconoscere le architetture, gli spazi e i particolari architettonici, gli arredi urbani (lampioni, balaustre, panchine ecc.) l'ambiente costruito tipico italiano del periodo tra le due guerre.\nLe opere pubbliche principali realizzate furono:\nLe architetture rispecchiano le due fasi di governatorato che si ebbero a Rodi: quella di Mario Lago, protrattasi sino al 1936, e quella di De Vecchi, sino agli anni della Seconda guerra mondiale. Quelle del primo periodo furono pi\u00f9 eclettiche e ci\u00f2 si legge soprattutto negli edifici progettati dall'architetto Florestano Di Fausto. I richiami sono i pi\u00f9 disparati, dal neorinascimento del Palazzo delle Poste (uno dei primi edifici pubblici), all'arabesco della tradizione locale con la nuova Agor\u00e0, al veneziano del Palazzo del Governo, che ricorda molto da vicino il Palazzo Ducale di Venezia o, infine, alla vicina Art D\u00e9co del Grand Hotel delle Rose. Nel secondo periodo invece si ha il predominio di quel \"neoclassicismo semplificato\", tipico di Piacentini e tanto caro al regime per i suoi effetti monumentali e propagandistici.\nIn quest'ultimo periodo si ritrova anche qualche accenno razionalista in edifici minori, alcuni di pregevole fattura come la Cattedrale di San Francesco d'Assisi, o un misto di razionalismo e neoclassicismo come il Teatro Nazionale o l'Acquario.\nCerto a Rodi non si raggiunge quella espressione e quei canoni architettonici dell'International Style che invece si affermano, negli stessi anni, nella realizzazione \u201cex novo\u201d della cittadina di Portolago, nell'isola di Lero. Rodi \u00e8 il capoluogo del Dodecaneso, la citt\u00e0 delle visite ufficiali, con una storia importante, e agli occhi del regime non pu\u00f2 che essere celebrativa dei sogni imperiali di quegli anni. L'essenzialit\u00e0 funzionale delle architetture di Portolago, e addirittura la purezza di alcune di esse, mentre potevano adattarsi, forse a pennello, ad una citt\u00e0 militare, contrastavano con quell'idea di \"romanit\u00e0\" che il Fascismo propugnava e che voleva esportare anche nelle colonie.\nSport.\nCalcio.\nLe principali squadre calcistiche cittadine sono il Diagoras ed il Rodos. Il Diagoras milita per la stagione 2012-2013 in Delta Ethniki, la quarta divisione del campionato greco di calcio. Dal 1986-1987 al 1988-1989 disput\u00f2 tre campionati di Alpha Ethniki.\nPallacanestro.\nLa pallacanestro \u00e8 rappresentata a livello nazionale dal Kolossos, che milita in A1 Ethniki, la massima serie del campionato greco di pallacanestro. Nella stagione 2004-2005 ha vinto il campionato di A2 Ethniki. Anche il Diagoras possiede una sezione cestistica.\nLa pallacanestro in carrozzina \u00e8 rappresentata dall'Athlhtikos Syllogos Dodekanisos.\nPallavolo.\nLa principale squadra di pallavolo di Rodi \u00e8 una sezione del Diagoras.\nRugby.\nIl rugby a XV \u00e8 rappresentato dalla squadra dei Colossoi, di recente formazione.\nPallanuoto.\nA Rodi hanno sede due club nautici, il Nautical Club of Rhodes e lo Ygros Stivos, entrambi possiedono squadre di pallanuoto."}
{"id": "353828", "revid": "2028514", "url": "https://it.wikipedia.org/wiki?curid=353828", "title": "Evangelista", "text": "Evangelista \u00e8 il nome con il quale si identificano le quattro persone che hanno redatto i Vangeli, detti anche Evangeli, che sono Matteo, Marco, Luca e Giovanni.\nIl termine \"evangelista\" \u00e8 pure riferito allo specifico ministero cristiano di colui o colei che \u00e8 stato chiamato a predicare l'Evangelo, come si esprime il Nuovo Testamento in \"Atti\" : \u00abRipartiti il giorno dopo, giungemmo a Cesarea; ed entrati in casa di Filippo l'evangelista, che era uno dei sette, restammo da lui\u00bb e \u00abMa tu sii vigilante in ogni cosa, sopporta le sofferenze, svolgi il compito di evangelista, adempi fedelmente il tuo servizio\u00bb (\"2Timoteo\" ). Del tutto erroneo \u00e8 l'utilizzo del termine \"evangelista\" per riferirsi a chi aderisce alle chiese evangeliche.\nFonte cristiana.\nLe fonti pi\u00f9 antiche che fanno riferimento agli evangelisti risalgono a sant'Ireneo di Lione che nel suo \"Adversus Haereses\", scritto nel II secolo, molto succintamente, cos\u00ec informava su questi personaggi:\nIconografia.\nSpesso gli evangelisti sono rappresentati con i simboli del \"tetramorfo\" che compaiono nelle profezie di Ezechiele:\nriprese poi nelle visioni dell\"'Apocalisse\" giovannea:\nDa notare che in Ezechiele ogni vivente ha quattro facce, ossia tutte e quattro le fattezze, a differenza di quanto \u00e8 riportato nell'Apocalisse.\nSulla base di queste descrizioni e sulla base del modo in cui i rispettivi vangeli iniziano il proprio racconto, essi vengono associati a questi simboli:"}
{"id": "353844", "revid": "1565034", "url": "https://it.wikipedia.org/wiki?curid=353844", "title": "Chiesa cattolica in Lussemburgo", "text": "La Chiesa cattolica \u00e8 stata storicamente ed \u00e8 tuttora la religione pi\u00f9 diffusa nel Granducato del Lussemburgo. Le vicende storiche della Chiesa lussemburghese si distinguono, come quelle dello Stato, tra il periodo precedente all'indipendenza del Granducato e quello successivo.\nStoria.\nDopo l'indipendenza.\nIl 2 giugno 1840 la Chiesa stabil\u00ec una circoscrizione indipendente, quando il territorio del Granducato, di 2.586\u00a0km\u00b2 divenne vicariato apostolico. In questi anni si ebbe anche un conflitto con lo Stato, con la nomina del vescovo Johann Theodor Laurent, originario di Aquisgrana.\nLa sua nomina infatti ebbe il favore del re d'Olanda e Granduca del Lussemburgo Guglielmo II, ma dispiacque alla cancelleria del Lussemburgo, poich\u00e9 Laurent era considerato ultramontano.\nIl suo arrivo nel Granducato ebbe un effetto esplosivo e, per la mancanza di diplomazia, la situazione peggior\u00f2 finch\u00e9 dovette abbandonare il vicariato nel 1848. Negli anni successivi si ebbe una progressiva normalizzazione della condizione della Chiesa e il 27 settembre 1870 venne eretta la diocesi del Lussemburgo.\nIl 23 aprile 1988 papa Giovanni Paolo II ha elevato la diocesi al rango di arcidiocesi. Il vescovo Hengen gi\u00e0 portava personalmente il titolo di arcivescovo dal 1985.\nOrganizzazione territoriale.\nAttualmente la Chiesa cattolica \u00e8 presente nel granducato con l'arcidiocesi di Lussemburgo che si estende su tutto il territorio.\nNunziatura apostolica.\nLe relazioni diplomatiche fra la Santa Sede ed il Lussemburgo risalgono al 1891 con l'istituzione di una internunziatura apostolica.\nLa nunziatura apostolica del Lussemburgo \u00e8 istituita il 24 ottobre 1955 con il breve \"Quo firmior\" di papa Pio XII."}
{"id": "353847", "revid": "968255", "url": "https://it.wikipedia.org/wiki?curid=353847", "title": "Croce di Agilulfo", "text": "La croce di Agilulfo \u00e8 una croce in oro, tra i capolavori dell'oreficeria longobarda, risalente all'inizio del VII secolo e conservata nel Museo e tesoro del duomo di Monza.\nStoria.\nIncerta la funzione originaria del manufatto, realizzato comunque con certezza durante i primi anni del VII secolo, comunque prima della morte di Agilulfo, avvenuta nel 616. \nMentre lo stile complessivo \u00e8 tipicamente bizantino per la forma e la disposizione dei sei pendagli, la decorazione risente di influenze barbariche: questo rende pi\u00f9 probabile una realizzazione eseguita nell'ambito del regno longobardo. \n\u00c8 possibile allora che si trattasse di un pendente appeso alla corona regale, appartenuto ad Agilulfo.\nDescrizione.\nAlta 22,5 cm e larga 15 cm, ha la forma di croce latina, con i bracci leggermente svasati alle estremit\u00e0. \u00c8 decorata da pietre preziose e raffigurazioni del Cristo, di arcangeli e di apostoli. Sei pendenti a goccia, realizzati con altrettante perle, sono appesi a catenelle, sempre in oro: quattro appese ai bracci laterali e due all'estremit\u00e0 del braccio inferiore.\nL'incastonatura delle pietre, eseguita a freddo, segue uno schema rigidamente simmetrico ed alterna pietre bianche e verdi, rotonde e rettangolari, secondo uno schema ordinato che ricorda la distribuzione spaziale di gusto tardo-antico. I bordi della croce e dei castoni presentano motivi a rilievo (piccole sfere o altro)."}
{"id": "353848", "revid": "1488558", "url": "https://it.wikipedia.org/wiki?curid=353848", "title": "Octave Mirbeau", "text": "Esponente dell'Impressionismo e dell'Espressionismo letterari, le sue opere sono state tradotte in trenta lingue.\nBiografia.\nLotte estetiche, etiche e politiche.\nFino al 1884-1885 ha scritto per gli altri: \u00e8 stato un giornalista al servizio dei bonapartisti e della destra (ha collaborato a \"L'Ordre de Paris\" e al \"Gaulois\"), e un \"negro\" (\"ghostwriter\") letterario, dopo di che ha iniziato a scrivere e firmare le proprie opere, rifacendosi a personali valori etici ed estetici. Era simpatizzante dell'anarchismo e ardente dreyfusardo (cf. \"Combats politiques\" e \"L'Affaire Dreyfus\"). In particolare, durante l'Affare Dreyfus, in agosto 1898, pag\u00f2 la multa e le spese del processo di \u00c9mile Zola per \"J'accuse\": franchi.\nCritico d'arte, ha lottato in nome dei suoi \"d\u00e8i\": in particolare si \u00e8 fatto il paladino di Auguste Rodin, Claude Monet, Camille Pissarro, Paul C\u00e9zanne, F\u00e9lix Vallotton, \u00c9douard Vuillard e Pierre Bonnard, oltre a contribuire a divulgare la fama di Vincent van Gogh, Camille Claudel, Aristide Maillol e Maurice Utrillo (cf. i suoi \"Combats esth\u00e9tiques\").\nCritico letterario e membro dell'Acad\u00e9mie Goncourt, \u00e8 stato un ammiratore di Tolstoj, Dostoevskij, Ibsen e Knut Hamsun, ha fatto conoscere Maurice Maeterlinck e Marguerite Audoux, ha preso la difesa di L\u00e9on Bloy e Oscar Wilde, ha sostenuto Remy de Gourmont, Marcel Schwob, Alfred Jarry, Charles-Louis Philippe, \u00c9mile Guillaumin, Jules Renard, Valery Larbaud, Marguerite Audoux e L\u00e9on Werth (cf. i suoi \"Combats litt\u00e9raires\"). Era un temuto scrittore di \"pamphlet\" ed \u00e8 considerato come una figura essenziale nell'evoluzione del romanzo quale forma narrativa.\nNarrativa.\nDopo aver scritto una quindicina di romanzi come \"scrittore ombra\" Mirbeau ha fatto il suo ingresso ufficiale nel mondo della letteratura con \"Il calvario\" (1886). Nel 1888 pubblica \"Il reverendo Jules\", In \"S\u00e9bastien Roch\" (1890) racconta il periodo trascorso nel collegio religioso di Vannes e delle sofferenze.\nL'eliminazione della struttura tradizionale del romanzo con velleit\u00e0 realistiche sopraggiunge con le ultime due opere in prosa, \"La 628-E8\" (1907) \u2013 che fu pubblicato senza \"La morte di Balzac\", capitolo rimosso all'ultimo momento \u2013 e \"Dingo\" (1913), completato grazie a Leon Werth. Mirbeau mette s\u00e9 stesso in scena in qualit\u00e0 di scrittore, inaugurando cos\u00ec il genere dell'autofinzione. Per protagonista non sceglie pi\u00f9 degli esseri umani, bens\u00ec la sua stessa automobile Charron 628-E8 e il suo cane, Dingo (il libro \u00e8 narrato dal punto di vista del cane). \nTeatro.\nCommedie di costumi.\nDopo la rappresentazione della tragedia proletariana, \"I cattivi pastori\" (\"Les Mauvais bergers\", 1897), Mirbeau ha conosciuto il successo a teatro con una grande commedia classica, di costumi e caratteri, che s'inscrive nella tradizione di Moli\u00e8re : \"Gli affari sono gli affari\" (\"Les affaires sont les affaires\", 1903). Il protagonista porta simbolicamente il nome d'Isidore Lechat ed \u00e8 il prototipo del moderno affarista, prodotto del nuovo mondo, capace di trarre vantaggio da qualsiasi cosa e di avere mire espansionistiche sul mondo intero.\nNel 1908, al termine di una lunga battaglia giuridica e mediatica, Mirbeau riesce a far rappresentare alla Com\u00e9die-Fran\u00e7aise un'opera a carattere scandalistico, \"Le Foyer.\"\nFarse e moralit\u00e0.\nMirbeau ottiene anche che vengano rappresentate sei opere in un solo atto, estremamente innovatrici, pubblicate in un secondo momento con il titolo di \"Farces et moralit\u00e9s\" (\"Farse e moralit\u00e0\") (1904). Numerose sono le anticipazioni del teatro di Bertold Brecht, Marcel Aym\u00e9, Harold Pinter ed Eug\u00e8ne Ionesco che vi si possono ritrovare, cos\u00ec come le contestazioni di ordine prettamente linguistico (l'autore demistifica la legge e ridicolizza sia il discorso dei politici sia quello degli innamorati)."}
{"id": "353850", "revid": "228587", "url": "https://it.wikipedia.org/wiki?curid=353850", "title": "Libavcodec", "text": "libavcodec \u00e8 una libreria di codec open source, con licenza LGPL, per codificare e decodificare dati audio e video, scritta in C. La libreria fa parte del progetto FFmpeg. Ci sono diverse applicazioni che dipendono da essa.\nCodec video implementati.\nlibavcodec include decodificatori e codificatori per i seguenti formati:\nCodec audio implementati.\nlibavcodec include decodificatori e codificari per i seguenti formati:"}
{"id": "353851", "revid": "8897", "url": "https://it.wikipedia.org/wiki?curid=353851", "title": "Larga banda", "text": ""}
{"id": "353853", "revid": "16953", "url": "https://it.wikipedia.org/wiki?curid=353853", "title": "Fillirea", "text": ""}
{"id": "353856", "revid": "38802", "url": "https://it.wikipedia.org/wiki?curid=353856", "title": "K 388", "text": ""}
{"id": "353857", "revid": "92723", "url": "https://it.wikipedia.org/wiki?curid=353857", "title": "Chiesa cattolica in Croazia", "text": "La Chiesa cattolica in Croazia conta circa 3,8 milioni di battezzati, pari a circa l'85% della popolazione.\nStoria.\nIl XX secolo.\nAl termine della Prima guerra mondiale i cattolici si ritrovarono in una posizione subordinata nel nuovo Regno di Jugoslavia, i cui sovrani erano cristiani ortodossi serbi.\nDurante la Seconda guerra mondiale la Jugoslavia fu spartita tra le potenze dell'Asse e in Croazia fu instaurato il regime ustascia che diede vita allo Stato Indipendente di Croazia. Mentre professava la sua adesione al cattolicesimo, ritenuto l'elemento pi\u00f9 importante dell'identit\u00e0 nazionale croata, il regime ustascia, ferocemente razzista, si rese colpevole di massacri etnici, ai danni dei serbi ortodossi, degli ebrei e degli zingari. La Chiesa cattolica, pur condannando il razzismo e i delitti compiuti, dimostr\u00f2 prevalentemente una vicinanza al regime di Ante Paveli\u0107, valutando positivamente l'indipendenza croata. La figura pi\u00f9 importante della Chiesa cattolica croata, l'arcivescovo Alojzije Viktor Stepinac, dichiar\u00f2 pubblicamente la sua contrariet\u00e0 a certi aspetti dello stato croato indipendente. Domenica 24 maggio 1942, a dispetto delle autorit\u00e0 ustascia, us\u00f2 il pulpito ed una lettera diocesana per condannare in termini specifici il genocidio:\nTutti gli uomini e tutte le razze sono figli di Dio; tutti senza distinzione. Quelli che sono zingari, neri, europei o ariani hanno tutti gli stessi diritti... per tale ragione la Chiesa Cattolica ha sempre condannato, e continua a condannare, ogni ingiustizia ed ogni violenza commessa in nome di teorie di classe, razza o nazionalit\u00e0. \u00c8 inaccettabile perseguitare zingari o ebrei in quanto ritenuti una razza inferiore.\nUfficialmente il governo croato non fu mai riconosciuto dalla Santa Sede.\nNel 1946, con la Repubblica Socialista Federale di Jugoslavia del maresciallo Tito venne allestito un processo contro l'arcivescovo di Zagabria Alojzije Stepinac, e lo stesso arcivescovo dichiar\u00f2 che furono uccisi dal movimento di liberazione nazionale tra i 260 e i 270 sacerdoti, furono chiuse le scuole cattoliche, limitata l'istruzione religiosa, espropriate le propriet\u00e0 della Chiesa, requisite le tipografie e violata la libert\u00e0 di stampa, introdotto il matrimonio civile, confiscati chiese ed edifici religiosi, aggrediti i vescovi e derisa la religione dall'insegnamento ufficiale delle scuole.\nL'arcivescovo Stepinac fu condannato a una pena di 16 anni di reclusione.\nFu creato cardinale da papa Pio XII nel concistoro del 12 gennaio 1953, ma non gli fu mai permesso di recarsi a Roma e pertanto non ricevette mai un titolo cardinalizio. Non pot\u00e9 prendere parte nemmeno al conclave del 1958 in cui fu eletto papa Giovanni XXIII.\nDurante la prigionia, trasformata in seguito negli arresti domiciliari, Stepinac avrebbe sviluppato i sintomi di una malattia genetica e mor\u00ec nel 1960, sempre durante gli arresti domiciliari. Tuttavia, esiste una testimonianza di un carceriere di Stepinac che riferisce di avergli somministrato del veleno.\nIl 3 ottobre 1998, a Marija Bistrica presso Zagabria, papa Giovanni Paolo II beatific\u00f2 il cardinale Alojzije Stepinac.\nOrganizzazione ecclesiastica.\nL'organizzazione ecclesiastica consiste in:\nI vescovi formano la Conferenza dei vescovi della Croazia (conferenza episcopale.\nLa diocesi di \u0110akovo aveva in passato giurisdizione ecclesiastica anche sulla Bosnia nord-orientale e nella Serbia nord-occidentale.\nDiocesi soppresse.\nIn Croazia, particolarmente in Istria e in Dalmazia, si contano numerose diocesi soppresse:\nConferenza episcopale.\nElenco dei presidenti della Conferenza dei vescovi della Croazia:\nElenco dei vicepresidenti della Conferenza dei vescovi della Croazia:\nElenco dei segretari generali della Conferenza dei vescovi della Croazia:\nNunziatura apostolica.\nDall'8 febbraio 1992 Santa Sede e Croazia hanno stabilito relazioni diplomatiche.\nFrancescani.\nCi sono tre province francescane nel paese:\nEsiste inoltre una provincia Cappuccina sotto il patrocinio di San Leopoldo Mandi\u0107 con sede a Zagabria e la provincia di San Girolamo dei Frati Minori Conventuali (sede a Zagabria).\nDomenicani.\nNella Croazia esiste una provincia dei Frati dominicani, la provincia croata domenicana dell'Annunciazione della Beata Vergine Maria con i monasteri a Ragusa di Dalmazia, Gravosa (oggi distretto cittadino di Ragusa), Curzola, Spalato, Tra\u00f9, Cittavecchia (Lesina), Bol (Brazza), Zagabria e Fiume."}
{"id": "353858", "revid": "38802", "url": "https://it.wikipedia.org/wiki?curid=353858", "title": "K 377", "text": ""}
{"id": "353860", "revid": "7747", "url": "https://it.wikipedia.org/wiki?curid=353860", "title": "Fast Fourier Transform", "text": ""}
{"id": "353865", "revid": "1632387", "url": "https://it.wikipedia.org/wiki?curid=353865", "title": "Tales from the Thousand Lakes", "text": "Tales from the Thousand Lakes \u00e8 il secondo album della progressive death metal/folk metal band Amorphis. I testi sono basati sul poema finnico Kalevala.\nTracce.\nTutti i testi derivano dal mito tradizionale finnico, ad eccezione di \"First Doom\" and \"Forgotten Sunrise\" scritti da Holopainen.\n\"Light My Fire\" \u00e8 una cover del brano dei Doors (1967)"}
{"id": "353876", "revid": "123951001", "url": "https://it.wikipedia.org/wiki?curid=353876", "title": "Marco Calpurnio Bibulo", "text": "Biografia.\nI primi anni e il consolato.\nMembro della plebea gens Calpurnia, Bibulo ricopr\u00ec la carica di edile nel 65 a.C. al fianco di Gaio Giulio Cesare, che provvide ad oscurarlo durante l'anno in cui era in carica, in modo particolare nella disposizione dei Ludi Romani.\nEssendo eletti entrambi pretori nel 62 a.C., Bibulo e Cesare lavorarono nuovamente a stretto contatto, con il primo che cerc\u00f2 di opporsi al secondo in ogni occasione. Durante il suo mandato Bibulo fu chiamato a sopprimere la ribellione dei seguaci di Catilina tra i Peligni.\nBibulo, sposato con Porcia, la figlia di Marco Porcio Catone Uticense, un altro avversario di Cesare, fu un fermo esponente degli optimates, i quali credevano che il ruolo del Senato fosse usurpato dalle assemblee costituenti a beneficio solo di alcune persone assetate di potere e si posero contro chiunque fosse determinato ad usare le assemblee legislative per riformare lo Stato, tra cui contro lo stesso Giulio Cesare. Poi, a seguito dell'accordo triumvirale del 60 a.C. tra Gneo Pompeo Magno, Marco Licinio Crasso e Giulio Cesare, nel 59 a.C. Bibulo fu eletto console grazie alla fervida compravendita di voti operata da Catone e dagli altri optimates sconfiggendo Lucio Lucceio, il candidato preferito da Cesare.\nBibulo, ormai console nel 59 a.C., pose il veto alla proposta di legge di Cesare di comprare delle terre per i soldati di Pompeo che erano tornati dall'Oriente qualche anno prima e fu sostenuto da Lucullo e Catone. Dopo aver fatto ritardare con successo il passaggio della legge in Senato, Cesare fu costretto a sottoporre la legge al comizio centuriato; ad ogni modo Cesare chiese a Pompeo e Crasso di esprimere la loro personale posizione ed entrambi lo appoggiarono pubblicamente. Lo stesso Pompeo dichiar\u00f2 che, se fosse stato necessario, sarebbe stato disposto ad intervenire con la forza. Bibulo, d'altra parte, fu abile a ottenere il supporto di tre tribuni della plebe nel tentativo di bloccare il passaggio della legge, tuttavia non riuscirono a risolvere la questione poich\u00e9 non potevano aiutarlo contro l'opposizione popolare. Bibulo, leggendo gli auspicia nel cielo nei giorni in cui si riun\u00ec l'assemblea, fece in modo di trovare presagi non favorevoli che, come prevedeva la legge romana, avrebbero portato allo scioglimento della stessa.\nCesare ignor\u00f2 questo provvedimento e stabil\u00ec il giorno della votazione. Quel giorno Cesare aizz\u00f2 la folla dal tempio di Castore, mentre Bibulo e i suoi tribuni si dirigevano al foro per denigrare la legge. Aggrediti dalla folla, Bibulo venne gettato dai gradini del tempio ed i due tribuni furono assaliti assieme ai littori. Una volta rialzatosi Bibulo scopr\u00ec il collo ed implor\u00f2 alla folla di essere ucciso, ma fu convinto dai suoi amici senatori ad allontanarsi ed a riorganizzarsi in un tempio vicino; di contro la proposta di legge veniva approvata assieme alla riorganizzazione delle province asiatiche ed alla riduzione delle imposte richieste dagli appaltatori. Il giorno dopo Bibulo entr\u00f2 in Senato lamentandosi del trattamento subito chiedendo di annullare la legge, ma non gli fu dato ascolto.\nDopo questo episodio Bibulo non prese pi\u00f9 parte a nessuna assemblea del Senato lasciando a Cesare il completo controllo del consolato, pur occasionalmente inveendo contro Cesare e Pompeo trascorrendo il resto della sua carica rinchiuso in casa dove si dedic\u00f2 alla lettura dei segni celesti.. Per il resto dell'anno i seguaci del primo triumvirato continuarono a prendersi gioco di Bibulo e i Romani, che nominavano gli anni in base al nome dei due consoli chiamarono ironicamente il 59 a.C. l'anno di Giulio e Cesare dichiarando che i due consoli erano in realt\u00e0 \"Giulio e Cesare\". Bibulo rispose all'insulto chiamando il suo collega \"regina della Bitinia\" come allusione al presunto affare d'amore con Nicomede IV, re della Bitinia.\nSecondo Cicerone, a met\u00e0 del suo consolato la popolarit\u00e0 di Cesare inizi\u00f2 apparentemente a entrare in declino, mentre la popolarit\u00e0 di Bibulo era in crescita, per lo pi\u00f9 grazie ai pesanti attacchi verso Cesare.\nCercando di causare ulteriori problemi a Cesare e Pompeo affiggendo editti pubblici, Bibulo a luglio di quell'anno spinse affinch\u00e9 le elezioni consolari del 58 a.C. fossero posticipate al 18 ottobre, ma Cesare era convinto che questo rinvio avrebbe suscitato l'ira del popolo. Ad ogni modo ad agosto di quell'anno Bibulo assieme a Lucio Cornelio Lentulo Crure, uno dei candidati al consolato del 58, furono accusati da Lucio Vezio di essere coinvolti in un progetto per tramare contro la vita di Pompeo, ma Bibulo si difese affermando di aver avvisato gi\u00e0 il 13 maggio Pompeo della possibilit\u00e0 di un tentativo di assassinio nei suoi confronti. Vezio fu poi ucciso il giorno prima che Bibulo fosse interrogato sul suo possibile coinvolgimento nel progetto e Lentulo non fu eletto quando si svolsero le elezioni posticipate.\nBibulo prov\u00f2 nuovamente a opporsi invano al tentativo di Cesare di ottenere la carica quinquennale di governatore delle province della Gallia Cisalpina e di quella Transalpina, perch\u00e9 si rivel\u00f2 un oppositore passivo tanto da essere nuovamente respinto da Pompeo e da uno dei consoli designati che supportava la carica di Cesare. Alla fine dell'anno 59 a.C. Bibulo riemerse dal suo ritiro volontario e quando si present\u00f2 in assemblea fece il tradizionale giuramento dichiarando di aver fatto il suo dovere durante il suo consolato. Mentre stava cercando di giustificare le sue azioni come console, il nuovo tribuno della plebe Publio Clodio Pulcro, us\u00f2 il suo potere di veto per proibire a Bibulo di continuare a parlare.\nLa guerra civile e la morte.\nNegli anni cinquanta del primo secolo a.C., Bibulo continu\u00f2 ad attaccare Pompeo in Senato, incolpandolo degli scontri che ebbero luogo nel 56 a.C. tra Clodio e Tito Annio Milone, fino al punto che Pompeo fu convinto che Bibulo fosse nella schiera di coloro che avevano intenzione di assassinarlo.\nBibulo vot\u00f2 contro la possibilit\u00e0 che a Pompeo fosse concesso di andare in Egitto per riportare sul trono Tolomeo XII.\nTuttavia sul finire degli anni cinquanta, Pompeo era stato cinicamente \"abbracciato\" dagli optimates, che videro in lui l'unico in grado di fermare Cesare. Come senatore, nel 52 a.C., Bibulo propose una soluzione illegale e anticostituzionale, che il Senato accett\u00f2, permettendo a Pompeo di ricoprire la carica di consul sine collega nel 52 a.C. per affrontare la situazione esagitata presente a Roma dopo la morte di Publio Clodio. \nBibulo fu nominato governatore della Siria nel 51 a.C. Durante questa fase egli oltraggi\u00f2 l'esercito, reclamando la vittoria ottenuta da Gaio Cassio Longino sui Parti ad Antiochia, per la quale il Senato gli concesse un ringraziamento per venti giorni. Terminata la sua carica di governatore, che aveva esercitato chiudendosi nei propri confini e limitandosi alla semplice amministrazione, torn\u00f2 in Occidente nel 49 a.C. scoprendo che era scoppiata la guerra civile tra Cesare e Pompeo. Bibulo si schier\u00f2 con quest'ultimo e fu messo a capo della flotta di Pompeo nell'Adriatico, per assicurare che Cesare e le sue truppe non potessero passare da Brindisi per giungere nell'Epiro.\nAbbassando la guardia visto l'arrivo dell'inverno e credendo che Cesare non avrebbe cercato nell'immediato di passare di l\u00ec, Bibulo fu colto di sorpresa quando la sera del 6 novembre del 49 a.C., Cesare e la sua flotta attraversarono l'Adriatico giungendo nei pressi di Corf\u00f9. Nonostante Bibulo stazionasse a circa cinquanta miglia da quella zona, non aveva inviato esploratori e le sue navi non erano pronte per essere messe in mare, cos\u00ec non riusc\u00ec ad intercettare le navi di Cesare. Dopo aver deciso di preventivare l'arrivo di ulteriori navi che potessero rafforzare Cesare ottenendo soltanto un successo, Bibulo procedette a bloccare tutti i porti lungo la costa, sperando di evitare ulteriori passaggi dall'Italia e di lasciare Cesare bloccato nell'Epiro. Determinato nello svolgere al meglio il suo compito, si ammal\u00f2 prima della fine dell'inverno e mor\u00ec nei pressi di Corf\u00f9 nel 48 a.C.."}
{"id": "353877", "revid": "305330", "url": "https://it.wikipedia.org/wiki?curid=353877", "title": "Edoardo Nevola", "text": "Biografia.\nDal 1954 al 1965, Edoardo Nevola \u00e8 uno degli attori bambini pi\u00f9 popolari del cinema italiano con oltre una quindicina di film, spesso in ruoli di primo piano.\n\u00c8 noto soprattutto per aver interpretato nel 1956 il personaggio di Sandrino, il figlio del macchinista, nel film \"Il ferroviere\" di Pietro Germi, e nel 1964 Gavroche, lo sfortunato figlio dei locandieri Th\u00e9nardier, nello sceneggiato diretto da Sandro Bolchi, \"I miserabili\".\nDa adulto, come musicista e attore, ha lavorato con nomi come Renato Zero, Giorgio Albertazzi, Loredana Bert\u00e8, Giancarlo Giannini, Carlo Reali e Roberto Bonanni.\nIn uno spettacolo dal titolo \"Un volo al centro del cuore\" ha unito le due arti, alternando monologhi e brani musicali.\nNel doppiaggio si \u00e8 fatto conoscere soprattutto per aver prestato la voce a Will Smith nella serie \"Willy, il principe di Bel Air\", per la quale ha adattato in italiano la sigla firmando il testo con Rossella Izzo e realizzato alcune canzoni inedite. In una di queste dialoga con Myriam Catania, che nella serie presta voce a Tatyana Ali nel ruolo di Ashley Banks, cugina del protagonista. Ha inoltre doppiato: Hal Dielrich ne \"La casa\", Angel David ne \"Il corvo\", Austin Pendleton in \"A Beautiful Mind\", Kevin J. O'Connor in \"La mummia\" e Martin Short in \"Un semplice desiderio\". Inoltre, nei cartoni animati, ha doppiato Ed, un personaggio di \"Ed, Edd &amp; Eddy\", Tornado Kid in \"Tornado Kid e Sonnacchia\" e Cilindro in \"Cuccioli\".\nCome cantante ha partecipato alla prima opera rock italiana Orfeo 9 di Tito Schipa Jr..\nAlla fine degli anni settanta ha utilizzato lo pseudonimo Yo Yokaris per la propria carriera da cantante solista, prodotto da Renato Zero.\nTra il 1996 e il 1997 ha partecipato, nella parte di don Andrea, alla serie televisiva \"Caro maestro\" diretta da Rossella Izzo con Marco Columbro ed Elena Sofia Ricci nella parte dei protagonisti.\nNel 1998 ha dato voce al pappagallo Paulie, nel film \"Paulie - Il pappagallo che parlava troppo\" (doppiato in originale dall'attore Jay Mohr).\nNel 2014 riceve il premio \"Leggio d'oro voce telefilm cult\" per \"Willy, il principe di Bel-Air.\""}
{"id": "353884", "revid": "2014155", "url": "https://it.wikipedia.org/wiki?curid=353884", "title": "Arnolfo di Carinzia", "text": "Origine.\nFiglio illegittimo del futuro re di Baviera, re dei Franchi Orientali e re d'Italia, Carlomanno, e della sua concubina, Liutwwindis (\u2020 prima del 9 marzo 891), di cui non si conoscono gli ascendenti. Secondo alcuni storici era la stessa donna che poi aveva sposato, ossia la figlia del conte nel Nordgau, Ernesto I, ma il figlio che gli diede venne ritenuto illegittimo.\nBiografia.\nArnolfo crebbe a Moosburg in Carinzia.\nGiovent\u00f9.\nNell'870, ricevette dal padre, Carlomanno, che governava la Baviera, la marca orientale (Carinzia e Pannonia)\nNell'876, alla morte del nonno, Ludovico II il Germanico, suo padre, Carlomanno, divenne re dei Franchi Orientali, che in realt\u00e0 era solo un titolo, in quanto ottenne il regno di Baviera che comprendeva oltre alla Baviera, la Pannonia, la Carinzia, la Boemia e la Moravia, che suo padre gi\u00e0 governava dall'865, con annesso titolo regale, ma non aveva la possibilit\u00e0 di intervenire nei regni che avevano ereditato i suoi due fratelli, Ludovico, che regnava in Sassonia, che comprendeva oltre alla Sassonia, la Turingia, la Franconia e la Lotaringia orientale, e Carlo il Grosso, che regnava in Alemannia, che comprendeva oltre alla Alemannia, la Svevia e la Rezia. Il padre diede ad Arnolfo l'incarico di difendere la frontiera orientale del regno, nominandolo \"prefetto della marca orientale\".\nNell'879, dopo aver averne conquistato la corona, suo padre, Carlomanno, colto da grave malore, dovette lasciare l'Italia a suo fratello, Carlo il Grosso e non essendo pi\u00f9 in grado di seguire gli affari di stato affid\u00f2 ad Arnolfo, il governo del regno di Baviera, ma, l'altro fratello, Ludovico, intervenne obbligando Arnolfo a consegnargli il regno, che occup\u00f2.\nAlla sua morte, avvenuta nel mese di aprile 880, Carlomanno fu tumulato a Alt\u00f6tting e Arnolfo ottenne il ducato di Carinzia, mentre il fratello, Ludovico il Giovane ottenne il suo titolo regale (re dei Franchi Orientali) ed il regno di Baviera ed il terzo fratello, Carlo il Grosso ottenne il regno d'Italia dove venne incoronato a Ravenna.\nNel maggio 882, quando suo zio Carlo il Grosso assunse formalmente il titolo di re dei Franchi Orientali, Arnolfo fu nominato duca di Baviera. Alla testa dell'esercito bavaro, combatt\u00e9 a lungo contro Svatopluk I (re di Moravia) e contro i Normanni.\nPochi mesi dopo la sua nomina Arnolfo venne coinvolto nella Guerra dei Guglielmidi, una rivolta contro il marchese di Pannonia Aribone di Pannonia (genero di Guglielmo II di Pannonia), guidata da Engelschalk II nipote del precedente marchese Guglielmo II di Pannonia. Furono i ribelli che, messi in difficolt\u00e0 dall'intervento dei Moravi al fianco di Aribone, implorarono l'aiuto di Arnolfo eleggendolo loro re. Il duca di Baviera si un\u00ec quindi alla ribellione, che si concluse solo l'anno successivo per intervento di re Carlo: il marchese Aribone mantenne la marca, il re Svatopluk I della Grande Moravia accett\u00f2 la sovranit\u00e0 di Carlo e il suo dominio venne integrato nel regno di Germania, e Arnolfo fu perdonato, sottomettendosi allo zio ma conservando il titolo regale.\nRe dei Franchi orientali.\nNegli anni successivi Arnolfo rimase uno dei signori pi\u00f9 potenti del regno dei Franchi Orientali. Approfittando della successione incerta a Carlo, la cui salute stava declinando rapidamente, Arnolfo si ribell\u00f2 nuovamente e, nel novembre 887, in una dieta di Grandi dell'Impero, svoltasi a Trebur, nei pressi di Darmstadt, Carlo venne deposto (anche se un vero atto di deposizione, secondo il Reuter non esiste) Arnolfo fu eletto re dei Franchi Orientali e marci\u00f2 su Francoforte, dove suo zio, abbandonato dai suoi vassalli, si arrese senza combattere (17 novembre 887).\nLa deposizione di Carlo il Grosso port\u00f2 allo smembramento dell'impero carolingio in vari regni minori: Oddone fu proclamato re dei Franchi Occidentali da una dieta svoltasi a Compi\u00e8gne. In Italia, Berengario del Friuli e Guido II di Spoleto finirono per contendersi la corona di re d'Italia.\nIl 13 gennaio 888, alla morte di Carlo il Grosso, Arnolfo fu consacrato re dei Franchi Orientali e come primo atto, nel febbraio di quell'anno fece una donazione all'abbazia di Herrieden, in memoria del padre.Come unico carolingio, seppur illegittimo, riusc\u00ec ad avere una certa superiorit\u00e0 sugli altri regnanti e fu dominante nella scena politica europea, estendendo il suo potere alla vecchia Lotaringia, contestatagli da Rodolfo I di Borgogna, a cui riconobbe la sola Borgogna ed il titolo di re di Borgogna e investendo con la sua autorit\u00e0 Ludovico figlio di Bosone come re di Provenza. Dopo l'elezione di Oddone a re dei Franchi occidentali, l'arcivescovo di Reims, Folco, sfidando Oddone, offr\u00ec tale corona ad Arnolfo, che rifiut\u00f2, ottenendo in un incontro a Worms, una parziale sottomissione di Oddone di Parigi. Nell'888 si rec\u00f2 in Italia dove era stato eletto re Berengario del Friuli, e ricevette da questi formale sottomissione.\nArnolfo era nelle condizioni di reclamare la corona imperiale ma, trattenuto in Germania dalla pressione dei Normanni, nelle regioni settentrionali del suo regno, perse l'occasione: nell'889 Guido II di Spoleto, gi\u00e0 avversario di Oddone di Parigi come re dei Franchi Occidentali, ottenne la corona d'Italia e il controllo di Roma dove, nel febbraio 891, si fece incoronare imperatore. Nello stesso periodo, Arnolfo, nell'889, aveva ricevuto una delegazione di Vichinghi, ottenendo un accordo di pace, che ben presto fu infranto e i Vichinghi danesi, nell'891, avevano invaso la Lotaringia, ottenendo una grande vittoria a La Gueule, dal conte di Lotaringia; ma prima che l'anno terminasse Arnolfo intervenne e si prese la rivincita sulle sponde del Dyle (battaglia di Lovanio), facendo cessare le scorrerie dei Normanni, nel suo regno.\nArnolfo intervenne nella lotta tra i re dei Franchi occidentali; approfittando dell'assenza di Oddone che era impegnato in Aquitania, l'arcivescovo di Reims, Folco il Venerabile, ord\u00ec una congiura che port\u00f2 Carlo il Semplice, ultimo erede legittimo di Carlomagno ad essere incoronato come Carlo III re dei Franchi occidentali a Reims, il 28 gennaio 893 che si rec\u00f2 da Arnolfo di Carinzia, per ottenere il suo aiuto, ma, secondo Reginone, quando, Arnolfo, che essendo un carolingio si era espresso a favore di Carlo, si rese conto che Oddone si preparava ad attaccare il suo regno, prefer\u00ec rimanere neutrale.\nSpedizioni in Italia.\nInvocato da Berengario e da papa Formoso, nell'894 Arnolfo entr\u00f2 in Italia e conquist\u00f2 Bergamo, Milano e la capitale Pavia, dove si fece riconoscere re d'Italia, mentre Guido fuggiva nei suoi possedimenti. Se la conquista era stata facile, il suo mantenimento lo fu molto meno: Guido aspettava solo il ritiro di Arnolfo, la fedelt\u00e0 dei vassalli italiani era mutevole, e persino Berengario, cui era stata negata la corona, appariva ostile e sbarrava la via del Brennero percorsa all'andata. Arnolfo cerc\u00f2 di lasciare l'Italia per il passo di Bard, ma si trov\u00f2 la strada sbarrata dalle forze di Anscario I, marchese d'Ivrea, aiutato dal suo nemico Rodolfo di Borgogna, e solo a grande fatica riusc\u00ec ad abbandonare il Paese senza grosse perdite. Allora cerc\u00f2 di aggredire Rodolfo di Borgogna, che evit\u00f2 di combattere ritirandosi sui monti. Diede incarico al figlio illegittimo, Sventibaldo, di combattere Rodolfo, ma senza esito.\nL'anno successivo Arnolfo organizz\u00f2 una seconda spedizione in Italia: conquistata facilmente la parte settentrionale del paese, prosegu\u00ec verso Roma, dove il 21 febbraio 896, fu incoronato imperatore da papa Formoso, nella basilica di San Pietro. I suoi avversari continuavano tuttavia a sfuggirgli: Guido era morto ma gli era succeduto il giovane figlio Lamberto, sotto la guida della madre, Ageltrude, che organizz\u00f2 la resistenza ad Arnolfo, mentre il deposto Berengario rimaneva nascosto in attesa di sollevarsi con i suoi fedeli. Arnolfo decise di liberarsi del primo che si era rifugiato nel suo ducato, ma, mentre si dirigeva alla fortezza di Fermo per assediarla, fu colto da un ictus. Pochi giorni dopo, a Pasqua, papa Formoso veniva a morte. Cominci\u00f2 quindi una difficile ritirata dei tedeschi, mentre Roma cadeva in mano alla fazione spoletina e la stessa Pavia insorgeva contro Arnolfo, che cercava di tenere a bada i signori del regno concedendo loro grandi benefici. Il suo potere in Italia croll\u00f2 nel giro di poche settimane, mentre Berengario e Lamberto si spartivano il regno.\nUltimi anni.\nArnolfo pass\u00f2 gli anni seguenti in Germania senza intraprendere altre spedizioni di nota, a causa della salute precaria, e fu assorbito dal tenere a bada vassalli ribelli e difendere i confini orientali del regno.\nCarlo il Semplice, appena eletto re dei Franchi occidentali, nell'898, per portare i confini del suo regno sino alla riva sinistra del Reno, aveva manifestato un interesse verso la Lotaringia, invadendola e arrivando sino ad Aquisgrana, ma la reazione di Sventiboldo, re di Lotaringia dall'895, lo costrinse a ritirarsi.\nSempre nell'898 papa Giovanni IX invalid\u00f2 la sua incoronazione imperiale col pretesto che era stata estorta con la forza.\nInfine, nel giugno dell'899, secondo l\"Herimanni Augensis Chronicon\", sua moglie, la regina Oda fu diffamata di aver compiuto adulterio con uno sconosciuto, ma fu assolta nel convento di Ratisbona, grazie al giuramento di 72 testimoni.Poche settimane dopo tuttavia il re fu colto nuovamente da ictus: si parl\u00f2 di avvelenamento e molti supposti membri di una congiura furono giustiziati.Arnolfo tuttavia non si riprese, e l'8 dicembre di quell'anno, secondo gli \"Annales Necrologi Prumienses\" mor\u00ec a Ratisbona, a 49 anni, ed il cronista Reginone ricorda fu sepolto l\u00ec nella benedettina abbazia di Sant'Emmerano, accanto al padre Carlomanno.Dopo la morte di Arnolfo, il figlio legittimo, Ludovico il Fanciullo, divenne re dei Franchi Orientali, mentre il figlio illegittimo, Sventibaldo ricevette la Lotaringia, e ad un certo Liutpoldo concesse il ducato di Baviera, mentre il regno d'Italia ed il titolo di imperatore sarebbero toccati l'anno dopo al re di Provenza, Ludovico.\nDiscendenza.\nPresumibilmente, nell'888, Arnolfo spos\u00f2 Oda(\u2020 dopo il 30 novembre 903), che secondo lo storico francese Christian Settipani, esperto di genealogie era imparentata con la famiglia dei Corradinidi, deducendolo dalla Diplomata n\u00ba 89, del 19 maggio 891, in cui Arnolfo, definendolo conte e nipote nostro, cita Corrado il Giovane (\u2020 nel 918), figlio del conte Corrado il Vecchio (\u2020 nel 906), che di Oda poteva essere fratello o cugino. Comunque Arnolfo da Oda ebbe un figlio:\nArnolfo ebbe poi diverse amanti; una, verso l'870, fu Vinburga (\u2020 dopo il 18 maggio 898), che viene citata in due Diplomata di Arnolfo, la n\u00ba 160 e la N\u00b0 162, in cui risulta che gli diede un figlio illegittimo:\nuna seconda amante, tra l'870 e l'875, fu Ellinrata (\u2020 dopo il 23 maggio 914), come ci viene confermato da una Diplomata di Corrado il Giovane, re dei Franchi Orientali, che gli diede una figlia:\ninfine della terza amante di Arnolfo non si conosce il nome e anche da questa ebbe un figlio:"}
{"id": "353886", "revid": "48706", "url": "https://it.wikipedia.org/wiki?curid=353886", "title": "Seconda Intifada", "text": ""}
{"id": "353887", "revid": "842", "url": "https://it.wikipedia.org/wiki?curid=353887", "title": "Calpurnio Bibulo", "text": ""}
{"id": "353893", "revid": "1573940", "url": "https://it.wikipedia.org/wiki?curid=353893", "title": "Prunella (zoologia)", "text": "Prunella \u00e8 un genere di uccelli diffuso nell'ecozona paleartica, unico genere della famiglia Prunellidae.\nDistribuzione e habitat.\nTutte le specie vivono nel continente euroasiatico, lungo le zone di montagna\nBiologia.\nNon sono uccelli fortemente migratori, ma si muovono per svernare in zone pi\u00f9 calde.\nCostruiscono un nido a coppa e depongono 4 uova verdi o blu.\nTassonomia.\nIl genere \"Prunella\" comprende le seguenti specie:"}
{"id": "353894", "revid": "1632387", "url": "https://it.wikipedia.org/wiki?curid=353894", "title": "Elegy (Amorphis)", "text": "Elegy \u00e8 il terzo album della progressive death metal/folk metal band Amorphis ed il primo con una predominanza del cantato pulito rispetto al growl; cantato pulito affidato al nuovo cantante Pasi Koskinen. I testi sono basati sulle ballate e sui poemi tradizionali finlandesi, compilati nelle \"Kanteletar\" da Elias L\u00f6nnrot nel 1840.\nTracce.\nBonus track.\nNella versione digipack sono inserite 3 bonus track"}
{"id": "353918", "revid": "106908", "url": "https://it.wikipedia.org/wiki?curid=353918", "title": "Tonetto", "text": ""}
{"id": "353923", "revid": "767487", "url": "https://it.wikipedia.org/wiki?curid=353923", "title": "Jumna Fossae", "text": "Le Jumna Fossae sono un sistema di canali e depressioni presente sulla superficie di Tritone, il principale satellite naturale di Nettuno; il loro nome deriva da quello di Jumna, divinit\u00e0 fluviale ind\u00f9."}
{"id": "353924", "revid": "767487", "url": "https://it.wikipedia.org/wiki?curid=353924", "title": "Yamuna (dea)", "text": "Yamuna, o Jumna, \u00e8 una divinit\u00e0 fluviale della religione ind\u00f9 e trae il suo nome dal fiume omonimo, che scorre nel nord dell'India. \u00c8 nota anche col nome di Yami, figlia di Vivasvat e di Saranya.\nNei Veda Yami \u00e8 la prima donna, e sorella gemella di Yama, il primo uomo ed entrambi figli di S\u016brya. Nel decimo ma\u1e47\u1e0dala del Rig Veda c'\u00e8 un inno nel quale l'una canta all'altro e viceversa.\nIn Tibet \u00e8 la dea della morte e regna sugli spiriti femminili dell'aldil\u00e0 (\"Naraka\"). \u00c8 la consorte di Yama, anch'egli signore dell'oltretomba."}
{"id": "353925", "revid": "27723", "url": "https://it.wikipedia.org/wiki?curid=353925", "title": "Jumna", "text": ""}
{"id": "353926", "revid": "834", "url": "https://it.wikipedia.org/wiki?curid=353926", "title": "Raz", "text": ""}
{"id": "353927", "revid": "767487", "url": "https://it.wikipedia.org/wiki?curid=353927", "title": "Yenisey Fossa", "text": "La Yenisey Fossa \u00e8 una lunga depressione presente sulla superficie di Tritone, il principale satellite naturale di Nettuno; il suo nome deriva da quello di Yenisey, un fiume sacro secondo la mitologia siberiana."}
{"id": "353928", "revid": "77358", "url": "https://it.wikipedia.org/wiki?curid=353928", "title": "Yenisey", "text": ""}
{"id": "353929", "revid": "767487", "url": "https://it.wikipedia.org/wiki?curid=353929", "title": "Raz Fossae", "text": "Le Raz Fossae sono un sistema di canali e depressioni presente sulla superficie di Tritone, il principale satellite naturale di Nettuno; il loro nome deriva da quello della baia delle anime nella mitologia bretone."}
{"id": "353930", "revid": "767487", "url": "https://it.wikipedia.org/wiki?curid=353930", "title": "Tuonela (album)", "text": "Tuonela \u00e8 il quarto album della progressive death metal/folk metal band Amorphis. L'album prende il nome da Tuonela, il reame della morte nella mitologia finnica."}
{"id": "353931", "revid": "767487", "url": "https://it.wikipedia.org/wiki?curid=353931", "title": "Akupara Maculae", "text": "Akupara Maculae \u00e8 una formazione geologica presente sulla superficie di Tritone, il principale satellite naturale di Nettuno; il suo nome deriva da quello della tartaruga che, secondo la mitologia indiana, regge le sorti del mondo."}
{"id": "353932", "revid": "27723", "url": "https://it.wikipedia.org/wiki?curid=353932", "title": "Akupara", "text": ""}
{"id": "353943", "revid": "395393", "url": "https://it.wikipedia.org/wiki?curid=353943", "title": "Doro", "text": ""}
{"id": "353945", "revid": "466539", "url": "https://it.wikipedia.org/wiki?curid=353945", "title": "Kumamoto", "text": " \u00e8 una citt\u00e0 giapponese nell'isola di capoluogo della .\nIl 1\u00ba aprile 2012 ha ottenuto lo status di .\nNome.\nPer molti secoli Kumamoto fu chiamata .\nEsiste una versione del nome della citt\u00e0, in uso fino all'inizio del 1600, che pur mantenendo la medesima pronuncia, differisce dall'attuale per la scelta del primo \"kanji\": \u9688, recesso/zona oscura, anzich\u00e9 l'attuale \u718a, orso.\nStoria.\nNell'VIII secolo, durante il periodo Nara, il governo imperiale istitu\u00ec nella zona un'amministrazione locale, nota a Kumamoto con il nome \"kokufu\", che fond\u00f2 il primo villaggio. Uno dei personaggi pi\u00f9 rappresentativi nella storia cittadina fu Kat\u014d Kiyomasa, che nel 1588 fu nominato \"daimy\u014d\" nell'antica provincia di Higo. Fece costruire il castello di Kumamoto, considerato inespugnabile, attorno al quale ingrand\u00ec il villaggio. Kiyomasa ebbe quindi grande fama in Giappone come uno dei migliori costruttori di castelli. Alla sua morte il suo posto fu preso nel 1611 dal figlio Tadahiro, che nel 1632 fu esautorato da Tokugawa Iemitsu. Il clan dei Kiyomasa fu quindi sostituito dal clan Hosokawa.\nNel 1877, durante la ribellione di Satsuma, buona parte della citt\u00e0 fu rasa al suolo. L'odierna struttura amministrativa municipale fu istituita nell'aprile del 1889, e da allora Kumamoto \u00e8 diventata uno dei centri pi\u00f9 importanti di Ky\u016bsh\u016b. Nel 1991, le cittadine di Akita, Kawachi, Tenmei e Hokubu furono inglobate nella municipalit\u00e0. Nel 2008 fu inglobata Tomiai e nel 2010 lo furono J\u014dnan e Ueki. Nel 2011, Kumamoto \u00e8 diventata la prima citt\u00e0 equa e solidale dell'Asia. Il 1\u00ba aprile 2012 ha ottenuto lo status di citt\u00e0 designata per ordinanza governativa.\nUn violento terremoto di Kumamoto del 2016 colp\u00ec la citt\u00e0 con oltre 1.000 scosse a partire dal 14 aprile 2016. Le principali furono la prima di magnitudo 6,2 e quella nella notte tra il 15 ed il 16, di magnitudo 7. Il sisma provoc\u00f2 diverse decine di vittime e ingentissimi danni.\nLuoghi d'interesse.\nCastello di Kumamoto.\nLa pi\u00f9 famosa attrazione della citt\u00e0 \u00e8 il grande e ben fortificato , ritenuto uno tra i principali castelli giapponesi.\nIl \"donjon\" (mastio centrale) \u00e8 una ricostruzione degli anni settanta. Rimangono vari edifici annessi in legno risalenti all'antico castello originale, la cui struttura fu saccheggiata e data alle fiamme nel 1877 dopo un assedio di 53 giorni durante la . A questo periodo risale la tradizione di mangiare carne di cavallo cruda (\"basashi\") a Kumamoto, dove \u00e8 attualmente considerata una prelibatezza.\nAll'interno delle mura esterne del castello vi \u00e8 la \"Hosokawa Gyobu-tei\", residenza tradizionale in legno del \"daimy\u014d\" di Higo, che comprende un bel giardino giapponese.\nAi piedi del castello \u00e8 stato recentemente creato il , la ricostruzione di un villaggio in stile tradizionale nel quale sono presenti un museo, una sala teatrale e vari negozi e ristoranti in cui acquistare e degustare prodotti tipici locali.\nL'area di Suizenji.\nKumamoto \u00e8 anche sede del , collocato circa 3\u00a0km a sud-est del castello ed all'interno del . \u00c8 un giardino giapponese , giardino con colline artificiali, in cui si trovano una rappresentazione ridotta del e delle . \u00c8 considerato uno dei giardini pi\u00f9 belli del Paese insieme al \"Kenroku-en\" di Kanazawa, al \"Kairaku-en\" nella prefettura di Ibaraki e al \"Koraku-en\" nella prefettura di Okayama.\nIl parco di Suizenji \u00e8 vicino al vecchio Stadio Comunale di Suizenji, in cui giocava regolarmente la squadra di calcio del , che attualmente utilizza il pi\u00f9 grande , situato nel nord-est della citt\u00e0. Sempre nelle vicinanze del parco di Suizenji si trova il , palazzetto cittadino delle arti marziali.\nI luoghi di Miyamoto Musashi.\nIl grande , maestro di spada giapponese e scrittore visse l'ultima parte della sua vita a Kumamoto.\nIn citt\u00e0 o nelle vicinanze vi sono vari luoghi legati alla sua vita fra cui la tomba situata nel parco e la grotta in cui dimor\u00f2. In questa grotta, nota come , scrisse il famoso ed il trattato .\nIl \"Museo Shimada\" ospita una collezione permanente dedicata a Miyamoto Musashi ed organizza mostre a lui dedicate.\nIl centro cittadino.\nNel centro della citt\u00e0, a ridosso del castello, vi \u00e8 un vivace quartiere commerciale sviluppatosi intorno agli di , e , tre gallerie che si estendono per diversi isolati e che comprendono grandi magazzini, un vasto numero di piccoli negozi, ristoranti e bar. Nella zona del centro si svolgono molti festival locali.\nQuartieri.\nDa quando ha ottenuto lo status di citt\u00e0 designata per ordinanza governativa, la citt\u00e0 di Kumamoto \u00e8 suddivisa in 5 :\nSimboli della citt\u00e0.\n, l'orso nero con le gote rosse mascotte della prefettura di Kumamoto, \u00e8 molto popolare in citt\u00e0; tanto popolare da essere oggi il \"vero simbolo\" della citt\u00e0.\nCultura.\nEventi.\nDurante l'anno si svolgono in citt\u00e0 svariati eventi sociali, culturali e sportivi.\nLa festa della citt\u00e0, , si tiene ogni anno nelle due vie principali del centro e vede la partecipazione di vari gruppi che sfilano ballando una propria coreografia sulla base di una musica caratteristica ottenuta dalla fusione di una canzone tradizionale locale, , e di ritmi samba. La festa, che si volge tutti glia anni la partire dal 1978; non si \u00e8 tenuta nel 1991 per l'eruzione del monte , nel 2016 a seguito del grande terremoto e nel 2020 per la pandemia di COVID-19.\nIl principale evento cittadino \u00e8 il . Il festival si tiene ogni anno su cinque giorni con il terzo luned\u00ec di settembre come giorno principale in cui si svolge una processione di preti shintoisti del tempio per le vie del centro seguiti da svariati gruppi che sfilano preceduti da un cavallo bardato in modo vistoso e che suonano la propria versione di una cantilena tradizionale, ballando e riperdendo . Questa festa coinvolge svariate miglia di persone ed \u00e8 soprannominata . Ogni anno alla parata partecipano circa 60 gruppi - per lo pi\u00f9 espressione di scuole, associazioni e aziende locali - che si allenano per mesi studiando e provando musica e coreografie. Nel 2020 e nel 2021 il festival non si \u00e8 tenuto a causa della pandemia di Covid-19.\nIl principale evento sportivo annuale \u00e8 la che si tiene ogni anno in febbraio. \u00c8 stata istituita in come commemorazione dell'ottenimento dello status di citt\u00e0 designata per ordinanza governativa avvenuto nel 2012.\nCucina.\nKumamoto \u00e8 caratterizzata da varie pietanza tipiche.\nLe tre pietanze principali sono:\nAltri cibi tipici locali sono:\nGemellaggi e citt\u00e0 partner.\nKumamoto \u00e8 gemellata con le seguenti citt\u00e0:"}
{"id": "353946", "revid": "767487", "url": "https://it.wikipedia.org/wiki?curid=353946", "title": "Doro Macula", "text": "Doro Macula \u00e8 una formazione geologica presente sulla superficie di Tritone, il principale satellite naturale di Nettuno; il suo nome deriva da quello di Doro, dea della pesca secondo la mitologia Hezhen."}
{"id": "353947", "revid": "729019", "url": "https://it.wikipedia.org/wiki?curid=353947", "title": "Alberto Picco di Ulrico", "text": "Sottotenente di complemento del corpo degli Alpini, cadde durante la battaglia per la conquista del Monte Nero.\nBiografia.\nNacque a La Spezia il 14 luglio del 1894, in giovent\u00f9 pratic\u00f2 numerosi sport, tra i quali nuoto, canottaggio e ginnastica.\nCalciatore.\nQuando, il 20 novembre 1911, la sezione calcistica della polisportiva \"Sport Club Spezia\" si costitu\u00ec in societ\u00e0 autonoma, divenendo lo Spezia Football Club, egli fu tra i fondatori del sodalizio e comparve nell'organigramma societario con la carica di consigliere e tesoriere. Nelle vesti di calciatore e capitano della squadra, prese parte alla prima amichevole \"ufficiale\" della squadra, la partita Spezia-Virtus Juventusque Livorno, disputata il 20 gennaio 1912 e terminata con il punteggio di 2-2. Egli fu l'autore del primo gol segnato dallo Spezia. La sua carriera di calciatore fu interrotta dalla chiamata alle armi dopo il conseguimento del diploma di ragioniere avvenuto nel 1913.\nLa guerra.\nArruolato nel Regio Esercito fu subito ammesso a frequentare il Corso Allievi Ufficiali di complemento presso il 5\u00ba Reggimento alpini. Il 1\u00ba novembre 1914 fu promosso al grado di Sottotenente ed assegnato dapprima alla 32\u00aa, e poi all'84\u00aa Compagnia del Battaglione alpino \"Exilles\" in forza al 3\u00ba Reggimento alpini.\nAll'atto dell'entrata in guerra del Regno d'Italia, avvenuta il 24 maggio 1915, il suo battaglione inquadrato nella Brigata fanteria \"Modena\" appartenente all'8\u00aa Divisione, era schierato a Montemaggiore sulle Alpi Giulie. La notte tra il 24 e il 25 maggio il suo reparto varc\u00f2 il confine dell'Isonzo occupando in poco tempo quota 1450 del Monte Stol, giungendo il giorno 26 ad occupare il Monte Kozljak. Un contrattacco lanciato dagli austro-ungarici per tentare di riconquistare la posizione il 4 giugno venne respinto.\nLa conquista del Monte Nero.\nNella notte fra il 15 ed il 16 giugno del 1915 con cinque uomini si pose all'avanguardia di un gruppo di 130 alpini al comando del capitano Vincenzo Arbarello che avevano il compito di conquistare la cima del Monte Nero sulla riva sinistra dell'Isonzo, sopra Caporetto. Il previsto attacco doveva compiersi di notte. Svoltosi in condizioni di visibilit\u00e0 quasi nulla per la notte senza luna e la nebbia, gli italiani attaccarono poco prima dell'alba l'avamposto presidiato dal Nagyv\u00e1rader Infanterieregiment 4 del Regio esercito ungherese appena giuntovi dai Carpazi. Dovendo necessariamente scoprirsi nell'ultima fase dell'avanzata e presentandosi al fuoco nemico a distanza ravvicinata, gli alpini si lanciarono in un violento attacco alla baionetta che scompagin\u00f2 i difensori che si ritirarono in disordine verso il vallone di Planjna Polju, cadendo sotto il fuoco della 35\u00aa Compagnia del Battaglione \"Susa\" al comando del capitano Vittorio Varese.\nRimasto ferito una prima volta al piede, Picco prosegu\u00ec nell'azione finch\u00e9 non fu ferito una seconda volta al ventre. Tale ferita si rivel\u00f2 mortale, e poco prima di spirare chiese di vedere il capitano Arbarello. Una volta che questi giunse sul posto egli lo abbracci\u00f2 dicendo \"Viva l'Italia e avanti Savoia! Muoio contento di avere servito bene il mio Paese.\" Il re Vittorio Emanuele III di Savoia gli confer\u00ec, \"motu proprio\", la Medaglia d'argento al valor militare.\nIl suo corpo venne inizialmente sepolto a Dresenza e successivamente, il 4 luglio 1924, le sue spoglie vennero traslate dal fratello al cimitero monumentale di Torino, dove ancora oggi riposano nel settore C7.\nRiconoscimenti.\nOgni anno, per la ricorrenza del 16 giugno, i suoi Alpini lo ricordano recandosi sulla cima del Monte Nero, nello stesso luogo in cui era caduto e dove, il 15 settembre 1928, era stato eretto un maestoso monumento-rifugio in suo nome, recante la dicitura \"Victoribus Esto\".Dopo la seconda guerra mondiale, nel 1951, il rifugio \u00e8 stato demolito dal governo jugoslavo e sulla sua spianata la Societ\u00e0 Alpina di Nova Gorica (\"Planinsko dru\u0161tvo Nova Gorica\") ha costruito il Rifugio Gomi\u0161\u010dek (\"Gomi\u0161\u010dkovo zaveti\u0161\u010de\").\nIl 28 settembre 1930 Alberto Picco venne ricordato dal Gruppo Alpini Valchiusella in una cerimonia tenutasi a Vico Canavese alla presenza dalla mamma Emma Giono nativa di Inverso, un piccolo centro della Valchiusella.\nVenne intitolato a suo nome anche lo Stadio Comunale costruito alla Spezia nel 1919, impianto nel quale ancora oggi lo Spezia disputa le sue partite casalinghe. Nel 1966 \u00e8 stato inaugurato un monumento in suo onore presso i giardini pubblici della Spezia in occasione dell'adunata annuale degli alpini."}
{"id": "353949", "revid": "125347505", "url": "https://it.wikipedia.org/wiki?curid=353949", "title": "Kikimora", "text": "Nella mitologia slava, Kikimora (), conosciuta anche come Kikomori, \u00e8 uno spirito che risiede nella casa, come il Domovoj, ma a differenza di questo \u00e8 un essere malvagio.\nIn un disegno di Ivan Bilibin del 1934 la kikimora \u00e8 ritratta come una vecchia dal lungo naso a becco d'uccello e con zampe di gallina.. \nLa parola kikimora significa \"spirito maligno di mora\", quest'ultimo identificabile come una sorta di incubo notturno.\nIn Siberia era diffusa la credenza in una kikimora abitante delle paludi, moglie di Leshi, il signore della foresta. La sua presenza pu\u00f2 essere riconosciuta da impronte bagnate sui sentieri boschivi.\nKikimora detesta le donne pigre e protegge le buone massaie, cullando i loro bimbi durante la notte. In una casa dove regna l'incuria la kikimora sottopone i suoi abitanti ad ogni tipo di molestia e si mette a filare di notte facendo fischiare il fuso. Si dice che una persona che veda una kikimora filare all'ingresso della casa sia presto destinata a morire.\nPer placare l'ira della kikimora bisogna lavare tutte le pentole e le stoviglie con della felce maschio. Una pietra forata o un mazzo di ramoscelli di ginepro, appeso sopra il luogo di nidificazione dei polli, sarebbero i rimedi necessari per proteggere le uova.\nFortuna.\n\u201cVive e cresce Kikimora presso lo stregone fra i monti rocciosi. Da\nmattina a sera le racconta il gatto saggio favole d'oltremare. Dalla sera\nalla mattina ella \u00e8 cullata su un giaciglio di cristallo. In sette anni\nKikimora \u00e8 cresciuta. Gracile e ombrosa \u00e8 Kikimora; il suo piccolo\ncapo \u00e8 grande come un ditale e il suo corpo come una festuca. Strepita e\nstride Kikimora da mattina a sera; fischia e sibila da sera a mezzanotte; e\nda mezzanotte fino all'alba tesse all'arcolaio, tende il filo e taglia al telaio\nl'ordito di seta. E fila e fila Kikimora pensieri malvagi contro l'intera\numanit\u00e0.\u201d"}
{"id": "353950", "revid": "767487", "url": "https://it.wikipedia.org/wiki?curid=353950", "title": "Kikimora Maculae", "text": "Kikimora Maculae \u00e8 una formazione geologica presente sulla superficie di Tritone, il principale satellite naturale di Nettuno; il suo nome deriva da quello di Kikimora, una divinit\u00e0 delle paludi secondo la mitologia slava."}
{"id": "353951", "revid": "767487", "url": "https://it.wikipedia.org/wiki?curid=353951", "title": "Namazu Macula", "text": "Namazu Macula \u00e8 una formazione geologica presente sulla superficie di Tritone, il principale satellite naturale di Nettuno; il suo nome deriva da quello di Namazu, un pesce che, nella mitologia giapponese, \u00e8 in grado di provocare i terremoti."}
