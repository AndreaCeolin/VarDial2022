{"id": "278655", "revid": "1522738", "url": "https://it.wikipedia.org/wiki?curid=278655", "title": "Dubai", "text": "Dubai (, dal probabile significato \"strisciare\" o \"lucertola\" o \"piccola locusta\") \u00e8 una citt\u00e0 degli Emirati Arabi Uniti, capitale dell'omonimo emirato. Situata a sud del Golfo Persico, nella Penisola araba, conta abitanti.\nStoria.\nLa prima menzione scritta di Dubai risale al 1095, mentre il pi\u00f9 antico insediamento noto come citt\u00e0 risale al 1798. Dubai \u00e8 stato formalmente istituito all'inizio del XIX secolo dalla trib\u00f9 dei Banu Yas, e rimase sotto il controllo della trib\u00f9 fino a che nel 1892 il Regno Unito non assunse la tutela di Dubai. La sua collocazione geografica lo rese un importante centro per il commercio e il suo porto ha iniziato a svilupparsi dall'inizio del XX secolo.\nLe prime testimonianze scritte risalgono al 1799. L'edificio pi\u00f9 antico della citt\u00e0 \u00e8 il Forte di al-Fah\u012bd\u012b, costruito nel 1787, che attualmente ospita il Museo di Dubai. Precedentemente, durante il XVIII secolo, si era stabilita nella zona la famiglia \u0100l B\u016b Fal\u0101sa, appartenente alla trib\u00f9 dei Banu Yas. La citt\u00e0 rimase dipendente da Abu Dhabi fino al 1833.\nGeografia fisica.\nTerritorio.\nDubai \u00e8 situata sulla costa del Golfo Persico degli Emirati Arabi Uniti, approssimativamente sul livello del mare. L'emirato di Dubai confina con Abu Dhabi a sud, Sharjah nel nord-est e con il golfo Persico lungo tutta la sua costa occidentale. Hatta, un'exclave minore di Dubai, \u00e8 circondata da tre lati dall'Oman, mentre confina con gli emirati di Ajman a ovest e di Ras al-Khaima a nord. Dubai si estende su una superficie di 4.114\u00a0km2, che costituisce un notevole ampliamento oltre la sua iniziale superficie di 3.900\u00a0km2 prima degli interventi di bonifica.\nDubai si trova all'interno del deserto Arabico, tuttavia la topografia di Dubai \u00e8 significativamente differente da quello della parte meridionale degli Emirati Arabi Uniti in quanto buona parte del paesaggio di Dubai \u00e8 caratterizzato da dune sabbiose, mentre i deserti rocciosi caratterizzano tipicamente la parte meridionale del paese.\nLa sabbia \u00e8 costituita da coralli e conchiglie fratturati ed \u00e8 fine, pulita e bianca. A est della citt\u00e0, le pianure costiere ricoperte dal sale, conosciute come \"sabkha\", cedono il passo alle dune di sabbia. Pi\u00f9 a est ancora, le dune diventano di dimensioni maggiori e a causa dell'ossido di ferro si tingono di una tonalit\u00e0 rossastra. Il deserto pianeggiante lascia poi il posto alle Hajjar Mountains occidentali caratterizzate da un profilo frastagliato con vette che arrivano ai 1.300 metri, che costeggiano il confine di Dubai tra l'Oman e Hatta.\nClima.\nDubai ha un clima subtropicale desertico. Con inverni molto miti o piacevolmente caldi ed estati caldissime. La stagione estiva dura da met\u00e0 aprile a met\u00e0 novembre con temperature massime sempre nettamente sopra i 30\u00a0\u00b0C. Luglio e agosto sono i mesi pi\u00f9 caldi con temperature massime intorno ai 43-45\u00a0\u00b0C (a volte si registrano punte sino a 49-53\u00a0\u00b0C) e minime normalmente sopra i 30\u00a0\u00b0C. A volte la sera le temperature si attestano normalmente sui 43-45\u00a0\u00b0C. L'umidit\u00e0, stante la presenza del mare, rende poco sopportabile il caldo tanto da spingere gli emiri nelle residenze estive pi\u00f9 all'interno. La temperatura del mare, nel mese di settembre, pu\u00f2 superare anche i 35\u00a0\u00b0C e per questo nel Golfo Persico \u00e8 possibile osservare le temperature marine pi\u00f9 alte di tutta la Terra.\nLa stagione invernale \u00e8 molto breve: dura da met\u00e0 dicembre a met\u00e0 febbraio e vede concentrate in questi mesi quasi tutte le precipitazioni annuali, mediamente 100\u2013150\u00a0mm ma con forti irregolarit\u00e0 ogni anno. Gli episodi piovosi, quando capitano, sono sporadici ma violenti e possono causare numerosi disagi in citt\u00e0. Le temperature massime nei mesi invernali si aggirano intorno ai 24-25\u00a0\u00b0C e subiscono bruschi cambiamenti: spesso il forte vento caldo del deserto arabico pu\u00f2 riportare il caldo estivo al prezzo di tempeste di sabbia e vento, successivamente rimpiazzato da aria fresca accompagnata da una repentina diminuzione della temperatura anche di oltre 30\u00a0\u00b0C. Le minime difficilmente scendono sotto i 16\u00a0\u00b0C, seppur nei record ufficiali della citt\u00e0 \u00e8 riportata una temperatura di 7\u00a0\u00b0C.\nSuddivisione amministrativa.\nLa citt\u00e0 di Dubai \u00e8 divisa in 9 settori, divisi in comunit\u00e0. Ci sono pi\u00f9 di 130 comunit\u00e0 in Dubai.\nInfrastrutture e trasporti.\nI trasporti a Dubai sono controllati dalla Roads and Transport Authority. Il sistema di trasporto pubblico deve affrontare un'enorme congestione e problemi di affidabilit\u00e0 a cui un grande programma di investimenti sta cercando di far fronte, inclusi 70 miliardi di AED per miglioramenti da effettuare entro il 2020, data entro la quale si prevede che la citt\u00e0 avr\u00e0 una popolazione di 3,5 milioni. Nel 2009, secondo le statistiche del comune di Dubai, c'erano circa 1.021.880 automobili in circolazione. Nel gennaio del 2010 il numero di residenti che hanno usato il trasporto pubblico \u00e8 stato pari al 6% della popolazione. Anche se il governo ha investito molto nelle infrastrutture stradali di Dubai, questo non ha tenuto il passo con il crescente numero di veicoli. Questo, unito con il fenomeno del traffico indotto, ha portato a crescenti problemi di congestione della viabilit\u00e0.\nStrade.\nCinque tra le strade principali degli Emirati Arabi, ossia la E 11 (Sheikh Zayed Road), la E 311 (Emirates Road), la E 44 (Autostrada Dubai-Hatta), la E 77 (Autostrada Dubai-Al Habab) e la E 66 (Oud Metha Road), passano attraverso Dubai, connettendo la citt\u00e0 agli altri centri urbani del paese. Di particolare importanza per la viabilit\u00e0 cittadina sono il Ponte Al Maktoum, il Ponte Al Garhoud, il Tunnel Al Shindagha, il Business Bay Crossing e il Floating Bridge che collegano la parte orientale e la parte occidentale della citt\u00e0.\nIl trasporto pubblico a Dubai \u00e8 gestito dalla Roads and Transport Authority (RTA). Il servizio di bus cittadino nel 2008 serviva 140 rotte e ha trasportato 109,5 milioni di passeggeri. Dalla fine del 2010 ci sono 2.100 autobus in servizio sparsi per la citt\u00e0. L'autorit\u00e0 dei trasporti ha annunciato la costruzione di 500 nuovi autobus climatizzati, e la costruzione di altri 1.000 autobus in tutti gli emirati per incoraggiare l'utilizzo dei trasporti pubblici.\nDubai possiede inoltre un vasto servizio di taxi i quali rappresentano il mezzo di trasporto pubblico pi\u00f9 utilizzato all'interno dell'emirato, con circa 3.000 taxi in servizio gestiti da diverse compagnie, sia pubbliche sia private. Ogni giorno a Dubai i taxi compiono mediamente 192.000 viaggi trasportando circa 385.000 persone. Nel 2009 il servizio taxi ha superato i 70 milioni di viaggi effettuati trasportando approssimativamente 140,45 milioni di passeggeri.\nTrasporto aereo.\nL'Aeroporto Internazionale di Dubai, l'hub per la Emirates, \u00e8 l'aeroporto principale di Dubai e serve anche altri emirati della nazione. Lo scalo \u00e8 risultato essere nel 2009 il 15\u00ba al mondo per traffico di passeggeri e il 6\u00ba al mondo per traffico internazionale di passeggeri. Oltre a essere uno snodo importante per il traffico passeggeri, \u00e8 il settimo al mondo per traffico merci, movimentando nel 2009 1.927.000 tonnellate di merci, con un incremento del 5,6% rispetto al 2008 ed \u00e8 anche il quarto al mondo per traffico internazionale di merci. La Emirates \u00e8 la compagnia di bandiera di Dubai, nel 2009 ha servito 101 destinazione nei 5 continenti.\nLa Costruzione dell'Aeroporto Internazionale di Dubai-Al Maktoum \u00e8 stata annunciata nel 2004. La prima parte dell'aeroporto, con una pista capace di accogliere gli A380, un terminal per i cargo capace di movimentare 250.000 tonnellate di merci e un terminal capace di accogliere 5 milioni di passeggeri ogni anno \u00e8 stato aperto il 27 giugno 2010, solo per il traffico cargo. Il trasporto dei passeggeri \u00e8 iniziato alla fine del marzo 2011. Una volta completato, lo scalo internazionale di Al Maktoum diventer\u00e0 il pi\u00f9 grande aeroporto del mondo con 6 piste, 4 terminal e una capacit\u00e0 annua di 160 milioni di passeggeri e 12 milioni di tonnellate di merci.\nMetropolitana.\nSono stati investiti 3,89 miliardi di dollari per la realizzazione, metropolitana di Dubai, la linea rossa attraversa il centro della citt\u00e0. Il sistema della metropolitana, che \u00e8 stato parzialmente inaugurato il 9 settembre del 2009 (9-9-9), \u00e8 diventato pienamente operativo nel 2014. Il gruppo britannico Serco Group \u00e8 responsabile della gestione dell'opera. La metro comprende la linea rossa da Jebel Ali all'aeroporto, la linea verde da Etisalat al centro della citt\u00e0 (Creek), inoltre sono previste una terza e una quarta linea che saranno rispettivamente contraddistinte dal blu e dal viola. La metropolitana di Dubai (linee verde e blu) avr\u00e0 70\u00a0km di lunghezza con 43 stazioni di cui 10 sotterranee. La Metropolitana di Dubai \u00e8 la prima in tutta la penisola araba.\nInoltre \u00e8 previsto che la Monorotaia Palm Jumeirah, testata per la prima volta il 9 aprile del 2009, che collega la Palm Jumeirah alla terraferma, andr\u00e0 a intersecarsi con un futuro prolungamento della linea rossa della metropolitana di Dubai. La costruzione di due linee di tram \u00e8 stata prevista entro il 2011, la prima linea sar\u00e0 la \"Downtown Burj Khalifa Tram\" System e la seconda sar\u00e0 la \"Al Sufouh Tram\". La \"Downtown Burj Khalifa Tram\" con una lunghezza di 4,6\u00a0km servir\u00e0 l'area intorno al Burj Khalifa, mentre la seconda linea correr\u00e0 lungo Al Sufouh Road da Dubai Marina al Burj Al Arab e al Mall of the Emirates per una lunghezza totale di 14,5\u00a0km.\nDubai ha annunciato che completer\u00e0 il collegamento del sistema ferroviario ad alta velocit\u00e0 degli EAU, che andr\u00e0 a collegarsi con tutto il GCC e poi forse con l'Europa.\nPorti.\nCi sono due porti commerciali a Dubai, Port Rashid e Jebel Ali. Jebel Ali \u00e8 il pi\u00f9 grande porto artificiale del mondo, il principale in tutto il Medio Oriente e il settimo al mondo per traffico merci.\nEconomia.\nLe riserve petrolifere di Dubai sono meno di un ventesimo rispetto a quelle di Abu Dhabi e i redditi dell'emirato dipendono dal settore degli idrocarburi in misura notevolmente minore rispetto agli emirati vicini.\nDubai e Deira, come si \u00e8 visto, cominciarono ad attirare investimenti stranieri negli anni 1970 e anni 1980. I maggiori centri bancari e finanziari cominciarono a sorgere nella zona del porto.\nOggi, Dubai rimane un'importante destinazione turistica e un importante centro di commerci marittimi, ma sta anche cercando di attirare aziende attive nell'IT e nella finanza, con la costruzione del Dubai International Financial Centre (DIFC). I trasporti aerei sono appannaggio della compagnia governativa Emirates Airlines, fondata nel 1985 e basata all'Aeroporto Internazionale di Dubai.\nLe autorit\u00e0 hanno recentemente eretto zone di libera iniziativa economica, sempre con il proposito di attirare gli investimenti stranieri. La \"Dubai Internet City\", ora unita alla \"Dubai Media City\" per formare la TECOM (Dubai Technology, Electronic Commerce and Media Free Zone Authority), \u00e8 una di queste, con gli insediamenti di aziende operanti nell'informatica come EMC Corporation, Oracle Corporation, Microsoft e IBM e nel settore dei media, come MBC, CNN, Reuters, ARY e AP. Il \"Dubai Knowledge Village\" (KV) \u00e8 legato alla \"Internet City\" e alla \"Media City\" e si propone di diventare un polo educativo a esse complementare, diretto a formare i \"professionisti della comunicazione\".\nLa popolazione di Dubai \u00e8 composta solo per il 10% da autoctoni: il 90% \u00e8 costituito da immigrati, dei quali una buona parte costituisce la manodopera edile.\nSviluppo immobiliare.\nLa decisione del governo di diversificare l'economia per puntare maggiormente sui servizi e il turismo ha contribuito ad aumentare il valore della propriet\u00e0 immobiliare, che negli anni tra il 2004 e il 2006 ha vissuto un vero e proprio boom. Le costruzioni su larga scala hanno reso Dubai una delle citt\u00e0 a maggiore sviluppo urbanistico del mondo, al pari delle metropoli cinesi.\nL'area della citt\u00e0 vecchia di Dubai, chiamata Bastakia, \u00e8 oggi valorizzata con lo svolgimento di attivit\u00e0 culturali e d'interesse storico. Il museo di Dubai, ai margini di Bastakia e insediato nella vecchia fortezza, fotografa la storia delle trib\u00f9 beduine e della vecchia economia basata sul commercio di perle e sulla pesca.\nBastakia sorge sulla sponda del Khor, il fiume che attraversa e divide la citt\u00e0 dal quartiere di Deira, oggi conosciuto pi\u00f9 per le attivit\u00e0 di commercio che per il valore storico. A Deira, infatti, sorge il Gold Suq, ovvero il famoso mercato dell'oro. L'assenza di imposte favorisce il commercio con prezzi inferiori rispetto a quelli degli altri Stati, ancor pi\u00f9 enfatizzato se comparato con quelli europei; non \u00e8 difficile trovare gioielli di produzione europea a prezzi dal 20 al 40% inferiori.\nTuttavia, non esiste solo il business \"normato\": camminando per i mercati dell'oro o delle spezie, infatti, si \u00e8 continuamente fermati da venditori che propongono di seguirli in veri e propri sgabuzzini ricavati dai magazzini dei negozi, per contrattare l'acquisto di borse e orologi di marca contraffatti. Si tratta di \"falsi d'autore\": nonostante non siano originali, l'altissima qualit\u00e0 di riproduzione sfida perfino l'occhio pi\u00f9 attento. e accettano qualsiasi moneta.\nMa il vero sviluppo di Dubai avviene dal 1992 in poi, dove sorge la vera e propria citt\u00e0 moderna.\nL'esigenza di sviluppare il commercio e, in parallelo, il turismo ha portato alla creazione di strutture uniche al mondo, sia per gli aspetti architettonici sia per le dimensioni.\nNel 2006 a Dubai sono presenti circa il 23% di tutte le gru mondiali da costruzione e i grattacieli sorgono a decine lungo tutta la citt\u00e0. La stessa citt\u00e0 non \u00e8 pi\u00f9 ben definita, in quanto le zone desertiche sono oggi in fase di edificazione.\nLo sviluppo, infatti, coinvolge entrambe le principali attivit\u00e0 economiche. Da un lato le attivit\u00e0 commerciali e residenziali si estendono verso il deserto: sono in fase di costruzione l'International City, la Silicon City, la Sport City e Dubailand - che dovrebbe diventare il pi\u00f9 grande parco divertimenti del mondo - oltre a un immenso complesso ospedaliero e di wellness.\nDall'altro lato il turismo si concentra sulla costa, dove la creazione delle palme porter\u00e0 in primo piano il turismo degli Emirati Arabi Uniti (UAE-United Arab Emirates).\nDal 2008 \u00e8 pronto il progetto di un grattacielo, la Dubai City Tower, che, se realizzato, sar\u00e0 il terzo grattacielo pi\u00f9 alto del mondo. Il progetto prevede 400 piani ed \u00e8 ispirato alla Torre Eiffel in modo da resistere meglio alla forte spinta del vento. L'edificio sar\u00e0 composto da sei edifici esterni collegati al nucleo centrale ogni cento piani.\nDal 2016 \u00e8 in costruzione il grattacielo Dubai Creek Tower, che una volta completato, sar\u00e0 il grattacielo pi\u00f9 alto di Dubai con almeno 928 metri di altezza.\nThe World.\nIl cosiddetto \"Mondo\", arcipelago artificiale formato da trecento isole, se viste dall'aereo o dal satellite, richiama il nostro pianeta, con i relativi continenti. \u00c8 stato inaugurato il 10 gennaio 2008 dopo 5 anni di lavori. Ogni isola \u00e8 venduta singolarmente, con un prezzo che oscilla tra 1 e 15 milioni di dollari.\nPalm Islands.\nNel 2015 sono state completate le tre palme, le Palm Islands, ovvero delle penisole create artificialmente nel Golfo Persico e la cui forma richiama quella dell'omonimo albero. I loro nomi derivano da alcuni dei quartieri pi\u00f9 noti di Dubai: Deira, Jebel Ali, Jumeirah.\nTutte le palme sono passate sotto \"la posa della prima pietra\".\nAltre strutture.\nLa zona forse pi\u00f9 bella dal punto di vista turistico \u00e8 quella di Jumeirah, dove la catena alberghiera di propriet\u00e0 della famiglia Al Maktum ha creato quattro tra le strutture alberghiere pi\u00f9 belle, tra le quali la celebre Burj al-Arab (Torre degli arabi), che \u00e8 diventata l'icona di Dubai nel mondo.\nAlcuni dati numerici impressionano e rendono unico questo paese: solo il 20% della popolazione \u00e8 locale, mentre l'80% proviene da paesi stranieri (in primis India, Pakistan e Bangladesh); la catena alberghiera Jumeirah ha circa 23.000 addetti e il solo Burj al-Arab ne conta circa 1.600; il Burj al-Arab \u00e8 la struttura alberghiera pi\u00f9 lussuosa al mondo, con 7 stelle (anche se, per problemi normativi, gliene sono riconosciute solo 5).\nAltra struttura particolarmente imponente \u00e8 il Dubai Mall, il pi\u00f9 grande centro commerciale del mondo. Si estende per un'area di oltre 220.000 metri quadrati, di sola area commerciale, a cui si aggiungono un cinema da 14 sale e un teatro. All'interno di un altro centro commerciale, il Mall of the Emirates vi \u00e8 un'area interamente dedicata agli sport invernali: lo Ski Dubai, un complesso indoor con 3 piste da sci, una da slittino e uno snowpark per i bambini.\nNel 2009 \u00e8 stato aperto il primo tratto della prima metropolitana di Dubai che, una volta completata, collegher\u00e0 tutta la citt\u00e0 fino a raggiungere Jebel Ali: 5 stazioni, 18 chilometri di tunnel e 51 chilometri di viadotti; per una stima di 1,2 milioni di passeggeri al giorno.\nNel 2015 verr\u00e0 terminato il Aeroporto Internazionale di Dubai-Al Maktoum, nuovo aeroporto situato a 50 minuti da Dubai, le cui stime prevedono 6 piste, 120 milioni di passeggeri e 12 milioni di tonnellate di merci l'anno.\nNegli Emirati Arabi Uniti le banche locali hanno dichiarato il taglio dei prestiti a causa della crisi economica del 2009, con serie ripercussioni sul mercato immobiliare di Dubai. Le imprese locali hanno avviato campagne di marketing molto convenienti per tentare di liberarsi degli appartamenti sfitti. Ad esempio la Imad Real Estate ha lanciato la campagna \"due al prezzo di uno\", spiegando che chi acquista un bilocale con soggiorno per circa $ 600.000 riceve un monolocale senza alcun costo aggiuntivo.\nGrazie alle molte costruzioni avveniristiche e bizzarre, Dubai \u00e8 stata definita una via di mezzo tra le citt\u00e0 del futuro della letteratura fantascientifica e i fumetti di Walt Disney.\nBurj Khalifa.\nIl 4 gennaio 2010 \u00e8 stato inaugurato a Dubai il Burj Khalifa che, con i suoi 828 metri, ha conquistato il primato di grattacielo pi\u00f9 alto del mondo alla sua inaugurazione.\nCultura.\nMedia.\nTelevisione.\nA Dubai ha sede il canale satellitare in lingua persiana Persian Music Channel.\nRelazioni internazionali.\nDubai \u00e8 gemellata con 38 citt\u00e0: la maggior parte dei gemellaggi ha avuto luogo dopo il 2002. Dal 31 agosto 2013 Dubai \u00e8 gemellata anche con la citt\u00e0 di Stresa, raggiungendo cos\u00ec 39 citt\u00e0.\nSport.\nLa citt\u00e0 ha due squadre calcistiche, l' Al-Nasr Sports Club e l 'Al-Wasl Sports Club , che hanno vinto complessivamente 10 campionati, 2 Coppa dei Campioni del Golfo pi\u00f9 vari trofei nazionali."}
{"id": "278661", "revid": "2130244", "url": "https://it.wikipedia.org/wiki?curid=278661", "title": "Giovanna Rei", "text": "Biografia.\nNapoletana, debutta in teatro nel 1995, mentre nel 1998 appare sugli schermi cinematografici con i film \"L'ultimo capodanno\", regia di Marco Risi, e \"I volontari\" di Domenico Costanzo. Nello stesso anno compare in televisione nelle miniserie \"La piovra 9 - Il patto\" di Giacomo Battiato, e, interpretando Carmela, \u00e8 co-protogonista della fortunata serie \"Anni '50\" di Carlo Vanzina.\nVive il suo exploit televisivo nel 2001, con il singolare programma-film \"Il protagonista\", che la vede nei panni di Carolina intenta a far innamorare un giovane ignaro di vivere una storia simile al \"Truman Show\". Tra i suoi altri lavori televisivi vanno ricordati le serie \"Turbo e Turbo 2\", \"Il bello delle donne\", \"La squadra\" e \"La nuova squadra\", \"Elisa di Rivombrosa\", \"Grandi domani\" e soprattutto la sit-com \"Camera Caf\u00e9\", in cui interpreta il ruolo della centralinista Giovanna, dal 2003 al 2007 .\nNon ha mai abbandonato il teatro: dal 2009 al 2011 \u00e8 stata la protagonista a teatro di un'opera di Eduardo de Filippo \"Chi \u00e8 cchiu' felice 'e me!\"', in una tourn\u00e9e nazionale; nel 2011 \u00e8 ancora protagonista di un'opera di Eduardo, \"Ditegli sempre di s\u00ec\". In seguito collabora, inoltre, Luciano De Crescenzo. Nel 2014 \u00e8 una delle protagoniste della commedia \"Pane e burlesque\" di Manuela Tempesta. Nel 2015 invece partecipa a due fiction targate Rai1, \"Sfida al cielo - La narcotici 2\" e \"Sotto copertura\". Sempre nel 2015 la Rei conduce a fianco di Maurizio Costanzo sei puntate per Rai Premium del programma Memory. Nel 2019 sar\u00e0 protagonista femminile di \"Mostri a parte\", lo spettacolo di Maurizio Casagrande. Nel 2020, \u00e8 protagonista del mediometraggio \"Nina e il cielo\" di Erica de Lisio (un progetto realizzato per le Belle Arti di Napoli) e del film \"Lui \u00e8 mio padre\" di Roberto Gasparro.\nNel 2010, insieme ad altre cento celebrit\u00e0 del mondo della politica e dello spettacolo, ha posato per il fotografo Gerald Bruneau, contribuendo a realizzare il calendario voluto da \"DonnaDonnaOnlus\" per la lotta ai disturbi alimentari. Sette anni pi\u00f9 tardi, al programma \"La vita in diretta\" ha raccontato di aver sventato \"in extremis\" un tentativo di molestie da parte del produttore cinematografico Harvey Weinstein."}
{"id": "278663", "revid": "1543377", "url": "https://it.wikipedia.org/wiki?curid=278663", "title": "Larisa Lazutina", "text": "Prima della dissoluzione dell'Unione Sovietica (1991) gareggi\u00f2 per la nazionale sovietica; ai XVI Giochi olimpici invernali di fece parte della squadra unificata.\nMoglie di Gennadij Lazutin, a sua volta fondista di alto livello, in carriera vinse cinque titoli olimpici, undici titoli mondiali, due Coppe del Mondo generali e due Coppe del Mondo di specialit\u00e0.\nBiografia.\nIn Coppa del Mondo ottenne il primo risultato di rilievo il 24 marzo 1984 nella 10\u00a0km di Murmansk (15\u00aa), il primo podio il 14 dicembre 1988 nella 15\u00a0km a tecnica libera di Campra (3\u00aa) e la prima vittoria il 15 dicembre 1989 nella 15\u00a0km a tecnica classica di Calgary. , assieme alla connazionale Julija \u010cepalova, a conquistare per tre volte la gara pi\u00f9 prestigiosa del circuito, la 30\u00a0km di Holmenkollen.\nIn carriera prese parte a sette edizioni dei Campionati mondiali, vincendo sedici medaglie, e a quattro dei Giochi olimpici invernali, (7\u00aa nella 5\u00a0km, 5\u00aa nella 30\u00a0km, 8\u00aa nell'inseguimento, 1\u00aa nella staffetta), (6\u00aa nella 5\u00a0km, 5\u00aa nella 15\u00a0km, 4\u00aa nell'inseguimento, 1\u00aa nella staffetta), (1\u00aa nella 5\u00a0km, 2\u00aa nella 15\u00a0km, 3\u00aa nella 30\u00a0km, 1\u00aa nell'inseguimento, 1\u00aa nella staffetta) e .\nIn quest'ultima occasione si era classificata 4\u00aa nella 10\u00a0km, 2\u00aa nella 15\u00a0km, 1\u00aa nella 30\u00a0km, 2\u00aa nell'inseguimento e non aveva preso il via nella staffetta, alla quale la squadra russa non rinunci\u00f2 a causa degli anomali valori ematici riscontrati proprio nella Lazutina; ai successivi controlli anti-doping lei e la sua compagna di squadra Ol'ga Danilova vennero trovate positive alla darbopoietina, una farmaco analogo all'EPO, e quindi squalificate. Tutti i risultati ottenuti dalla Lazutina a partire dal dicembre precedente furono annullati e la sciatrice fu squalificata per due anni; non torn\u00f2 pi\u00f9 all'attivit\u00e0 agonistica.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nPU = inseguimento\nTC = tecnica classica\nTL = tecnica libera\nRiconoscimenti.\n. Nel 1998 la Federazione sciistica norvegese l'insign\u00ec, con Fred B\u00f8rre Lundberg, Aleksej Prokurorov e Harri Kirvesniemi, della Medaglia Holmenkollen."}
{"id": "278666", "revid": "1522738", "url": "https://it.wikipedia.org/wiki?curid=278666", "title": "Emirato di Sharja", "text": "Sharja (, \"al-Sh\u0101riqa\") \u00e8 uno dei sette emirati che compongono gli Emirati Arabi Uniti, compreso tra Umm al-Qaywayn e Dubai. La capitale dell'emirato \u00e8 l'omonima citt\u00e0 di Sharja che conta circa 519.000 abitanti (stima del 2003).\nGeografia.\nL'emirato si estende per circa sedici chilometri sulla costa del Golfo Persico e per pi\u00f9 di ottanta chilometri nell'entroterra. \nFanno parte del territorio anche tre exclave affacciate sul golfo dell'Oman: Kalb\u0101, Dibb\u0101 al-\u1e24i\u1e63n e Khawr Fakk\u0101n.\nLa popolazione \u00e8 stimata in 639.298 abitanti. La lingua ufficiale \u00e8 l'arabo.\nStoria.\nFondata attorno al 3000 a.C., Sharja \u00e8 una delle citt\u00e0 pi\u00f9 antiche degli Emirati Arabi Uniti. Come gran parte degli Emirati, bas\u00f2 storicamente la propria sussistenza economia sul commercio e sulla pesca (in particolare delle perle).\nL'Impero persiano dei Sasanidi domin\u00f2 la zona sino alla conquista arabo-islamica del 636 d.C.\nSuccessivamente il territorio fece parte del regno di Hormuz durante il periodo medievale, sub\u00ec un protettorato portoghese ed ebbe tra il XVIII e il XIX secolo una parentesi di guerre e scontri con l'Impero britannico.\nNei primi anni del XVIII secolo il clan degli \u0100l Q\u0101sim\u012b (sovrano anche dell'emirato di Ra\u02bes al-Khayma) vi si stabil\u00ec, dichiarandone l'indipendenza nel 1727.\nDopo una stagione di tumulti, l'8 gennaio 1820 lo \"Shaykh\" Sul\u1e6d\u0101n I firm\u00f2 il trattato generale marittimo con la Gran Bretagna, accettandone il protettorato per difendersi dalle mire espansionistiche dell'Impero ottomano.\nCos\u00ec come quattro suoi vicini, Ajman, Dubai, Ra\u02bes al-Khayma, e Umm al-Qaywayn, per la sua posizione sulla rotta dell'India ne favor\u00ec la prosperit\u00e0 commerciale.\nIl 2 dicembre 1971, dopo la partenza dei britannici dal golfo Persico, si un\u00ec agli altri Emirati dando cos\u00ec vita alla federazione degli Emirati Arabi Uniti.\nSharja \u00e8 la capitale culturale dello Stato, differenziata dagli altri emirati per una spiccata vocazione artistica che la impegna nella divulgazione culturale e musicale."}
{"id": "278667", "revid": "554814", "url": "https://it.wikipedia.org/wiki?curid=278667", "title": "Autonomismo", "text": "Lautonomismo \u00e8 il fenomeno politico caratterizzato dalla rivendicazione, da parte degli abitanti di una data localit\u00e0, ad ottenere maggiore potere decisionale rispetto alla sovranit\u00e0 statale, cui comunque rimane sottoposto il territorio; \u00e8 anche la tendenza di uno Stato a realizzare il decentramento o l'autonomia amministrativa.\nDescrizione.\nL'ideologia viene spesso correlata con il federalismo si riferisce a una forma di auto-governo delle regioni o delle entit\u00e0 amministrative \"minori\" rispetto al potere dello Stato centrale. Un fenomeno come l'indipendentismo, \u00e8 invece da ritenere distinto per volont\u00e0 politica. Esistono movimenti politici autonomisti che appartengono a pi\u00f9 correnti di pensiero.\nNel mondo.\nIn Europa.\nIn Europa la gran parte dei movimenti autonomisti si rif\u00e0 principalmente a correnti di pensiero centriste, progressiste ed alcuni a venature cristiane o anche etnonazionaliste.\nIn Italia.\nIn Italia, l'autonomia speciale nasce nel 1946 con la concessione dello Statuto speciale alla Sicilia; nel 1948 viene concessa l'autonomia alla Sardegna, alla Valle d'Aosta e al Trentino-Alto Adige (in questo caso, attuando le disposizioni dell'Accordo De Gasperi-Gruber siglato tra Italia e Austria), successivamente nel 1963, anche al Friuli Venezia Giulia. In Lombardia e in Veneto, hanno indetto i referendum sull'autonomia per le due regioni: quella veneta e quella lombarda, il 22 ottobre del 2017.\nIn Spagna.\nLe Comunit\u00e0 autonome spagnole sono la parte amministrativa che ogni comunit\u00e0 \u00e8 autonoma in fatto di diritti costituzionali e di leggi.\nPartiti politici.\nNei partiti politici che hanno come ideologia dell'autonomia, sono presenti in alcuni territori in Italia: in Friuli Venezia Giulia (Patto per l'Autonomia, Movimento Friuli, Slovenska Skupnost), in Valle d'Aosta (Renouveau Vald\u00f4tain ed Union Vald\u00f4taine), in Trentino-Alto Adige (S\u00fcdtiroler Volkspartei e Partito Autonomista Trentino Tirolese), in Veneto (Liga Veneta, Progetto NordEst e Liga Veneta Repubblica), in Sardegna (Partito Sardo d'Azione e Riformatori Sardi), in Sicilia (Sicilia Futura, Diventer\u00e0Bellissima) e Unione dei Siciliani."}
{"id": "278668", "revid": "287204", "url": "https://it.wikipedia.org/wiki?curid=278668", "title": "Chennai", "text": "Chennai (in tamil: \u0b9a\u0bc6\u0ba9\u0bcd\u0ba9\u0bc8, traslitterazione: Ce\u1e49\u1e49ai, pronuncia IPA ) \u00e8 una suddivisione dell'India, classificata come \"municipal corporation\", di abitanti, capoluogo del distretto di Chennai, nello stato federato del Tamil Nadu di cui \u00e8 la capitale.\nSino al 1996 la citt\u00e0 era conosciuta col nome di Madras, che all\u2019interno della conurbazione odierna \u00e8 il nome del nucleo centrale di Chennai. La citt\u00e0, importante centro commerciale ed industriale, vanta un ricco patrimonio culturale ed artistico.\nGeografia fisica.\nLa citt\u00e0 \u00e8 situata sulla costa del golfo del Bengala nota come Coromandel, e ha un'altitudine di 8 .\nDue fiumi attraversano Chennai: il Cooum (o Koovam) che passa per il centro, e l'Adyar che scorre pi\u00f9 a sud. Il canale Buckingam unisce i due fiumi, correndo parallelo alla costa per 4 km. Si tratta di corsi d'acqua estremamente inquinati anche se la foce del fiume Adyar, situata nell'omonimo quartiere, \u00e8 almeno ufficialmente un'area faunistica protetta.\nIl terreno di Chennai \u00e8 prevalentemente argilloso, arenaceo, e roccioso. L'argilla \u00e8 presente nella maggior parte della citt\u00e0, principalmente nelle zone di Manali, Kolathur, Maduravoyal, K. K. Nagar, Tambaram, Mudichur, Pallavaram Semmencherry, Alapakkam, Vyasarpadi e Anna Nagar. Le zone sabbiose si trovano lungo le rive dei fiumi e le coste, e comprendono aree come Tiruvottiyur, George Town, Madhavaram, New Washermanpet, Chepauk, Mylapore, Porur, Adyar, Besant Nagar e Uthandi. In queste aree, il deflusso delle acque meteoriche percola rapidamente attraverso il terreno. Le aree con superficie di roccia dura includono invece Guindy, Nanganallur, Pallikaranai, Alandur, Jaladampet, Velachery, Adambakkam e una parte di Saidapet e Perungudi.\nEconomia.\nChennai \u00e8 la capitale dell'industria automobilistica indiana, producendo circa l'80% dell'intera produzione di autoveicoli. \u00c8 inoltre un grosso polo di attrazione per l'industria occidentale alla ricerca di bassi costi del lavoro. Nel 2007 il costruttore tedesco BMW ha inaugurato il proprio stabilimento, in cui produce gi\u00e0 le vetture Serie 3 e Serie 5. Dal 2010 in uno stabilimento Nissan viene prodotto il nuovo modello della Micra, importata anche nei mercati europei. Vi sono inoltre ricchi giacimenti di talco.\nLa citt\u00e0 \u00e8 rinomata anche per i suoi impianti sportivi e ospita il torneo tennistico ATP Chennai Open.\nStoria.\nLa zona occupata dalla citt\u00e0 di Madras, oggi Chennai, \u00e8 stata sempre fiorente ai tempi dei regni che si sono succeduti nel sud dell'India, soprattutto con l'antica citt\u00e0 di Mylapore, oggi quartiere del centro. Il sovrano di Mylapore avrebbe accolto l'apostolo Tommaso e alla periferia di Chennai sorge la collina dove questi fu martirizzato nell'anno 72. Marco Polo, giunto durante il viaggio di ritorno in Italia descrisse la presenza del Santo:\nQuando i Portoghesi arrivarono a Mylapore nel 1522 vi costruirono un porto chiamato \"S\u00e3o Tom\u00e9 de Meliapore\". Mylapore rimase sotto il controllo portoghese fino al 1749 - con una breve interruzione tra il 1662 e il 1687, quando fu occupata dai Francesi.\nAltre potenze europee cominciarono a interessarsi alla costa del Coromandel nel Seicento. Nel 1612, gli Olandesi si insediarono circa 60\u00a0km pi\u00f9 a nord, nell'area di Pulicat. Nel 1626, gli inglesi si stabilirono ancora pi\u00f9 a nord, ad Armagaon. I Francesi, invece, si stabilirono pi\u00f9 a sud, a Pondicherry, nel 1674 (oltre alla gi\u00e0 ricordata occupazione temporanea di Mylapore).\nIl 22 agosto 1639 la Compagnia Inglese delle Indie Orientali (\"British East India Company\") ottenne una concessione temporanea nelle vicinanze di un villaggio di pescatori qualche chilometro a nord di Mylapore - il villaggio di Madraspatnam. L'anno dopo fu costruito sulla striscia di spiaggia adiacente, in posizione strategicamente favorevole alla foce del fiume Cooum, il Forte Saint George, che in seguito divenne il nucleo attorno al quale crebbe la citt\u00e0 coloniale di Madras (e specificamente il villaggio di Chennapatnam, da cui il nome attuale della citt\u00e0).\nLa concessione, inizialmente limitata a due soli anni, fu prorogata e progressivamente ampliata; in particolare, nel 1672 inglob\u00f2 la vicina cittadina storica di Triplicane, a met\u00e0 strada tra il forte e Mylapore. Nel 1687 divenne governatore di Madras Elihu Yale, per 5 anni; parte della fortuna da lui accumulata in quegli anni gli permise in seguito di finanziare la fondazione dell'Universit\u00e0 Yale.\nNel 1746 Madras cadde sotto il controllo dei Francesi ma gli Inglesi ne riguadagnarono il possesso nel 1749 con il trattato di Aquisgrana, ottenendo anche il controllo di Mylapore, sottratta ai Portoghesi, e fortificarono la citt\u00e0 per resistere ad altri attacchi. Alla fine del XVIII secolo gli Inglesi avevano imposto il loro dominio sulla maggior parte del Tamil Nadu e sull'area degli Stati contemporanei di Andhra Pradesh e Karnataka, cosicch\u00e9 Madras divenne la capitale di questa regione sotto il controllo britannico.\nDurante il periodo coloniale la citt\u00e0 si \u00e8 sviluppata come importante centro urbano e base navale. Nel tardo Ottocento fu collegata tramite la rete ferroviaria ad altre importanti citt\u00e0 come Bombay (oggi Mumbai) e Calcutta (oggi Kolkata).\nChennai \u00e8 stata la sola citt\u00e0 indiana a subire un attacco da parte delle potenze centrali durante la prima guerra mondiale quando un deposito di carburante fu colpito dall'incrociatore tedesco SMS Emden.\nCon l'indipendenza nel 1947, la citt\u00e0 \u00e8 diventata la capitale dello Stato di Madras (Tamil Nadu dal 1968). Dal 1965 al 1967 Chennai \u00e8 stata un'importante base del movimento tamil che lottava contro l'imposizione della lingua hindi. Chennai ha inoltre vissuto degli episodi di violenza legati al conflitto etnico nel vicino Sri Lanka. Nel 1991 il Primo ministro indiano Rajiv Gandhi fu assassinato a Sriperumburdur, una citt\u00e0 in prossimit\u00e0 di Chennai, mentre era in campagna elettorale nel Tamil Nadu.\nLo tsunami del dicembre 2004 ha colpito la costa di Chennai, lasciandosi dietro una scia di morti e di devastazione.\nSociet\u00e0.\nEvoluzione demografica.\nAl censimento del 2001 la popolazione di Chennai assommava a 4.216.268 persone, delle quali 2.161.605 maschi e 2.054.663 femmine. I bambini di et\u00e0 inferiore o uguale ai sei anni assommavano a 374.089, dei quali 190.044 maschi e 184.045 femmine. Infine, coloro che erano in grado di saper almeno leggere e scrivere erano 3.079.004, dei quali 1.670.094 maschi e 1.408.910 femmine.\nIn base al numero di abitanti la citt\u00e0 rientra nella classe I (da 100.000 persone in su) e l'agglomerato urbano raggiunge i 6.560.242 abitanti, risultando cos\u00ec la quarta area metropolitana dell'India. La stima della popolazione dell'area metropolitana per il 2005 \u00e8 di 6.9 milioni di abitanti. Uno dei problemi principali di Chennai \u00e8 l'altissima densit\u00e0 abitativa e la conseguente scarsit\u00e0 d'acqua.\nLa costruzione di grattacieli \u00e8 scoraggiata e ci\u00f2 ha portato ad una dilatazione della citt\u00e0 sul territorio con un aumento dei tempi di pendolarismo e un aumento di mezzi privati. L'alto costo dei terreni e la mancanza di spazio ha spinto molti degli strati pi\u00f9 bassi della citt\u00e0 a vivere in quartieri ghetto nei quali le condizioni igieniche sono pessime e manca l'acqua potabile.\nLa maggior parte degli abitanti di Chennai sono di etnia tamil e parlano il tamil. L'inglese \u00e8 ampiamente parlato ed \u00e8 la lingua degli affari, dell'istruzione, e di molti lavori professionali. I tamil a Chennai tendono a parlare una variante locale dell'inglese chiamato Madras Bhashai (tamil per \u201clingua di Madras\u201d). C'\u00e8 inoltre una considerevole minoranza linguistica telugu e minoranze malayalam, urdu, bengalesi, punjabi, anglo-indiane e comunit\u00e0 hindi dell'Uttar Pradesh e del Bihar. Inoltre Chennai ha una crescente popolazione di stranieri che lavorano nelle industrie e nel settore dell'Information Technology.\nIstruzione.\nA Chennai sono presenti varie istituzioni di educazione superiore, affiliate con l'Universit\u00e0 di Madras, che ha tre campus nella citt\u00e0. L'Indian Institute of Technology Madras (IIT Madras) e il Rajalakshmi Engineering College sono due universit\u00e0 di materie ingegneristiche.\nSport.\nA Chennai, le squadre di calcio esistenti sono il Chennai City Football Club che partecipa all'I-League, ed il Chennaiyin Football Club, creata appositamente nel 2014 per partecipare all'Indian Super League e con all'attivo una vittoria nel campionato 2015."}
{"id": "278670", "revid": "125686922", "url": "https://it.wikipedia.org/wiki?curid=278670", "title": "Marit Bj\u00f8rgen", "text": "Vincitrice di 15 medaglie olimpiche, di cui 8 d'oro, 4 d'argento e 3 di bronzo, \u00e8 la sportiva con il maggior numero di medaglie e medaglie d'oro ai Giochi olimpici invernali (sia nella classifica femminile che maschile), oltre che una degli sportivi pi\u00f9 titolati e medagliati in assoluto. Nel suo palmar\u00e8s annovera anche 18 ori ai campionati mondiali e 4 alle Coppe del Mondo generali.\nBiografia.\nOriginaria di Rognes, corre per il Team Cresco - Elite Kvinner .\nStagioni 1999-2006.\nHa debuttato in campo internazionale ai Mondiali juniores del 1999 a Saalfelden, senza conseguire risultati di rilievo. In Coppa del Mondo ha esordito il 27 dicembre dello stesso anno nello sprint a tecnica classica di Engelberg (39\u00aa) e ha conquistato il primo podio il 10 marzo 2002 nella staffetta di Falun (2\u00aa); nello stesso anno ha vinto la medaglia d'argento con la staffetta 4x5 km ai XIX Giochi olimpici invernali di e si \u00e8 classificata 50\u00aa nella 15\u00a0km e 14\u00aa nella 30\u00a0km.\nSempre nel 2002, il 26 ottobre, ha colto la sua prima vittoria a D\u00fcsseldorf, nello sprint a tecnica libera di apertura della stagione, confermandosi nelle sprint di Clusone e di Reit im Winkl tanto da vincere la sua prima Coppa del Mondo di specialit\u00e0. Nella stagione successiva ha vinto sette sprint individuali, conquistando il secondo posto nella classifica generale dietro a Gabriella Paruzzi e nuovamente la \"coppetta\" di sprint.\nNel 2004-2005 si \u00e8 affermata anche sulle distanze pi\u00f9 lunghe, vincendo cos\u00ec la Coppa del Mondo generale, entrambe quelle di specialit\u00e0 (distanza e sprint) e ottenendo cinque medaglie ai Mondiali di Oberstdorf: tre ori (30\u00a0km, sprint a squadre e staffetta), un argento (inseguimento) e un bronzo (10\u00a0km). Anche nel 2005-2006 ha vinto le Coppe generale e di sprint; ai XX Giochi olimpici invernali di , dopo essersi ritirata nella prova a inseguimento e aver concluso al quarto posto lo sprint a squadre, ha ottenuto la medaglia d'argento nella 10\u00a0km tecnica classica dietro all'estone Kristina \u0160migun-V\u00e4hi e davanti alla compagna di squadra Hilde Gjermundshaug Pedersen.\nStagioni 2007-2010.\nNella stagione 2006-2007 \u00e8 giunta seconda, dietro alla finlandese Virpi Kuitunen, sia nella classifica di Coppa del Mondo sia nel Tour de Ski, di cui si correva la prima edizione. Ai Mondiali di Sapporo di quell'anno ha vinto due bronzi, nello sprint a squadre e nella staffetta, e a essi sono seguite due stagioni senza risultati di rilievo: nella classifica generale di Coppa \u00e8 giunta undicesima nel 2007-2008 e decima nel 2008-2009. Ai Mondiali del 2009, a Liberec, per la prima volta non ha ottenuto medaglie.\nNella stagione 2009-2010 \u00e8 tornata ai massimi livelli: \u00e8 stata seconda sia in classifica generale, dietro alla polacca Justyna Kowalczyk, sia nelle due classifiche di specialit\u00e0 e ha collezionato otto vittorie, sei delle quali nelle ultime sei gare della stagione. Ai XXI Giochi olimpici invernali di ha vinto cinque medaglie nelle sei prove disputate: tre ori (sprint individuale, inseguimento e staffetta), un argento (30 km a tecnica classica) e un bronzo (10 km a tecnica libera).\nStagioni 2011-2013.\nNella stagione 2010-2011 \u00e8 stata nuovamente seconda nelle classifiche di Coppa del Mondo generale e di distanza, con dodici vittorie all'attivo. Ai Mondiali di Oslo ha vinto la medaglia d'oro nello sprint e nella 15\u00a0km a inseguimento. Anche nella stagione 2011-2012 si \u00e8 aggiudicata la coppa di cristallo generale e quella di distanza, vincendo anche il Nordic Opening e le Finali. Nel 2013 ha vinto quattro ori e un argento ai Mondiali in Val di Fiemme, mentre in Coppa del Mondo ha chiuso quarta, vincendo ancora il Nordic Opening e le Finali.\nStagioni 2014-2018.\nAi XXII Giochi olimpici invernali di ha vinto altri tre ori: nella 30 km, nell'inseguimento e nello sprint a squadre; nella 10 km e nella staffetta si \u00e8 classificata 5\u00aa, nello sprint 11\u00aa. In Coppa del Mondo ha chiuso la stagione al secondo posto. Nel 2015 ai Mondiali di Falun ha vinto la medaglia d'oro nello sprint e nella staffetta, la medaglia d'argento nella 30\u00a0km e si \u00e8 classificata 31\u00aa nella 10\u00a0km e 6\u00aa nell'inseguimento, mentre in Coppa del Mondo si \u00e8 aggiudicata sia la Coppa generale, sia quelle di distanza e di sprint.\nAssente per maternit\u00e0 nella stagione 2015-2016, ha ripreso a gareggiare in quella successiva, tornando alla vittoria nella seconda prova di Coppa del Mondo il 27 novembre a Kuusamo. Ai Mondiali di Lahti 2017 ha vinto la medaglia d'oro nell'inseguimento, nella 10 km, nella staffetta e nella 30 km e si \u00e8 classificata 16\u00aa nella sprint. Ai XXIII Giochi olimpici invernali di ha vinto la medaglia d'oro nella 30 km e nella staffetta, quella d'argento nell'inseguimento e quella di bronzo nella 10 km e nella sprint a squadre.\nIl 6 aprile 2018 annuncia il ritiro dalle competizioni.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nPU = inseguimento\nHS = partenza a handicap\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nMS = partenza in linea\nPU = inseguimento\nTC = tecnica classica\nTL = tecnica libera"}
{"id": "278671", "revid": "809148", "url": "https://it.wikipedia.org/wiki?curid=278671", "title": "Equazione delle onde", "text": "In analisi matematica l'equazione delle onde, conosciuta anche come equazione di d'Alembert, \u00e8 un'equazione differenziale alle derivate parziali iperbolica di grande importanza in diversi campi della fisica, tra cui acustica, elettromagnetismo e fluidodinamica (varianti dell'equazione si trovano anche in meccanica quantistica e relativit\u00e0 generale), descrivendo solitamente la propagazione di un'onda, lineare e non dispersiva, nelle variabili spaziali e temporali, tra cui le onde sonore ed elettromagnetiche. Storicamente il primo problema in cui \u00e8 stata derivata \u00e8 stato quello della corda vibrante di uno strumento musicale, studiato da Jean le Rond d'Alembert, Eulero, Daniel Bernoulli e Joseph-Louis Lagrange.\nL'equazione.\nLa forma generale dell'equazione delle onde riguarda una funzione formula_1 (in generale formula_2) della posizione formula_3 (in generale formula_4) e del tempo formula_5. Si tratta di un'equazione alle derivate parziali iperbolica la cui espressione generale \u00e8:\ndove formula_7 rappresenta la velocit\u00e0 di propagazione dell'onda. \nPer un'onda sonora che si propaga nell'aria la velocit\u00e0 vale all'incirca 330 metri al secondo, mentre per una corda vibrante pu\u00f2 assumere valori assai diversi (ad esempio, per una elicoide elastica slinky pu\u00f2 ridursi ad un metro al secondo). L'equazione pu\u00f2 essere scritta con l'operatore di d'Alembert:\nSe l'onda si propaga in un mezzo dispersivo la velocit\u00e0 formula_7 \u00e8 dipendente dalla frequenza, e deve essere rimpiazzata dalla velocit\u00e0 di fase, dove formula_10 indica il numero d'onda:\nNel caso meno frequente (ad esempio nelle onde marine o in ottica non lineare), in cui la velocit\u00e0 sia dipendente dall'ampiezza, essa \u00e8 in funzione di formula_12 e l'equazione diventa non lineare. In tal caso la propagazione ondosa \u00e8 descritta da equazioni pi\u00f9 complicate, come l'equazione di Schrodinger non lineare, l'equazione di sine-Gordon, quella di Boussinesq o quella di Korteweg-de Vries. \nLa funzione incognita formula_1 esprime l'intensit\u00e0 dell'onda in una particolare posizione formula_3 al tempo formula_5. Per un'onda sonora che si propaga nell'aria, ad esempio, formula_12 esprime la pressione dell'aria nei diversi punti dello spazio. Per una corda vibrante, invece, esprime lo spostamento fisico della corda dalla sua posizione di riposo. Il simbolo formula_17 denota l'operatore di Laplace rispetto alla variabile posizione formula_3, in generale un vettore. Anche formula_12 pu\u00f2 consistere in una grandezza scalare o vettoriale.\nL'equazione pone inoltre in evidenza la diretta proporzionalit\u00e0 tra la concavit\u00e0 della funzione incognita formula_12 con la sua accelerazione.\nUn'onda pu\u00f2 sovrapporsi ad un altro movimento, ed in tale caso la funzione scalare formula_12 contiene un fattore di Mach (che ha valore positivo per l'onda che si muove lungo il flusso, e valore negativo per l'onda riflessa).\nSoluzione.\nL'equazione delle onde pu\u00f2 essere scritta come:\ne quindi:\nSi tratta della somma di due onde che si propagano in verso opposto, come fu mostrato da Jean le Rond d'Alembert.\nDefinendo formula_24 ed formula_25 si ha:\nda cui si ricava:\nIn questo modo l'equazione delle onde assume la forma:\nla cui soluzione \u00e8:\nSi tratta di due onde che si propagano in verso opposto con velocit\u00e0 formula_7.\nLe funzioni formula_31 e formula_32 si determinano a partire dalle condizioni iniziali:\nottenendo la \"formula di d'Alembert\":\nSe classicamente formula_35 e formula_36, allora formula_37, sebbene formula_31 e formula_32 possano essere distribuzioni. Ad esempio, se si tratta di funzioni deltiformi la soluzione pu\u00f2 essere vista come un impulso che si propaga in una direzione.\nUn modo equivalente per giungere alla soluzione si ottiene definendo le variabili:\ne considerando l'equazione delle onde:\nSi calcolano quindi le derivate:\ne le derivate di formula_12 espresse in funzione di formula_44 ed formula_45:\nInserendo tali espressioni nell'equazione delle onde, tutti i termini si semplificano tranne la derivata mista:\nL'ultima equazione implica che:\nAllora la soluzione \u00e8 data dalla somma di formula_31 e formula_32, e ritornando nelle variabili originali si ha:\ndove:\ne per determinare formula_56 e formula_57 si devono imporre le due condizioni iniziali.\nEquazione della corda vibrante.\nL'equazione delle onde nel caso monodimensionale si pu\u00f2 derivare nel modo che segue. Si immagini una fila di corpuscoli di massa formula_58 che sono interconnessi mediante minuscole barrette limitatamente flessibili ciascuna di lunghezza formula_59. Le barrette sono caratterizzate da massa trascurabile da una rigidezza (flessionale), cio\u00e8 di una resistenza alle forze che tendono a fletterla, che viene misurata da formula_10. Per questo modello formula_61 misura la distanza della posizione d'equilibrio della corpuscolo posto in formula_3 al tempo formula_5. L'equazione di moto per il corpuscolo nella posizione formula_64 \u00e8:\nSi supponga vi siano formula_66 di questi oggetti distribuiti in modo uniforme sulla lunghezza formula_67. Essi hanno complessivamente massa formula_68, mentre la rigidezza totale della fila \u00e8 formula_69. Si pu\u00f2 allora scrivere l'equazione precedente nella forma:\nPassando al limite per formula_71 e formula_72 e si ottiene:\ndove formula_74 \u00e8 il quadrato della velocit\u00e0 di propagazione in questo caso particolare.\nEquazione scalare in pi\u00f9 dimensioni.\nLa soluzione per il problema dei valori iniziali dell'equazione in tre dimensioni pu\u00f2 essere ottenuta dalla soluzione per un'onda sferica, e tale risultato pu\u00f2 essere utilizzato per ricavare la soluzione in due dimensioni. Per spazi di generica dimensione si considerano separatamente il caso di dimensione dispari e pari.\nEquazione in tre dimensioni.\nL'equazione delle onde rimane inalterata in seguito alla rotazione delle coordinate spaziali, essendo il laplaciano invariante sotto rotazione: si vuole sfruttare tale simmetria per ottenere una soluzione che dipenda solo dalla distanza radiale dal punto di osservazione. Soluzioni di questo tipo devono soddisfare la relazione:\ndove formula_76 e formula_77 sono rispettivamente la derivata parziale prima e seconda rispetto a formula_5, e lo stesso vale per formula_79 e formula_80. L'espressione pu\u00f2 essere scritta come:\ndove la quantit\u00e0 formula_82 soddisfa l'equazione monodimensionale. Vi sono pertanto soluzioni che hanno la forma:\ndove formula_31 e formula_32 sono funzioni arbitrarie, corrispondenti a due onde che si propagano sfericamente in verso opposto alla velocit\u00e0 formula_7.\nSi consideri una sorgente che emette a frequenza fissata costante formula_56 con fase nulla per formula_88 e con un'ampiezza picco-picco pari a formula_89. Detta formula_90 la distanza dalla sorgente, l'ampiezza dell'onda \u00e8 data da:\nUn'onda di questo tipo, caratterizzata da una sola frequenza di propagazione, \u00e8 detta monocromatica.\nUna somma di onde sferiche \u00e8 ancora soluzione dell'equazione d'onda, ed in questo modo si pu\u00f2 costruire un numero arbitrario di soluzioni. Sia formula_92 una funzione arbitraria e si supponga che la forma formula_31 dell'onda sia una Delta di Dirac. Si consideri una famiglia di onde sferiche con centro formula_94 e sia formula_90 la distanza radiale da tale punto. Si ha:\ne se formula_12 \u00e8 una sovrapposizione di onde di questo tipo pesata dalla funzione formula_92 allora:\nDalla definizione di funzione deltiforme:\ndove formula_101, formula_102 e formula_103 sono le coordinate sulla sfera unitaria formula_104. Risulta che formula_105 \u00e8 \"t\"-volte il valor medio di formula_106 su una sfera di raggio formula_107 centrata in formula_3:\nda cui segue che:\nIl valor medio \u00e8 una funzione pari di formula_5, e quindi se:\nallora:\nche fornisce la soluzione per il problema relativo al valore iniziale.\nIn accordo con il principio di Huygens-Fresnel, ogni elemento di un fronte d'onda si pu\u00f2 considerare formalmente come una sorgente secondaria di onde sferiche in fase con la sorgente primaria e di ampiezza proporzionale a quella dell'onda primaria e all'area dell'elemento. La perturbazione prodotta in un punto dello spazio si pu\u00f2 sempre ottenere come sovrapposizione di tutte le onde sferiche secondarie che raggiungono quel punto.\nEquazione in due dimensioni.\nIn uno spazio a due dimensioni l'equazione d'onda ha la forma:\nSe si tratta formula_12 come una funzione ambientata in uno spazio di tre dimensioni che \u00e8 indipendente dalla terza dimensione:\nla formula risolutiva in tre dimensioni diventa:\ndove formula_101 e formula_102 sono le prime due coordinate sulla sfera unitaria, e formula_120 \u00e8 l'elemento di superficie sulla sfera. L'integrale pu\u00f2 essere scritto come un integrale sul disco formula_121 con centro formula_122 e raggio formula_123:\nEquazione in dimensione arbitraria.\nSi vuole ricavare la soluzione dell'equazione:\nper formula_126, con:\nDimensioni dispari.\nSia formula_128 un intero dispari e sia formula_129. Si supponga formula_130 e formula_131 per formula_132. Definendo formula_12 attraverso la relazione:\nsi ha che formula_135 ed in formula_136 vale la relazione:\nInoltre:\nDimensioni pari.\nSia formula_128 un intero pari e sia formula_140. Si supponga formula_141 e formula_142 per formula_143. Definendo formula_12 attraverso la relazione:\nsi ha che formula_146 ed in formula_147 vale la relazione:\nInoltre:\nEquazione delle onde non omogenea.\nL'equazione delle onde non omogenea in una dimensione ha la forma:\ncon condizioni iniziali:\nLa funzione formula_152 \u00e8 detta \"sorgente\" poich\u00e9 descrive l'effetto delle sorgenti di onde sul mezzo nel quali si propagano. Per esempio, in elettromagnetismo la radiazione elettromagnetica ha come termine sorgente una densit\u00e0 di carica e/o di corrente.\nPer ottenere la soluzione dell'equazione con condizioni iniziali date si pu\u00f2 sfruttare il fatto che essa obbedisce al principio di causalit\u00e0, ovvero in ogni punto formula_153 il valore di formula_154 dipende soltanto da formula_155 e formula_156 e dal valore della funzione formula_157 tra formula_158 e formula_159. Tali quantit\u00e0 sono infatti le uniche presenti nella formula risolutiva di d'Alembert, e la condizione \u00e8 fisicamente dovuta al fatto che la velocit\u00e0 della luce \u00e8 la massima velocit\u00e0 di propagazione possibile: e questo implica che l'ampiezza dell'onda in un punto dello spazio e in un certo istante di tempo \u00e8 relazionata all'ampiezza dall'onda in un punto distante dal primo ad un tempo diverso, non istantaneamente. In termini di calcolo della soluzione questo si traduce nel fatto che in un certo arco di tempo per ogni punto formula_153 si deve considerare un'area corrispondente formula_161 che ne \u00e8 causalmente relazionata. Integrando pertanto l'equazione non omogenea in tale regione:\ned usando il teorema di Green al membro di sinistra:\nsi ottiene la somma di tre integrali di linea lungo i limiti della regione formula_161 causalmente connessa. Si ha:\nmentre il termine dell'espressione precedente integrato rispetto al tempo si annulla in quanto l'intervallo di tempo \u00e8 nullo, sicch\u00e9 formula_166.\nPer i restanti due limiti della regione si nota che formula_167 \u00e8 costante, da cui si ottiene formula_168. Si ha nuovamente:\ned in modo simile:\nSommando i tre risultati ottenuti ed inserendoli nell'integrale iniziale:\ndove si \u00e8 esplicitato il contorno dell'integrale sulla funzione sorgente. Tale soluzione \u00e8 valida per ogni scelta di formula_153 compatibile con l'equazione d'onda, ed i primi due termini sono la formula di d'Alembert soluzione dell'equazione omogenea. La differenza risiede quindi nel terzo termine, l'integrale sulla sorgente.\nEsempi.\nIn generale la velocit\u00e0 della propagazione ondosa varia con la frequenza dell'onda, fenomeno chiamato dispersione. Un'altra comune correzione del modello base consiste nel fatto che, nei sistemi realistici, la velocit\u00e0 pu\u00f2 dipendere dall'ampiezza dell'onda, cosa che conduce a un'equazione nonlineare:\nLa presenza di termini non lineari e dispersivi pu\u00f2 dar luogo a comportamenti ondulatori particolari, come i solitoni, o la turbolenza d'onda. \nIn tre dimensioni, ad esempio per studiare la propagazione del suono nello spazio, si considera:\nL'equazione delle onde elastiche in tre dimensioni descrive la propagazione delle onde in un mezzo isotropo omogeneo elastico. I materiali solidi in gran parte sono elastici, quindi questa equazione descrive fenomeni come le onde sismiche della Terra e le onde ultrasoniche usate per rivelare difetti nei materiali. Questa equazione \u00e8 ancora lineare, ma ha forma pi\u00f9 complessa di quella delle equazioni presentate in precedenza, in quanto deve rendere conto sia del moto longitudinale che del trasversale:\ndove formula_180 e formula_181 sono i cosiddetti moduli di Lam\u00e9 che descrivono le propriet\u00e0 elastiche del mezzo, formula_182 esprime la densit\u00e0, formula_183 \u00e8 la funzione sorgente che esprimente la forza che causa il moto e formula_184 \u00e8 lo spostamento. Si noti che in questa equazione sia la forza che lo spostamento sono grandezze vettoriali, e pertanto essa viene anche chiamata \"equazione vettoriale delle onde\"."}
{"id": "278672", "revid": "751106", "url": "https://it.wikipedia.org/wiki?curid=278672", "title": "Eustreptospondylidae", "text": ""}
{"id": "278676", "revid": "1272592", "url": "https://it.wikipedia.org/wiki?curid=278676", "title": "Serrano (Italia)", "text": "Serrano, 1.384 abitanti, \u00e8 l'unica frazione di Carpignano Salentino in provincia di Lecce.\nLa localit\u00e0 sorge a pi\u00f9 di 120 m s.l.m., su una serra dal quale si scorge il mare Adriatico. Il paesaggio circostante \u00e8 caratterizzato da muretti a secco, masserie, pajare e da un'enorme variet\u00e0 di essenze vegetali spontanee. Dista 1\u00a0km dal capoluogo comunale, 10\u00a0km da Otranto, 23\u00a0km da Lecce e 7\u00a0km dalla costa.\nOrigini del nome.\nIl toponimo deriverebbe da \"Serra\", una modesta altura sulla quale \u00e8 posizionato il nucleo pi\u00f9 antico del paese. Serrano significherebbe dunque \"paese sulla serra,\" quanto qui affermato sarebbe confermato dallo stemma cittadino, accompagnato dal motto \"Auxilium Christianorum\" (Aiuto dei Cristiani, probabilmente afferente all'accoglienza data da chi scappava dalle persecuzioni costiere ottomane) dove \u00e8 raffigurato una altura (la \"serra\") e un \"segaccio da cava\" che la sormonta; \u00e8 noto infatti che dai tempi antichi e sino al secondo dopo guerra, a Serrano era praticata l'estrazione di pietra leccese, anche molto pregiata dato che ne veniva richiesta in uno scritto per la ristrutturazione della Torre Palascia, sede della milizia doganale in Otranto.\nStoria.\nSecondo alcune ipotesi, Serrano nacque molto probabilmente intorno al IX \u2013 X secolo, in seguito alla distruzione del casale di Muro Leccese da parte dei saraceni. I superstiti avrebbero cos\u00ec fondato un nuovo centro posizionandolo su un'altura, una \"serra\" appunto. Secondo un'altra ipotesi, la localit\u00e0 venne fondata invece dagli abitanti del vicino casale di \"Stigliano\" alla ricerca di una zona pi\u00f9 salubre, alta e fortificata.\nDopo l'epoca bizantina, con l'arrivo dei Normanni, inizi\u00f2 l'et\u00e0 feudale. Per un certo periodo, il centro segu\u00ec le sorti di Carpignano.\nLa storia delle famiglie feudatarie della Terra di Serrano comincia nel periodo svevo, il casale faceva parte della dote maritale di Riccarda di Giurdignano che andr\u00e0 in moglie a Glicerio di Matino nella prima met\u00e0 del XIII secolo. Alla morte del De Persona nel 1269, il piccolo feudo andr\u00e0 all'angioino Anselin De Toucy, che prender\u00e0 in moglie una delle file di Riccarda, Sibilia. Nel 1324 il feudo risultava posseduto dal nobile Filippo de Montefusco. In seguito altre famiglie vi esercitarono la signoria, tra queste nell'ordine: i Pignatelli, i Sambiasi, i della Porta (1580), i Paladini. Nel 1651 Giorgio Antonio Paladini vendette il casale di Serrano a Demetrio Rondachi di Otranto e questi nel 1658 lo alien\u00f2 a sua volta a Pietro Saracca. Pi\u00f9 tardi, nel 1677, il feudo pass\u00f2 ai D'Afflitto; vent'anni dopo Placido D'Afflitto lo vendette a Gennaro Domenico della Gatta; agli inizi del '700 una discendente di quest'ultimo, Margherita della Gatta, spos\u00f2 Francesco Lubelli il quale divenne cos\u00ec Barone di Serrano. La famiglia dei Baroni Lubelli rest\u00f2 ininterrottamente feudataria di Serrano, fino al 1806, anno nel quale vennero aboliti i diritti feudali.\nNel 1480, dopo la conquista di Otranto da parte dei Turchi, il centro fu interessato da loro scorribande e razzie. Proprio a Serrano, inoltre, nel 1481, fu tesa un'imboscata a Giulio Antonio I d'Aragona, accorso nel Salento in aiuto dei cristiani salentini, fu ucciso e decapitato dai Turchi.\nIn tempi pi\u00f9 recenti, \u00e8 d'interesse la partecipazione di Roberto Lubelli di Serrano, alla spedizione della Stella Polare al Polo Nord del 1900.\nMonumenti e luoghi d'interesse.\nArchitetture religiose.\nChiesa matrice di San Giorgio (rifacimento, sec. XIX).\nLa chiesa madre di San Giorgio fu riedificata nella seconda met\u00e0 del XIX secolo. La fondazione di questa chiesa ha inizio nel XIV secolo e da una relazione pastorale del 1608 si deduce che la piccola struttura era totalmente affrescata. I primi lavori di ristrutturazione e modifica vennero effettuati nel 1750 e un radicale rifacimento interess\u00f2 l'edificio nel 1867.\nIl neoclassico prospetto a capanna, su cui risaltano in due nicchie le statue barocche dell'Immacolata e di san Giorgio, presenta tre ingressi. L'interno, ad aula unica con cappelle laterali comunicanti tra di loro, \u00e8 a croce latina. Di interesse artistico sono gli altari, alcuni dei quali risalenti alla costruzione settecentesca. Da destra verso sinistra \u00e8 possibile ammirare gli altari della Sacra Famiglia, dei santi Medici, di san Giorgio, dell'Immacolata, della Madonna del Carmine e di san Vincenzo Ferreri.\nChiesa della Madonna del Rosario (rifacimento, sec. XIX).\nRisalente al XVI secolo, la chiesa fu interessata nel corso dei secoli da numerosi interventi, l'ultimo dei quali (1861) ha conferito l'attuale conformazione. Esternamente si presenta con un sobrio prospetto al quale \u00e8 addossato un Calvario realizzato durante i lavori del 1861. L'interno, ad aula unica, presenta un solo altare sul quale \u00e8 conservata una settecentesca tela raffigurante la Madonna del Rosario con una scena della battaglia di Lepanto, che fu vinta dai cristiani per intercessione della \"Vergine\". Nella chiesetta \u00e8 custodita inoltre una statua di san Leonardo datata 1912. A circa 80 metri da questo edificio sacro, in direzione N/N-W, in Largo San Leonardo, appunto, insisteva una piccola chiesetta dedicata a questo Santo, crollata per incuria sul finire del XIX secolo. Al suo posto, il proprietario del suolo edific\u00f2 un'abitazione includendo nella muraglia prospiciente il Largo una nicchia con l'effigie di San Leonardo dipinta, tuttora esistente.\nChiesa di Santa Marina di Stigliano.\nA circa 3 chilometri da Serrano, in aperta campagna, sui resti dell'antico feudo di Stigliano, sorge la piccola chiesetta dedicata a Santa Marina costruita nel 1762 per volont\u00e0 del barone Domenico Salzedo insieme all'adiacente complesso architettonico.\nLa chiesa, a croce greca, presenta tre altari. Quello maggiore conserva nella nicchia tonda l'immagine bizantina della titolare.\nAl di sotto della costruzione del Salzedo \u00e8 situata una cripta rupestre con una serie di affreschi, alcuni dei quali difficilmente recuperabili, oggi ormai completamente invasa dai rovi.\nLa tradizione orale narra che Stigliano era un paese sorto nel periodo bizantino. Quando sia stato distrutto il casale eventualmente esistito non lo sappiamo, pu\u00f2 anche darsi che il casale sia stato abbattuto durante una delle varie scorrerie saracene. Proprio per sfuggire ai continui pericoli gli stiglianesi avrebbero riparato sulla collina fondando Serrano.\nA favore dell'ipotesi di una continuit\u00e0 storica tra Stigliano e Serrano ci sono vari elementi: ad esempio nella Serrano del passato troviamo il culto di Santi gi\u00e0 presenti a Stigliano, inoltre bisogna ricordare che gli abitanti di Serrano, ieri come oggi, hanno sempre considerato Stigliano come una cosa loro.\nVerso la fine del XIV secolo, il feudo di Stigliano per un periodo abbastanza lungo appartenne ai \"Lubelli\". Successivamente and\u00f2 ai \"Tolomei\" i quali poi nel 1575 lo vendettero al barone \"Nicol\u00f2\" \"Person\u00e8\" di Carpignano. Nel 1580 insieme con Castrignano dei Greci il feudo fu nelle mani di Filippo Prato. Nel 1643 essendo i \"Prato\" in debito con furono costretti a vendergli la loro propriet\u00e0. Stigliano con il casale di Castrignano pass\u00f2 in seguito ai \"Maresgallo\", ai \"Prototico\" e ai \"Gualtieri\". Da questi ultimi infine, intorno al 1749, il barone \"Salzedo\" di Otranto compr\u00f2 il feudo ormai disabitato.\nArchitetture civili.\nNei pressi della chiesa di San Giorgio troviamo l'orologio comunale (1881) e il monumento ai Caduti con la pi\u00f9 antica statua di San Giorgio Martire realizzata dallo scalpellino Francesco Oronzo De Vitis (1871-1949), padre del pi\u00f9 noto pittore Temistocle De Vitis. Ai piedi del monumento \u00e8 conservato il capitello con l'antico stemma del paese (1751), un tempo collocato su una colonna.\nArchitetture militari.\nNei pressi di Serrano e, nel feudo dello stesso, di Stigliano sono numerose le torri d'avvistamento fortificate, ne \u00e8 un chiaro esempio la Masseria Schimbordi, dotata di torre d'avvistamento, ideata e l\u00ec posta per avvistare il nemico proveniente dalla costa (incursori saraceni). Sono innumerevoli, inoltre, le Pagliare, disseminate in tutto il feudo e finanche nell'abitato.\nPalazzo Lubelli (rifacimento e ampliamento, sec. XVIII).\nPalazzo Lubelli \u00e8 il palazzo baronale del centro, la cui fondazione risale al Settecento. L'edificio si articola intorno a un grande cortile centrale al quale si accede attraverso il portale caratterizzato dall'antico stemma baronale. Il palazzo presenta un prospetto neoclassico realizzato nel 1881. Oggi parte della struttura \u00e8 utilizzata come spazio per cerimonie, convegni e mostre.\nCultura.\nIstruzione.\nScuole.\nA Serrano sono presenti una scuola dell'infanzia e una scuola primaria, sedi decentrate dell'Istituto comprensivo di Martano."}
{"id": "278677", "revid": "22356", "url": "https://it.wikipedia.org/wiki?curid=278677", "title": "Megalosauridi", "text": ""}
{"id": "278680", "revid": "751106", "url": "https://it.wikipedia.org/wiki?curid=278680", "title": "Eustreptospondilide", "text": ""}
{"id": "278681", "revid": "767487", "url": "https://it.wikipedia.org/wiki?curid=278681", "title": "Peter Van Wood", "text": "Biografia.\nCominci\u00f2 a suonare la chitarra a quattordici anni, studiando al conservatorio; alla sua formazione contribu\u00ec anche l'ascolto dei grandi chitarristi jazz. Entr\u00f2 poi a far parte di piccole formazioni musicali con le quali suon\u00f2 nei Paesi Bassi e all'estero, esibendosi anche al \"Palladium\" di Londra nel 1946. Sulla chitarra elettrica fu tra i primi in quegli anni in Europa a usare effetti come eco e riverbero, e tra il 1947 e il 1948 si esib\u00ec in tutto il mondo, con concerti anche all'Olympia di Parigi e alla Carnegie Hall di New York. Nel 1949 si stabil\u00ec in Italia: dopo una serie di spettacoli a Napoli, venne contattato per formare un trio da Renato Carosone e Geg\u00e8 Di Giacomo, e incise con loro vari dischi per la Path\u00e9.\nNel 1954 decise di darsi alla carriera solista: form\u00f2 un suo quartetto (con Aldo Buonomo alla batteria, Paolo Pes al contrabbasso e Bruno De Lucia al pianoforte), col quale registr\u00f2 per la Fonit. Registr\u00f2 molti dischi di successo, esibendosi nel contempo nei night club pi\u00f9 esclusivi. Della sua carriera musicale si ricordano canzoni quali: \"Butta la chiave\", rimasta famosa per via del dialogo tra Van Wood e la chitarra (a cui fa interpretare le risposte di una ragazza che non vuole farlo entrare in casa), \"Via Montenapoleone\", \"Tre numeri al lotto\", \"Mia cara Carolina \" e \"Capriccio\".\nDagli anni sessanta si dedic\u00f2 seriamente all'astrologia, con le rubriche di oroscopi per conto di giornali e riviste, pur continuando a incidere dischi; apr\u00ec anche un locale a Milano (la citt\u00e0 in cui si era stabilito dopo aver vissuto per qualche tempo a Napoli), l\"'Amsterdam 19\", in Galleria Passarella, dove spesso si esib\u00ec come cantante chitarrista. Nel 1974 realizz\u00f2 \"Guitar magic\", un album interamente strumentale per la Vedette -Phase 6, in cui sono messe in evidenza le sue doti di chitarrista.\nNel 1982 incise la sigla del programma televisivo \"La Domenica Sportiva\".\nTorn\u00f2 con successo in televisione nel 1993 come ospite nella trasmissione \"Quelli che il calcio\", ed in suo onore fu fondata la squadra di calcio amatoriale \"Atletico Van Goof\", denominata \"Van Goof\" sulla falsariga del suo cognome, e collocata alle spalle della postazione del chitarrista nello studio televisivo. Gli autori del programma idearono infatti una specie di sfida tra il musicista e il \"pupazzo\": a seconda dell'esito reale dei vari pronostici veniva assegnato un punteggio, favorevole rispettivamente al primo o al secondo, per stabilire cos\u00ec il vincitore alla fine di ogni puntata. La squadra calcistica Atletico Van Goof successivamente si ispir\u00f2 a questo gioco ironico, per la sua denominazione.\nNell'ottobre 2007 chiese un milione di euro di risarcimento al gruppo dei Coldplay, sostenendo che la canzone \"Clocks\" fosse plagiata dalla sua \"Caviar and Champagne\".\nVan Wood visse gli ultimi anni della sua vita a Castelnuovo di Porto, dove \u00e8 sepolto nel piccolo cimitero del paese. Mor\u00ec all'alba del 10 marzo 2010 nel Policlinico Gemelli di Roma dopo una lunga malattia, lasciando una figlia, Benedetta, anche lei astrologa, che ha preso il suo posto nella stesura dell'oroscopo del settimanale \"Intimit\u00e0\"."}
{"id": "278682", "revid": "751106", "url": "https://it.wikipedia.org/wiki?curid=278682", "title": "Eustreptospondilidi", "text": ""}
{"id": "278683", "revid": "35629049", "url": "https://it.wikipedia.org/wiki?curid=278683", "title": "PC IBM compatibile", "text": ""}
{"id": "278684", "revid": "308548", "url": "https://it.wikipedia.org/wiki?curid=278684", "title": "Repubblicanesimo", "text": "Il repubblicanesimo \u00e8, genericamente, un'ideologia che sostiene il sistema politico repubblicano.\nCaratteristiche.\nSecondo la definizione generale, la repubblica \u00e8 una forma di governo in cui le cariche pubbliche sono scelte con metodi diversi dalla trasmissione ereditaria (solitamente nomina o elezione) e non costituiscono propriet\u00e0 privata di chi le detiene.\nIl termine - storicamente utilizzato per designare un particolare profilo della religione civile di Rousseau - si associa anche alle ideologie dei diversi partiti politici che utilizzano il nome di \"Partito Repubblicano\". Alcuni di essi sono proprio fondati sull'anti-monarchismo; nonostante portino il medesimo nome, i vari partiti repubblicani diffusi per il mondo hanno obiettivi e punti di vista abbastanza differenti, inseriti ciascuno nel proprio contesto.\nNeo-repubblicanesimo.\nNon esiste una sola concezione della tradizione repubblicana, ma almeno due, di cui una pi\u00f9 aristotelica e l'altra pi\u00f9 \"pluralista\".\nLa prima si richiama a John Pocock e in particolare alla sua monumentale opera \"The Machiavellian Moment\" pubblicata nel 1975. Di questa \"scuola\", denominata \"repubblicanesimo classico\" fa parte anche Hannah Arendt. La seconda \u00e8 composta da diversi autori, in particolare Philip Pettit, Quentin Skinner e Maurizio Viroli. Questi autori sostengono che, negli autori classici romani come Cicerone, nell'esperienza dei liberi comuni medioevali italiani e in autori come Machiavelli, si ritrova una nozione di libert\u00e0 diversa da quella propria del liberalismo. In pratica la concezione della libert\u00e0 dei repubblicani non solo precede temporalmente quella che possiamo chiamare la libert\u00e0 dei liberali ma ha, rispetto a quest'ultima, una maggiore ricchezza di contenuti."}
{"id": "278685", "revid": "1718925", "url": "https://it.wikipedia.org/wiki?curid=278685", "title": "Giancarlo Pagliarini", "text": "\u00c8 stato militante leghista fino al 2007. In seguito al congresso del partito di Umberto Bossi tenutosi nel gennaio di quell'anno, ha deciso di lasciare il movimento a causa di dissidi interni. Nella primavera 2008 si \u00e8 candidato come indipendente con \"La Destra\", dopo che i leader del partito (Santanch\u00e8 e Storace) hanno sottoscritto una dichiarazione di intenti che include il federalismo fiscale nel loro programma.\nBiografia.\nDiplomato in ragioneria, si \u00e8 laureato in Economia e Commercio presso l'Universit\u00e0 Cattolica del Sacro Cuore di Milano.\nDopo una lunga esperienza in Arthur Andersen (dal 1967 al 1983), ha fondato nel 1987 una sua societ\u00e0 di revisione, la Giancarlo Pagliarini &amp; Soci. Contemporaneamente, dal 1980 al 1986, ha insegnato Revisione contabile all'Universit\u00e0 degli Studi di Parma.\nHa fondato nel 1996 l'APRE, Associazione Professionisti della Revisione.\nLeghista della prima ora, comunemente chiamato \"Mimmo\" ma anche \"Paglia\" nel 1992 (XI Legislatura) viene eletto Senatore e diventa presidente della Commissione Bilancio; per seguire gli impegni politici abbandona gli altri incarichi professionali.\nNel 1994 (XII Legislatura) durante il governo Berlusconi I diventa Ministro del bilancio e della programmazione economica.\nNel 1996 (XIII Legislatura) \u00e8 deputato e membro della \"V Commissione Bilancio\".\nNel 1997 diventa consigliere comunale a Milano.\nNel 2001 (XIV Legislatura) \u00e8 deputato; nel giugno dello stesso anno viene nominato assessore al Demanio presso il Comune di Milano.\nNel giugno 2006 viene eletto consigliere comunale a Milano per la Lega Nord, ma nel gennaio 2007 passa al gruppo misto, lasciando il suo partito perch\u00e9 non lo riteneva pi\u00f9 attivamente coinvolto nello sviluppo del federalismo. Nel giugno 2007 aderisce alla rete liberale promossa dal deputato radicale Daniele Capezzone.\nIl 18 gennaio 2008 accetta di essere candidato (ma non di aderirvi) alle imminenti elezioni politiche per La Destra, il partito fondato da Francesco Storace, pur sostenendo di essere \"rimasto leghista nell'anima e nella mente\".\nNel marzo 2011 \u00e8 stato candidato come sindaco di Milano per la Lega Padana Lombardia e ha raccolto al primo turno lo 0,7% dei voti.\nDal 22 maggio 2011 \u00e8 segretario dell'Unione Federalista con il sogno di un federalismo come quello che c'\u00e8 in Svizzera.\nIn occasione delle elezioni politiche del 2013 aderisce al movimento Fare per Fermare il Declino guidato da Oscar Giannino, pur senza candidarsi.\nVita privata.\nSi \u00e8 sposato una prima volta nel 1970\u00a0in Inghilterra, nell\u2019Essex. La cerimonia si era svolta a Colchester. La moglie viveva a Clacton on sea. Si erano conosciuti in Catalonia, a Tossa de Mar. Dopo il divorzio si \u00e8 sposato a Milano con Sonia Bekdemirian, l\u2019attuale moglie, nata a Milano e di origine armena: i suoi genitori erano sopravvissuti al genocidio. Giancarlo e Sonia hanno due figli."}
{"id": "278687", "revid": "26150", "url": "https://it.wikipedia.org/wiki?curid=278687", "title": "Madras", "text": ""}
{"id": "278688", "revid": "1718925", "url": "https://it.wikipedia.org/wiki?curid=278688", "title": "Domenico Fisichella", "text": "Di simpatie monarchiche e di cultura conservatrice, ma non fascista, \u00e8 stato cofondatore di Alleanza Nazionale nel 1995 e presidente dell'Assemblea Nazionale del partito fino al 2005, anno in cui l'ha abbandonato in contrariet\u00e0 all'approvazione della riforma costituzionale. Nel 2006 \u00e8 stato eletto al Senato con La Margherita, ma non ha aderito al Partito Democratico.\nGi\u00e0 professore ordinario all'Universit\u00e0 di Firenze e all'Universit\u00e0 di Roma \"La Sapienza\", \u00e8 stato eletto per la prima volta in Senato nel 1994 e poi riconfermato per le tre successive legislature. Per due legislature \u00e8 stato vicepresidente del Senato: nella XIII (1996-2001) e nella XIV (2001-2006).\nBiografia e attivit\u00e0 accademica.\nSi \u00e8 diplomato al liceo Andrea Doria di Genova e si \u00e8 laureato in Giurisprudenza all'universit\u00e0 di Perugia con una tesi discussa con Sergio Cotta in Filosofia del diritto.\nHa cominciato la carriera accademica come assistente universitario presso la cattedra di Sociologia della facolt\u00e0 di Scienze politiche \"Cesare Alfieri\" dell'universit\u00e0 di Firenze, il cui titolare era Giovanni Sartori. Divenuto professore ordinario di Dottrina dello Stato nel medesimo ateneo, \u00e8 vincitore del primo concorso a cattedra in Italia per la materia Scienza politica (allora chiamata \"scienza della politica\"), di cui assume la titolarit\u00e0 nella facolt\u00e0 di Scienze politiche della prima universit\u00e0 di Roma, la Sapienza.\n\u00c8 stato inoltre professore a contratto presso la Libera universit\u00e0 internazionale degli studi sociali Guido Carli (Luiss).\nLe sue opere politologiche hanno avuto vasta eco fra gli specialisti, tanto da essere la fonte principale della voce \"Partito politico\" del \"Dizionario di politica\" della UTET, redatta da Gianfranco Pasquino. Ma \u00e8 il suo volume sul totalitarismo a procurargli il massimo dei consensi, anche in campo internazionale.\n\u00c8 stato a lungo anche editorialista sulla prima pagina del Tempo.\nSposato, ha due figlie ed \u00e8 nonno di due nipoti.\nAttivit\u00e0 politica.\nNel 1992, in un articolo apparso su \"Il Tempo\", sugger\u00ec al Movimento Sociale Italiano di farsi promotore di un\"alleanza nazionale\" per uscire dallo stato di ghettizzazione politica in cui versava.\nNel 1993 \u00e8 tra le personalist\u00e0 esterne al MSI che aderiscono al progetto di una \"Alleanza Nazionale\". Nel marzo 1994 viene eletto al Senato con Alleanza Nazionale e in maggio \u00e8 indicato come Ministro per i beni culturali e ambientali nel governo Berlusconi I.\nAnche dai suggerimenti di Fisichella, cos\u00ec, scatur\u00ec nel gennaio 1995 la cosiddetta \"svolta di Fiuggi\" i cui punti essenziali, redatti da Gennaro Malgieri con la consulenza di Fisichella, sono riassunti dalle seguenti tesi congressuali:\nRieletto senatore nel 1996, \u00e8 Vicepresidente del Senato della Repubblica e lo resta nella legislatura successiva, fino al 2006.\nNel 2004 \u00e8 stato duramente criticato dalle opposizioni per aver interrotto un rapporto di collaborazione, secondo le critiche perch\u00e9 questa persona era stata fotografata al Gay Village.\nNel novembre 2005, dopo l'approvazione del disegno di legge costituzionale concernente \"Modifiche alla Parte II della Costituzione\", decise di lasciare il gruppo di AN e di iscriversi al Misto, in quanto, a seguito di tale legge, entrava nella Costituzione la parola \"federale\" come attributo del Senato (art. 55 e seguenti) e come forma dell'unit\u00e0 della Repubblica (art. 87). Dichiar\u00f2, fra l'altro, in Senato:\nNel gennaio 2006 ader\u00ec a La Margherita, formazione politica della coalizione di centro-sinistra L'Unione che nel suo programma elettorale critica la riforma costituzionale approvata dalla Casa delle Libert\u00e0 pur prevedendo una nuova riforma federale delle istituzioni repubblicane e l'attuazione del federalismo fiscale. In quell'occasione si \u00e8 dichiarato un \"conservatore liberale\"\nNel febbraio 2006 partecip\u00f2 ad un congresso a Lucca, intitolato \"I giovani e la Costituzione del '48\", con l'intento di sensibilizzare il pubblico verso i valori della Carta Costituzionale ed i pericoli derivanti dall'apportare cambiamenti non indispensabili.\nAlle elezioni politiche del 2006 venne eletto senatore nella regione Lazio con La Margherita. Nel corso della legislatura, si discost\u00f2 dalla gi\u00e0 esigua maggioranza di cui il centro-sinistra disponeva al Senato e, nell'ottobre 2007 pass\u00f2 al gruppo Misto. In occasione del voto sulla legge finanziaria del 2008, dichiar\u00f2 che il suo sarebbe stato l'ultimo voto favorevole sulle questioni di fiducia poste dal Governo Prodi II. Il 24 gennaio 2008, coerentemente con quanto annunciato, vot\u00f2 contro l'ennesima questione di fiducia posta dal governo, che avendo ricevuto voti contrari anche da altri senatori del centrosinistra, fu battuto e dovette dimettersi. \nDomenico Fisichella non ader\u00ec al Partito Democratico, rimanendo un senatore indipendente. Successivamente si avvicin\u00f2 all'Unione di Centro. Termin\u00f2 l'esperienza parlamentare nell'aprile 2008.\nSi \u00e8 dichiarato a favore dell'Unione europea."}
{"id": "278689", "revid": "93556", "url": "https://it.wikipedia.org/wiki?curid=278689", "title": "Giuseppe Tatarella", "text": "Biografia.\nTatarella dichiar\u00f2 che si iscrisse al Movimento Sociale Italiano - Destra Nazionale non perch\u00e9 fosse un nostalgico del fascismo, ma perch\u00e9 era un acceso anticomunista. \nFu segretario provinciale del Raggruppamento giovanile studenti e lavoratori a Foggia, e tra i fondatori nel 1954 della Giovane Italia dove fece parte dell'esecutivo nazionale. Negli anni universitari fu dirigente del FUAN con il quale fu eletto all'Unuri.\nAllievo di Ernesto De Marzio, nel 1962 diviene consigliere comunale di Bari e nel 1970 consigliere regionale in Puglia, riconfermato nel 1975.\nFu eletto alla Camera dei deputati nella circoscrizione di Bari-Foggia nel 1979 con il MSI, sempre rieletto fino alle elezioni del 1996. Esponente dell'area moderata del MSI che avr\u00e0 il nome di \"Destra Protagonista\", fu l'artefice nel 1987 della vittoria al congresso di Sorrento che port\u00f2 Gianfranco Fini al vertice del MSI.\nTra i fondatori del progetto di Alleanza Nazionale, fu Ministro delle poste e delle telecomunicazioni della Repubblica Italiana nel 1994 durante il primo Governo Berlusconi, di cui fu anche vice presidente del Consiglio dei ministri. Fu depositario di un ddl sulle frequenze televisive, ma la caduta improvvisa del governo fece naufragare la proposta. Capogruppo alla Camera di AN dal 1995 alla sua scomparsa. Nella legislatura successiva fu vice presidente della Commissione parlamentare bicamerale per le riforme istituzionali presieduta da Massimo D'Alema.\nFu il promotore del nuovo sistema elettorale regionale, detto appunto \"tatarellum\". Amava definirsi il numero uno-bis di AN. Per il suo ruolo di mediazione come Vicepresidente del Consiglio dei Ministri durante il governo Berlusconi I, si autodefin\u00ec \u00abministro dell'Armonia\u00bb, e con tale appellativo continua ad essere ricordato tuttora.\nSua passione fu anche il giornalismo e negli anni '60 fond\u00f2 il quotidiano della sera \"Puglia oggi\" e diresse dal 1997 alla morte Il Roma di Napoli.\nIl suo seggio, dopo le elezioni suppletive, and\u00f2 al fratello Salvatore, che ha promosso un fondazione a lui intitolata."}
{"id": "278691", "revid": "176990", "url": "https://it.wikipedia.org/wiki?curid=278691", "title": "Meriamonra", "text": ""}
{"id": "278692", "revid": "767487", "url": "https://it.wikipedia.org/wiki?curid=278692", "title": "PT Metro Supermarket Realty Terbuka", "text": "PT Metro Supermarket Realty Terbuka \u00e8 un'azienda indonesiana e con sede a Giakarta.\n\u00c8 attiva soprattutto nel settore della grande distribuzione organizzata, con supermercati e centri commerciali, oltre che attivit\u00e0 edilizie e sviluppo di propriet\u00e0.\nIl gruppo possiede le societ\u00e0 Metro Pasar Baru Building, Melawai Plaza Building e Metro Sunter Plaza. Inoltre il gruppo ha anche sviluppato un complesso di case singole ed appartamenti chiamato Complex Metro Sunter e situato a Jalan Danau Sunter, nei pressi di Giacarta.\nLe sue azioni sono contrattate al Jakarta Stock Exchange."}
{"id": "278698", "revid": "599013", "url": "https://it.wikipedia.org/wiki?curid=278698", "title": "Francesca Pasinetti", "text": "Ha iniziato a fare ginnastica ad otto anni.\nHa partecipato ai Campionati Europei del 2003 a Riesa dove l'Italia \u00e8 arrivata 3\u00aa nell'esercizio con 3cerchi/2palle, e in seguito ai Campionati del mondo di Budapest in cui l'Italia \u00e8 arrivata 3\u00aa sempre nell'esercizio con 3cerchi/2palle e in quello con i 5 nastri e 4\u00aa nel concorso generale.\nHa partecipato ai Campionati Europei del 2006 a Mosca come titolare nell'esercizio ai 5 nastri e come riserva all'esercizio 3 cerchi/4 clavette: due medaglie d'argento in entrambe le specialit\u00e0, medaglia di bronzo nel concorso generale.\nHa partecipato alla Coppa del mondo 2006 di Mi\u00e8 (Giappone) come titolare nell'esercizio ai 5 nastri e come riserva all'esercizio 3 cerchi/4 clavette, vincendo la medaglia di bronzo nell'esercizio ai 5 nastri."}
{"id": "278699", "revid": "124401781", "url": "https://it.wikipedia.org/wiki?curid=278699", "title": "Medardo di Noyon", "text": "Il padre, Nectar o \"Nectardus\", fu uno dei nobili Franchi che conquistarono la Gallia con Childerico I e che ivi conobbe e spos\u00f2 la madre Protagia, appartenente a una nobile famiglia gallo-romana e convertitasi al cristianesimo per sposarlo. Sarebbe fratello di San Gildardo, vescovo di Rouen. Secondo alcune fonti la famiglia di Medardo si era stabilita nel piccolo villaggio di Salency, nei pressi di Noyon. Secondo Jacopo da Varazze, Medardo era fratello gemello di san Gildardo, che fu arcivescovo di Rouen.\nBiografia.\nIntrapresa presto la strada del sacerdozio, Medardo divenne vescovo di Tournai e successivamente vescovo di Noyon, unendo nel 534 le due sedi vescovili. Il vescovato dur\u00f2 dal 530 fino al 545.\nEvangelizzatore.\nMedardo contribu\u00ec all'evangelizzazione della Francia, opera che venne tutta affidata all'apostolato dei vescovi successivamente alla conversione del re dei Franchi Clodoveo.\nAll'epoca del vescovato risale l'episodio pi\u00f9 importante legato alla vita di Medardo: la regina Radegonda, dopo che il marito Clotario I, re dei Franchi, ne aveva fatto uccidere il fratello, fugg\u00ec dalla Corte e domand\u00f2 rifugio a Medardo chiedendo inoltre di essere consacrata. Il vescovo Medardo, senza temere la reazione del re, la accolse e la consacr\u00f2 diaconessa. Al contrario di quanto atteso, da allora il re mostr\u00f2 sempre ammirazione per Medardo, tanto che alla sua morte, nel 560, lo fece seppellire nella capitale Soissons dove negli anni successivi verr\u00e0 costruita l'abbazia di San Medardo.\nSecondo il quotidiano cattolico \"Avvenire\", tuttavia, Medardo non fu vescovo di Noyon bens\u00ec di \"Viromandesium\" (l'attuale comune di San Quintino) e l'inizio del suo vescovato viene posticipato nel 545 per finire nel 560, anno della sua morte. L'incongruenza sulla date e sul luogo viene fatta risalire a un'erronea biografia risalente all'XI secolo.\nCulto.\nA san Medardo fu dedicata nel 557 una gloriosa abbazia in quel di Soissons, che il fondatore, il re dei Franchi Clotario I, volle far ereggere per ospitare le reliquie di san Medardo. Successivamente l'abbazia s'ingrand\u00ec e divenne una delle pi\u00f9 importanti di Francia.In Italia san Medardo \u00e8 santo patrono di Arcevia (AN). In questa citt\u00e0 esiste l'unica raffigurazione italiana del Santo, compresa in un polittico di Luca Signorelli, detto il Polittico di San Medardo. Sempre nello stesso luogo, una delle famiglie nobili usa il nome Medardo per tradizione.\nLa memoria liturgica di san Medardo \u00e8 collocata l'8 giugno.\nIntorno al 575 il re Chilperico I compose un inno in latino in onore di san Medardo.\nLeggende.\nSan Medardo fu uno dei vescovi pi\u00f9 popolari dei suoi tempi e alla sua vita sono legate numerose leggende.\nUna di queste narra che da piccolo un'aquila lo proteggeva dalla pioggia dispiegando su di lui le proprie ali. "}
{"id": "278700", "revid": "6923", "url": "https://it.wikipedia.org/wiki?curid=278700", "title": "Motore Flex", "text": "Un motore Flex \u00e8 in grado di utilizzare indifferentemente benzina, bioetanolo o una qualsiasi miscela dei due.\nVeicoli con motore Flex in Brasile.\nFin dalla crisi petrolifera degli anni settanta, in Brasile si \u00e8 venduto bioetanolo come carburante. Inizialmente i motori a benzina venivano modificati per ridurre i fastidi provocati da una scorretta combustione dell'etanolo.\nLa tecnologia flex \u00e8 stata studiata negli anni novanta dalla Magneti Marelli per consentire, ai motori che la utilizzano, di rilevare in tempo reale qual \u00e8 la percentuale di bioetanolo all'interno della miscela etanolo-benzina. In base alle informazioni rilevate, la centralina corregge la carburazione secondo i valori mappati per favorire la combustione.\nIn Brasile, le auto vendute nel 2005 con motore flex hanno superato le tradizionali auto a benzina grazie al risparmio garantito dall'alcool: mediamente il costo della benzina al distributore \u00e8 di circa il 20% superiore rispetto a quello dell'alcool.\nNel maggio 2003 la Volkswagen inizi\u00f2 a commercializzare le prime auto con Motore flex e solo due mesi dopo la Chevrolet mise sul mercato un suo modello concorrente. In seguito tutti i marchi che vendevano automobili in Brasile hanno dovuto proporre motorizzazioni di questo tipo.\nVeicoli con motore Flex in Europa.\nAl momento della sua immissione sul mercato la Ford Taurus con motore Flex era commercializzata solo in Svezia. Nel 2005 anche Saab e Volvo hanno commercializzato modelli con motore Flex.\nCi sono inoltre programmi per vendere il combustibile E85 e veicoli con tecnologia Flex, in altri paesi europei\nDal 2009 la Bentley Motors produce l'auto con motore a tecnologia Flex pi\u00f9 veloce del mondo, la Continental Supersports.\nDal 2015 Fiat mette in vendita la 500X con motore 1.6 E.torQ da 110 CV. Lo stesso motore, dotato per\u00f2 di cambio automatico a 6 marce, equipaggia anche una versione della Fiat \u00c6gea (Tipo nei mercati europei e Dodge Neon in Messico), non venduta per\u00f2 in Italia. Nello stesso anno il Jeep Renegade \u00e8 stato reso disponibile in una versione mossa dal 1.6 E.torQ da 110 CV con cambio manuale 5 marce."}
{"id": "278712", "revid": "599013", "url": "https://it.wikipedia.org/wiki?curid=278712", "title": "Jarom\u00edr J\u00e1gr", "text": "Gioca nel Rytiri Kladno, squadra della citt\u00e0 ove nacque e nella quale esord\u00ec e di cui \u00e8 azionista di maggioranza, e che milita in Extraliga ceca; J\u00e1gr ha giocato sempre con il 68 come numero di maglia, in ricordo della primavera di Praga, durante la quale perse entrambi i nonni. \u00c8 il secondo miglior marcatore della storia in NHL con 1921 punti (766 goal e 1155 assist). Nel 2017, in occasione del centenario della NHL \u00e8 stato inserito nell\u2019esclusivo gruppo dei 100 pi\u00f9 grandi giocatori di sempre. Infatti, \u00e8 considerato uno dei migliori giocatori in assoluto di tutti i tempi.\nCarriera sportiva.\nMostr\u00f2 gi\u00e0 da giovanissimo il suo talento atletico: a tre anni cominci\u00f2 con il pattinaggio di velocit\u00e0, per poi passare all'hockey su ghiaccio, esordendo nel massimo campionato cecoslovacco a soli 16 anni.\nFu il primo giocatore cecoslovacco che, nel 1990, and\u00f2 a giocare in NHL senza per questo dover rifugiarsi in occidente. Fu indicato come prima scelta (quinta assoluta) dai Pittsburgh Penguins, rimanendovi per dieci anni. Inizialmente, anche in occasione delle Stanley Cup 1991 e 1992, era una riserva, a causa della grande concorrenza nel suo settore. Il suo talento fior\u00ec del tutto nella stagione 1994-1995 ridotta per il lock out: in quell'anno (70 punti, frutto di 32 gol e 38 assist in 48 partite) e poi ininterrottamente dal 1997 al 2001 vinse l'Art Ross Memorial Trophy come miglior marcatore NHL. Faceva parte della spedizione olimpica della Repubblica Ceca che vinse l'oro a ed al titolo iridato del 2005.\nNella stagione del primo \"lockout\", il 1994-95, Jarom\u00edr J\u00e1gr torn\u00f2 a giocare per qualche tempo in Europa, dapprima nella sua citt\u00e0 natale con l'HC Kladno, poi in Italia con l'Hockey Club Bolzano (con i biancorossi disput\u00f2 la fase finale del Torneo 6 nazioni, alla fine vinto), infine in Germania, dove disput\u00f2 una partita con l'EHC Schalke, squadra di seconda divisione, prima di tornare negli Stati Uniti.\nCon il ritorno di Mario Lemieux dalla sua pausa di riflessione, i Penguins si trovarono in squadra due grandi campioni. Le tensioni tra le due star tuttavia crebbero, e ad esse si aggiunsero problemi finanziari per la franchigia, che si vide cos\u00ec costretta - per risparmiare l'elevato ingaggio del ceco - a cederlo ai Washington Capitals l'11 luglio 2001. In 806 gare con i Penguins, Jagr \u00e8 l'unico giocatore, dopo Lemieux, ad aver realizzato pi\u00f9 di 1000 punti con la squadra della Pennsylvania.\nJagr firm\u00f2 con i capitolini statunitensi un contratto di 7 anni da 77 milioni di dollari (11 a stagione), all'epoca il pi\u00f9 costoso della storia. La sua prima stagione non fu per\u00f2 molto fortunata: pur realizzando 79 punti (31 gol e 48 assist) in 69 gare, non riusc\u00ec a portare i Capitals ai playoff. Anche l'annata successiva, terminata comunque con il raggiungimento dei playoff, fu avara di successi. A met\u00e0 della stagione seguente, il 23 gennaio 2004, venne ceduto ai New York Rangers in cambio di Anson Carter.\nDurante la stagione del \"lockout\" 2004/05 torn\u00f2 ancora in Europa, di nuovo a Kladno, e poi in Russia con l'Avangard Omsk. Nella stagione 2005-2006 torn\u00f2 a New York, giocando una incredibile stagione da 123 punti (54 gol e 69 assist) in 82 partite, che gli garantirono il Lester B. Person Award. Pur giocando altre due ottime annate, nell'estate del 2008 non rinnov\u00f2 il contratto con i newyorchesi, e torn\u00f2 in Russia, all'Avangard Omsk, per terminare la sua carriera. Vi rimase per tre stagioni, vincendo la Continental Cup nel 2011.\nNel 2005, intanto, con l'oro vinto ai Mondiali di Vienna con la sua nazionale, era diventato membro del Triple Gold Club.\nAi XXI Giochi olimpici invernali di Vancouver, \u00e8 stato il portabandiera della Repubblica Ceca.\nSvincolatosi dai russi, il 1\u00ba luglio 2011, a 39 anni, firma un contratto di un anno per 3.3 milioni con i Philadelphia Flyers, tornando in NHL. Terminata la stagione, firma per i Dallas Stars un contratto annuale a 4.5 milioni, ma inizia il lock-out e quindi fa ritorno al Kladno. Con la riapertura del campionato, riesce a debuttare con i texani il 19 gennaio 2013 in una partita vinta per 4-3 con i Phoenix Coyotes mettendo a referto due gol e due assist. Il 29 marzo 2013 raggiunge quota 1000 assist in NHL, nella gara giocata contro i Minnesota Wild: \u00e8 diventato il 12\u00ba giocatore a raggiungere questo traguardo, il primo non canadese. Il 2 aprile \u00e8 passato ai Boston Bruins per due prospetti ed una scelta al draft. Ha esordito due giorni dopo, segnando il gol vittoria nella partita con i New Jersey Devils (1-0). La squadra ha poi raggiunto la finale di Stanley Cup, persa con i Chicago Blackhawks.\nIl 22 luglio ha firmato, da \"free agent\", un contratto annuale con i New Jersey Devils, sulla base di 2 milioni di dollari, con un bonus di ulteriori 2 milioni in caso superi le 40 partite. Ha segnato la sua prima rete con la nuova maglia il 7 ottobre in una sconfitta per 5-4 agli shootout contro gli Edmonton Oilers. Curiosamente, la rete \u00e8 arrivata esattamente ventitr\u00e9 anni dopo il suo primo gol in NHL, realizzato proprio ai danni dei Devils. Il 1\u00ba marzo 2014, nella vittoria per 6-1 in casa dei New York Islanders, ha realizzato la sua 700\u00aa rete nella lega. Il 13 aprile, nell'ultima gara della regular season, vinta per 3-2 con i Boston Bruins, ha realizzato due assist che gli hanno fatto raggiungere quota 1050 assist, superando Gordie Howe nella classifica assoluta della NHL, e Steve Yzerman in quella dei punti, avendone realizzati 1756. Ha chiuso la stagione come miglior marcatore della squadra.\nDopo due stagioni (2015-2017) coi Florida Panthers, ad oltre 45 anni sarebbe dovuto tornare a giocare in patria, nella 1. \u010desk\u00e1 hokejov\u00e1 liga, con la maglia della squadra di cui \u00e8 proprietario, l'Hockey Club Kladno. Il 2 ottobre 2017, tuttavia, venne reso noto l'accordo tra Jagr ed i Calgary Flames per un anno di contratto. Visti i risultati non all'altezza delle aspettative (un gol e 6 assist in 22 gare), il 29 gennaio 2018 i Flames acconsentirono ad un trasferimento in prestito proprio all'Hockey Club Kladno.\nStatistiche.\n\u00b9 \n\u00b2 "}
{"id": "278714", "revid": "2126591", "url": "https://it.wikipedia.org/wiki?curid=278714", "title": "Samael Aun Weor", "text": "Fond\u00f2 diverse organizzazioni e fondazioni gnostiche (\"Movimiento Gnostico\", \"Iglesia Gn\u00f3stica\", \"Instituto de la Caridad Universal\", \"Poscla\", \"Asociaci\u00f3n Gn\u00f3stica de Estudios de Antropolog\u00eda y Ciencia\").\nIl suo insegnamento \u00e8 riassumibile nei \"3 fattori\": morte dell'ego, nascita dei \"corpi solari\" e sacrificio per l'umanit\u00e0."}
{"id": "278715", "revid": "1632387", "url": "https://it.wikipedia.org/wiki?curid=278715", "title": "Nickelback", "text": "I Nickelback sono un gruppo rock canadese, formatosi nel 1995 ad Hanna (Alberta).\nHanno venduto quasi 60 milioni di copie dei loro dischi in tutto il mondo.\nHanno vinto 12 Juno Awards delle 28 nomination totali, 2 American Music Awards, 1 MTV Video Music Awards. Nel 2006 ottengono il prestigioso World Music Award come miglior gruppo rock.\nStoria del gruppo.\nFormazione (1995).\nLa band nacque agli inizi degli anni '90 ad Hanna, a pi\u00f9 di 200 chilometri a nord-est di Calgary in Canada, come una cover band di nome \"Village Idiots\"\nformata dai fratelli Chad e Mike Kroeger, il loro cugino Brandon Kroeger e Ryan Peake. Essi interpretavano principalmente canzoni dei Metallica e dei Led Zeppelin. La band successivamente cambi\u00f2 il proprio nome in \"Nickelback\" che ha origine dal nickel (moneta canadese da 5 centesimi) che Mike Kroeger, lavorando da Starbucks, dava ai propri clienti come resto; egli era infatti solito dire loro: \"Here's your nickel back\". \nIl cantante e chitarrista Chad Kroeger chiese in prestito al patrigno 4000 dollari per poter registrare la prima demo a Vancouver, un EP di sette tracce originali, chiamato poi \"Hesher\" (1996).\n\"Curb\" e \"The State\" (1996\u20132000).\nNel 1996 la band registr\u00f2 e pubblic\u00f2 l'album di debutto \"Curb\", che ottenne un discreto successo. \"Fly\", incluso anche nell'EP \"Hesher\", divent\u00f2 il primo singolo dei Nickelback. In seguito il gruppo cominci\u00f2 un lungo tour per capitalizzare la crescente popolarit\u00e0. Nel 1997 il batterista Brandon Kroeger lasci\u00f2 la band e verso la fine di quell'anno venne ingaggiato Mitch Guindon, che abbandon\u00f2 a sua volta nel 1998. Nell'estate del 1998 Ryan Vikedal venne annunciato come nuovo batterista ufficiale del gruppo.\nNel 1998, dopo due anni di tour, cominciarono le registrazioni del nuovo disco a Vancouver. \"The State\", il secondo album autoprodotto, inizialmente fu distribuito soltanto in Canada, da settembre dello stesso anno. Una traccia del nuovo lavoro, \"Leader of Men\", cattur\u00f2 l'attenzione delle radio canadesi che la propose frequentemente nella programmazione, incrementando notevolmente la popolarit\u00e0 del quartetto canadese. Essi quindi si imbarcarono in un nuovo tour di 200 date per promuovere il disco, durante il quale aprirono i concerti di band come Creed e Silverchair. Ben presto attirarono il seguito delle case discografiche e nel 1999 i Nickelback siglarono il loro primo contratto per EMI in Canada e Roadrunner Records negli Stati Uniti.\nNel 2000 l'album venne ristampato per il mercato americano e successivamente per quello europeo. Furono estratti in tutto 4 singoli: \"Leader of Men\", \"Breathe\", \"Old Enough\" e \"Worthy to Say\"; i primi due raggiunsero la Top 10 della Mainstream Rock statunitense. L'album debutt\u00f2 alla posizione 130 della Billboard 200 e fu il primo lavoro della band a ottenere una certificazione oro negli Stati Uniti, che divent\u00f2 poi platino nel 2008. Ad oggi ha venduto oltre 1 milione di copie nel mondo.\n\"Silver Side Up\" e \"The Long Road\" (2001\u20132004).\nAttorno al 2001, Chad Kroeger cominci\u00f2 a \"studiare ogni singola parte delle canzoni, dal punto di vista sonoro, al testo, alla parte musicale e alla struttura degli accordi. Analizzavo ogni canzone che ascoltavo alla radio o che avesse raggiunto buone posizioni in classifica e mi domandavo: Perch\u00e9 sono andate cos\u00ec bene?\". Kroeger disse che il singolo \"How You Remind Me\" aveva venduto cos\u00ec tanto perch\u00e9 parla di relazioni amorose, un soggetto universale, e inoltre si tratta di una canzone che rimane in testa.\nPer registrare il loro terzo album \"Silver Side Up\", i Nickelback collaborarono con il produttore Rick Parashar. Il materiale fu scritto prima della pubblicazione del precedente lavoro \"The State\" e fu inciso nello stesso studio di registrazione. \nL'album, rilasciato l'11 settembre 2001, raggiunse la seconda posizione della Billboard 200 con oltre 177.000 copie vendute negli Stati Uniti durante la prima settimana ed entr\u00f2 al primo posto in Canada, diventando il primo lavoro della band a conseguire tale risultato. Il primo singolo estratto \"How You Remind Me\" divent\u00f2 numero uno della Billboard Hot 100 e in numerose altre nazioni, decretando il successo planetario della band.. Il singolo successivo fu \"Too Bad\" che raggiunse la prima posizione della Mainstream Rock, cos\u00ec come il terzo e ultimo estratto dall'album, \"Never Again\".\nNel 2002 Chad Kroeger collabor\u00f2 con Josey Scott alla realizzazione di \"Hero\", una traccia della colonna sonora del film \"Spider-Man\". Alle registrazioni hanno partecipato anche Tyler Connolly (Theory of a Deadman), Mike Kroeger, Matt Cameron (Soundgarden, Pearl Jam), e Jeremy Taggart. Nel 2002 i Nickelback pubblicarono il loro primo DVD dal vivo, Live at Home. Il 19 agosto 2002 avvenne un incidente nell'esibizione del gruppo ad un festival in Portogallo. Durante la seconda canzone prevista in scaletta, Chad Kroeger fu colpito da una bottiglia piena d'acqua lanciata da qualcuno del pubblico. Una volta terminata la canzone, Chad chiese alla folla: \"Do you want to hear some rock 'n' roll or do you want to go home?\" (\"Volete ascoltare un po' di rock 'n' roll o preferite andare a casa?\"). A questo punto una persona lanci\u00f2 un sasso in testa al frontman, provocando l'abbandono del palcoscenico da parte della band, mentre Chad e Vikedal mostravano il dito medio al pubblico.\nNel 2003 i Nickelback pubblicarono il quarto album in studio, \"The Long Road\". Il disco fu certificato triplo platino negli Stati Uniti vendendo oltre 3 milioni di copie, mentre a livello mondiale si assesta oltre i 5 milioni. Ha debuttato alla sesta posizione della classifica statunitense Billboard 200, ed \u00e8 stato il primo album prodotto da Joey Moi, un vecchio collaboratore della band. I singoli estratti furono ben 5, tra i quali spicca \"Someday\", che ha avuto un notevole successo, seguito poi da \"Feelin' Way Too Damn Good\" e \"Figured You Out\".\n\"All the Right Reasons\" (2005\u20132007).\nAll'inizio del 2005 il batterista Ryan Vikedal viene sostituito da Daniel Adair, ex componente dei 3 Doors Down. I Nickelback si recano quindi immediatamente in studio con il nuovo batterista da gennaio fino a maggio. Le sessioni producono il loro quinto album, \"All the Right Reasons\", rilasciato il 3 ottobre 2005 e che include collaborazioni con Billy Gibbons dei ZZ Top, un assolo di chitarra in \"Follow You Home\" e seconda voce in \"Rockstar\", e con l'amico Dimebag Darrell dei Pantera, grazie a un campionamento postumo di un assolo, inserito in \"Side Of a Bullet\". Ha debuttato in vetta alla classifica in Canada e negli Stati Uniti, dove ha venduto 323 350 copie nella prima settimana. Cinque dei singoli estratti dall'album hanno raggiunto la Top 20 della classifica Billboard Hot 100: \"Photograph\", \"Savin' Me\", \"Far Away\", \"If Everyone Cared\" e \"Rockstar\". \"All the Right Reasons\" ha venduto oltre 11 milioni di copie nel mondo.\nLa band si imbarca quindi in un tour che la tiene occupata per tutto il 2006 e il 2007, durante il quale vengono venduti pi\u00f9 di 2 milioni di biglietti. Verso fine 2006 il gruppo ha aperto i concerti durante le tappe europee dell'Have a Nice Day Tour dei Bon Jovi. L'esibizione del 2006 a Sturgis, nel Dakota del Sud, di fronte a 35 000 persone \u00e8 stata filmata e successivamente rilasciata in formato DVD e Blu-ray nel 2009.\nNel novembre 2006 il gruppo sorprendentemente ha vinto un American Music Award per il miglior album pop/rock. \"Ci siamo presentati soltanto perch\u00e9 avremmo dovuto consegnarne uno questa sera\" ha detto Chad Kroeger dopo aver ricevuto il premio. In seguito ha aggiunto che pensava che avrebbero vinto i Red Hot Chili Peppers in quella categoria.\n\"Dark Horse\" (2008\u20132010).\nDopo una pausa durata per gran parte del 2007, la band comincia a lavorare al nuovo album. Nel luglio 2008 i Nickelback si accordano con Live Nation per l'organizzazione dei successivi tre tour, con un'opzione per un quarto. Il 4 settembre 2008, \u00e8 stato annunciato che il primo singolo del nuovo album sarebbe stato \"If Today Was Your Last Day\", prevedendo il rilascio per il 30 settembre. Questo annuncio non ha avuto conferme: infatti l'etichetta discografica ha scelto di far uscire un'altra traccia, \"Gotta Be Somebody\", come primo singolo. Il nuovo disco, prodotto da Mutt Lange e intitolato \"Dark Horse\", \u00e8 stato rilasciato il 18 novembre 2008. \"Something in Your Mouth\" \u00e8 stato scelto come secondo singolo, solo per le radio rock, il 15 dicembre 2008, mentre \"If Today Was Your Last Day\" \u00e8 diventato il terzo singolo, uscito il 31 marzo 2009. Altri quattro singoli sono stati rilasciati nel corso del 2009: \"I'd Come for You\", \"Burn It to the Ground\", \"Never Gonna Be Alone\" e \"Shakin' Hands\". L'ottavo e ultimo singolo, \"This Afternoon\", \u00e8 uscito il 23 marzo 2010. \"Dark Horse\" \u00e8 un successo immediato, tanto da essere certificato platino dalla RIAA il 9 dicembre 2008, a sole tre settimane dall'uscita del disco.\nIl 26 novembre 2008, il gruppo ha annunciato il tour a supporto dell'album, partito a Nashville, con Seether e Saving Abel come band d'apertura. Nel Regno Unito sono stati affiancati dai Black Stone Cherry, mentre per la seconda parte del tour in Nord America sono stati accompagnati da Hinder, Papa Roach e ancora una volta Saving Abel. La band si \u00e8 spostata poi in Australia e Nuova Zelanda con i Sick Puppies e successivamente in Europa, con i Daughtry. La terza parte in Nord America vede Breaking Benjamin, Sick Puppies e Shinedown aprire i concerti dei Nickelback, mentre per la quarta e ultima parte del loro tour in Nord America vengono accompagnati da Buckcherry e Three Days Grace. Il tour \u00e8 stato un grande successo con pi\u00f9 di 1,6 milioni di biglietti venduti in 146 date.\nL'album rimane saldo nella top 20 della Billboard 200 per diverse settimane dopo la pubblicazione ed \u00e8 stato certificato triplo platino negli Stati Uniti, vendendo oltre 3 milioni di copie. Nonostante ci\u00f2, il disco ha ricevuto per lo pi\u00f9 critiche miste. Nel 2009, la band ha vinto tre Juno Awards: \"Juno Fan Choice Award\", \"Gruppo dell'anno\" e \"Album dell'anno\"; alla cerimonia di premiazione si sono esibiti con il singolo \"Something in Your Mouth\". Nel 2010 \"Dark Horse\" \u00e8 stato il disco rock e metal pi\u00f9 venduto dell'anno negli Stati Uniti.\nIl 28 febbraio 2010, i Nickelback hanno partecipato alla cerimonia di chiusura dei Giochi olimpici invernali 2010 a Vancouver, eseguendo \"Burn It to the Ground\". Nell'ottobre 2010 la band ha concluso il Dark Horse Tour.\n\"Here and Now\" (2011\u20132012).\nAd una intervista con Billboard, Chad Kroeger disse che la creazione del nuovo album non sarebbe incominciata prima di febbraio 2011 e che per il momento si avevano delle idee per appena 4 brani. Daniel Adair disse che il gruppo voleva tornare al sound di \"All the Right Reasons\", perch\u00e9 ritenuto \"pi\u00f9 organico\".\nIl gruppo annuncia il suo settimo album \"Here and Now\" l'8 settembre 2011, con l'uscita dei primi due e principali singoli \"Bottoms Up\" e \"When We Stand Together\" avvenuta il 26 settembre. Kroeger afferma \"Noi siamo quattro persone che amano fare musica, nel modo che ci piace. Siamo entrati in studio quest'anno con una visione, e tutti insieme ci siamo uniti per realizzarla. Siamo estremamente soddisfatti dei risultati, e non vediamo l'ora di farli vedere ai nostri fans\". L'album \u00e8 stato pubblicato il 21 novembre 2011, giorno noto come il Nickelback Monday, un misto tra il nome della band e il Black Monday.\nIl CD esordisce al numero due della Billboard 200 con 226.714 copie vendute nella prima settimana dal lancio. Ha ricevuto la certificzione come Disco di platino nel 2014 superando il 1.000.000 di copie secondo certificazione RIAA. Per pubblicizzare l'album i Nickelback hanno organizzato una loro partecipazione durante l'NFL Thanksgiving Day Game al Ford Field di Detroit il 24 novembre e alla 99\u00aa edizione della Grey Cup tenutasi il 27 novembre nella loro citt\u00e0 natale Vancouver, dove suonarono tre delle loro canzoni storiche: \"Animals\", \"When We Stand Together\" e \"Burn It to the Ground\". Comunque dopo l'annuncio della loro partecipazione a Detroit ci furono grandi polemiche, in quanto i fans della NFL credevano sbagliato che una band canadese si esibisse durante la pausa di un gioco nazionale americano oltretutto in un giorno di festa nazionale. Inoltre molti sostennero che la band avrebbe influenzato negativamente la storia musicale della citt\u00e0. Venne creata una petizione online per impedire la loro performance, alla quale aderirono in 55000 persone. I Nickelback risposero alla petizione con un video ironico e divertente, e riuscirono lo stesso a partecipare allo show, suonando i loro nuovo singolo \"When We Stand Together\" per la prima volta live.\nIl 13 dicembre il gruppo si esibisce live durante il WWE Tribute to The Troops, nel quale riscuotono un grande successo, e durante il quale suonarono \"Animals\", \"Burn It to the Ground\" (colonna sonora dello show della WWE \"Raw\") e sempre il loro ultimo singolo estratto dal nuovo album \"When We Stand Together\", che diventa la colonna sonora ufficiale della serata. La band pochi giorni dopo annunci\u00f2 di aver donato 50000$ al BC Children's Hospital. La band viene candidata a 4 Juno Awards. Durante la serata della premiazione venne suonato per la prima volta il loro nuovo singolo estratto da \"Here and Now\", \"This Means War\". I Nickelback hanno pubblicato altri due singoli estratti dall'album: \"Lullaby\", pubblicato il 23 marzo e \"Try Not to Love You\", pubblicato il 17 agosto. I Nickelback hanno iniziato il loro Here and Now Tour l'11 gennaio 2012, avendo come gruppi d'apertura nelle date americane Seether, Bush e My Darkest Days, mentre nelle date europee i Daughtry. Il tour si \u00e8 concluso il 3 dicembre 2012 in Giappone.\n\"The Best of Nickelback: Volume 1\" (2012\u20132013).\nLa band dopo un periodo di pausa l'11 marzo 2013 ha confermato il suo nuovo tour europeo chiamato The Hits Tour, assieme agli Skillet. Durante un'intervista, Kroeger ha annunciato che la band avrebbe pubblicato un greatest hits verso la fine del 2013, per poi pubblicare un nuovo album per il 2014. Il greatest hits, intitolato \"The Best of Nickelback: Volume 1\", \u00e8 stato pubblicato il 5 novembre attraverso la Roadrunner Records.\n\"No Fixed Address\" (2014-2016).\nIl 22 agosto 2014 la band ha annunciato via Twitter che l'ottavo album in studio sar\u00e0 intitolato \"No Fixed Address\", pubblicato il 17 novembre 2014, preceduto dai singoli \"Edge of a Revolution\" e \"What Are You Waiting For?\". Chad Kroeger ha dichiarato che:\n\"Feed the Machine\" (2017-presente).\nIl 25 gennaio 2017 il gruppo firma un contratto con la BMG Records con cui verr\u00e0 distribuito il nono album in studio del gruppo. Il 1\u00ba febbraio 2017, \u00e8 stato pubblicato \"Feed the Machine\", singolo che anticipa l'album omonimo la cui uscita \u00e8 avvenuta il 16 giugno 2017.\nNel 2018 la band ha intrapreso un tour mondiale con la band post-grunge Seether."}
{"id": "278726", "revid": "124153130", "url": "https://it.wikipedia.org/wiki?curid=278726", "title": "Cattedrale di San Lorenzo (Genova)", "text": "La cattedrale di San Lorenzo \u00e8 il pi\u00f9 importante luogo di culto cattolico della citt\u00e0 di Genova, cattedrale metropolitana dell'omonima arcidiocesi.\n\u00c8 stata consacrata al santo il 10 ottobre del 1118 da papa Gelasio II quando ne esistevano solo l'altare e una zona circostante, riservata alla preghiera, ma nessuna struttura in elevato. Nel corso del XII secolo fu costruita, ma ancora nel terzo quarto del secolo restava incompiuta e priva di una facciata vera e propria.\nStoria e descrizione.\nIn base ai ritrovamenti archeologici una comunit\u00e0 cristiana stabile \u00e8 sicuramente presente nella citt\u00e0 di Genova gi\u00e0 nella met\u00e0 del III secolo ed impiega effettivamente come luogo di sepoltura proprio la zona di San Lorenzo. Il cimitero era, in base al materiale rinvenuto, molto probabilmente impiegato gi\u00e0 in epoca romana.\nUna prima basilica vi sorse intorno al VI-VII secolo\nUna leggenda vuole che in citt\u00e0 si siano fermati San Lorenzo e papa Sisto II, diretti in Spagna, venendo ospitati in una casa sita nella zona dell'attuale cattedrale, dove, dopo la loro uccisione, sarebbero sorte una cappella e poi una chiesa dedicate al santo.\nDal IX secolo, San Lorenzo affianc\u00f2, nella funzione di cattedrale, la Basilica dei Dodici Apostoli, dal VI secolo dedicata a San Siro, allora sita fuori dell'antico nucleo della citt\u00e0.\nNel 1007 la sede vescovile venne trasferita a San Lorenzo, e a partire dal 1098 venne iniziata la sua ricostruzione in forme romaniche con finanziamenti provenienti dalle Crociate, da altre imprese militari e tasse comunali. Il cantiere venne affidato ai Magistri Antelami, e rappresenta la base della chiesa attuale (le fiancate e i portali laterali). Il nuovo rango dell'edificio favor\u00ec l'urbanizzazione della zona che, con la costruzione delle mura, nel 1155, e la fusione dei tre antichi nuclei urbani (castrum, civitas e burgus) divenne il cuore della citt\u00e0. L'edificio venne consacrato nel 1118 da papa Gelasio II di passaggio a Genova e nel 1133 venne elevata al rango arcivescovile da papa Innocenzo II.\nVerso il 1230 si decise una profonda ristrutturazione dell'edificio, in stile gotico. Si inizi\u00f2 cos\u00ec la facciata dalla parte bassa caratterizzata dai tre portali gotici.\nCon l'incendio del 1296 l'edificio, assai danneggiato, viene rimaneggiato. Tra il 1307 e il 1312 si complet\u00f2 la facciata e si inizi\u00f2 l'elevazione del campanile destro. Il progetto originale prevedeva l'elevazione di due torri campanarie, parte integrante della facciata. All'interno vennero rifatti i colonnati, con capitelli e falsi matronei, mantenendo le parti romaniche superstiti; la controfacciata viene affrescata.\nTra il XIV e il XV secolo vennero costruiti diversi altari e cappelle, fra i quali la \"Cappella di San Giovanni Battista\" nella navata sinistra, atta ad accogliere le ceneri del santo patrono della citt\u00e0, giunte a Genova alla fine della Prima Crociata. Nel 1455 si realizz\u00f2 la loggia sulla torre sinistra; e al 1522 venne aggiunto il coronamento manierista a quella destra, completandola.\nNel XVI secolo ci fu un'esplosione del deposito delle polveri, vicino al Palazzo Vescovile, e le coperture presbiteriali e absidali del duomo furono gravemente danneggiate. Verso il 1550 il Consiglio cittadino commissiona all'architetto perugino Galeazzo Alessi un progetto di rinnovazione dell'intero edificio. Tuttavia i lavori non videro mai il compimento. Venne rifatta la parte absidale ed eretta la cupola sulla crociera, ma nel piedicroce si eseguirono solo le volte a botte, in sostituzione delle capriate lignee, e il pavimento. Questo cantiere vide la fine nel XVII secolo, quando l'abside venne decorata con le \"Storie di San Lorenzo\" da Lazzaro Tavarone, in un tripudio di stucchi dorati.\nTra il 1894 e il 1900 l'edificio venne restaurato sotto la direzione dell'architetto Marco Aurelio Crotta e con l'alto controllo di Alfredo d'Andrade.\nEsterno.\nLa facciata presenta i portali gotici, per i quali furono chiamate maestranze francesi nel terzo decennio del XIII secolo, e sopra il paramento a fasce bianche e nere, che nel Medioevo era simbolo di nobilt\u00e0, tipico dell'uso locale genovese..\nIl progetto iniziale doveva avere due torri campanarie. La torre di sinistra non venne terminata, ne fu realizzato solo il tronco pi\u00f9 basso, al quale venne sovrapposta una loggia nel 1477 eretta da Giovanni da Gandria. Pietro Carlone da Osteno lavor\u00f2 alla torre di destra, che risulta essere l'unico campanile vero e proprio, ultimato nel 1522.\nAlto 60 metri, il campanile risulta essere una delle torri campanarie pi\u00f9 alte della Liguria e ospita un concerto di sette campane di diverse epoche e fusioni, con nota base do3 \nI suoi tre portali gotici sono del primo quarto del XIII secolo e si staccano stilisticamente dal contesto architettonico-scultoreo della cattedrale. Insieme all'endonartece compreso nello spessore delle torri campanarie sono l'unico vestigio di un progetto di trasformazione di San Lorenzo in una cattedrale gotica completamente voltata, iniziato dopo il 1217, poi interrotto (come testimoniano i pilastri laterali, con le volte interrotte) e mai condotto a termine. Gli apparati decorativi esibiti lasciano intravedere analogie importanti con l'architettura francese, ed in particolare con i portali laterali delle opere occidentali di Rouen (coevi) e di Chartres (precedenti), lasciando dedurre l'origine francese delle maestranze impiegate a tale scopo.\nI bassorilievi e altorilievi del portale centrale raffigurano, nella lunetta, il \"Cristo Giudice circondato dai simboli dei quattro Evangelisti\", e, nel sottostante architrave, il \"Martirio di San Lorenzo\"; negli stipiti, a destra l\"Albero di Jesse\", vale a dire la genealogia di Cristo in linea femminile (da Jesse, padre di David, fino a Maria); a sinistra le \"Storie dell'Infanzia di Cristo\", dall\"Annunciazione\" alla \"Fuga in Egitto\". Nella mensola di destra \u00e8 raffigurato Giacobbe che benedice i nipoti Efraim e Manasse; in quella di sinistra gli Apostoli Pietro e Paolo nutriti da una donna coronata, col seno nudo, allegoria della Chiesa che nutre i Cristiani. Ai lati della scalinata davanti alla facciata ci sono due leoni stilofori realizzati dalla bottega di Benedetto Antelami nei primi anni del XIII secolo, cos\u00ec come le due bellissime scene a rilievo di lotta tra animali nel circo (venationes) che spiccano ai lati dell'arcata centrale, ispirate direttamente a modelli di sarcofagi classici. Sul dorso del leone stiloforo destro \u00e8 imposta una statua-colonna (detta 'l'Arrotino' ma raffigurante forse un \"San Giovanni Evangelista\"), scolpita anch'essa dagli artefici francesi, che \u00e8 in realt\u00e0 un orologio solare, come testimonia la meridiana (un disco con lo gnomone metallico) che essa tiene fra le mani.\nAltri due portali, precedenti la facciata, di epoca romanica si trovano nelle due fiancate, rispettivamente il \"Portale di San Giovanni\" nel lato Nord, sulla omonima piazzetta (dopo il 1118-prima del 1142)), e il \"Portale di San Gottardo\", sulla via San Lorenzo, pressoch\u00e9 coevo alla realizzazione (1155) della Porta Soprana.\nI due leoni che fiancheggiano la scalinata risalgono all'Ottocento (1840) e sono opera dello scultore Carlo Rubatto.\nInterno.\nL'interno del duomo \u00e8 a pianta basilicale con endonartece, transetto e coro triabsidato. Il piedicroce \u00e8 diviso in tre navate da colonne marmoree trecentesche sormontate da finti matronei. Si distingue chiaramente la parte gotica, in basso, con le colonne e le arcate a strisce bianche e nere, e la precedente serie di arcate a tutto sesto romaniche in pietra grigia ad esse sovrapposta, appartenente alla costruzione romanica (XI-XII secolo). Infatti questa sostituzione avvenne a seguito di una devastazione e incendio avvenuti durante le lotte tra le fazioni.\nPer sostituirle lasciando intatta la parte superiore si crearono adeguate strutture di carpenteria in legno, la realizzazione delle quali era agevolata anche dalla grande esperienza in materia che veniva dalla cantieristica navale consona alle attivit\u00e0 portuali. Si pot\u00e9 cos\u00ec cambiare le colonne inferiori lasciando intatte le arcate romaniche del soprastante matroneo.\nSopra la porta mediana ci sono due affreschi realizzati tra la fine del XIII secolo e l'inizio del XIV che raffigurano il Giudizio universale e la \"Glorificazione della Vergine\". Sono in stile bizantino e si richiamano agli stili di Costantinopoli di quel periodo; per il primo affresco \u00e8 stato fatto il nome di Marco il Greco, pittore documentato in citt\u00e0 nei primi anni del XIV secolo..\nLe coperture a volta a botte vennero aggiunte nel XVI secolo dall'architetto perugino Galeazzo Alessi, sostituendo il tetto retto da capriate lignee.\nLe navate laterali.\nLungo la navata sinistra si apre la ricca cappella di San Giovanni Battista ricostruita negli anni tra il 1450 e il 1465.\nNella navata destra \u00e8 posto l'affresco dell\"'Ultima Cena\", realizzato nel 1626 da Lazzaro Tavarone per l'Ospedale di Pammatone, poi staccato al momento della demolizione e qui riposto. Pi\u00f9 avanti si trova una granata navale inglese da 381\u00a0mm che il 9 febbraio 1941 colp\u00ec la chiesa durante la seconda guerra mondiale, nel corso di un bombardamento da parte degli inglesi. La granata sfond\u00f2 il tetto della cattedrale (che fu ricostruito ma intonacato in bianco senza pi\u00f9 gli affreschi) senza esplodere. La granata gemella della stessa salva colp\u00ec invece l'edificio del vicino Archivio esplodendo e distruggendolo; tuttora \u00e8 visibile presso la sede ricostruita un piccolo frammento dell'ogiva rimasto dopo l'esplosione).\nIn fondo alla navata sinistra si accede al museo del tesoro di San Lorenzo, capolavoro di Franco Albini, terminato nel 1956. Qui si possono ammirare oggetti sacri preziosi, tra cui il cosiddetto Sacro Catino (manufatto di arte vetraria di fattura islamica del IX-X sec.).\nTransetto e coro.\nNel XVI secolo tutta la parte finale della cattedrale, costituita dal transetto, dal coro affiancato da due cappelle e dalla cupola sulla crociera; venne ridisegnato da Galeazzo Alessi. La sontuosa decorazione barocca a marmi, stucchi e dorature fu eseguita al XVII secolo. Gli affreschi delle volte della cappella sinistra, con l\"'Assunzione della Vergine\", sono di Luca Cambiaso, mentre quelli del presbiterio sono opera del 1622 di Lazzaro Tavarone, che vi dipinse il \"Giudizio\", nel catino absidale e il \"Martirio di San Lorenzo\", nella volta.\nNella cappella absidale sinistra, \"Cappella Lercari\", l'attuale ostensorio a tempietto \u00e8 frutto di una manomissione operata nel 1817-18 da Carlo Barabino (per esso venne eliminata la gran macchina dell'ostensorio permanente) e risulta essere una ripetizione del tema del tempietto rotondo.\nNella cappella absidale destra, \"Cappella Balbi-Senarega\", vi \u00e8 un altro altare progettato da Carlo Barabino. Risulta una pi\u00f9 pesante impostazione ma eguale indirizzo di sintetizzare architettura e teatro come nella corrispondente cappella Lercari. Qui nella mensa e nel tabernacolo si accordano bronzi dorati e marmi (la parte scultorea \u00e8 di Filippo Peschiera).\nNel braccio sinistro del transetto \u00e8 il bel monumento funebre della famiglia Cybo, realizzato in marmo nel XVI secolo da Giacomo e Guglielmo della Porta con Niccol\u00f2 da Corte. Sormonta il monumento l'organo dalla bella cassa barocca.\nOpere scultoree conservate.\n\u00c8 inoltre ancor oggi ben visibile ad altezza d'uomo a destra di una delle due porte di accesso alla cattedrale (quella pi\u00f9 prossima alla vicina via San Lorenzo) la piccola riproduzione di un cane. Si tratterebbe, secondo una leggenda metropolitana non molto conosciuta, del cane di un amico di uno degli scultori (o, secondo altre versioni, lo scultore stesso) che sarebbe morto in un crollo durante i lavori, salvando la vita al suo padrone. Per ricordarlo, ne fu scolpita l'immagine.\nOrgano a canne.\nLa prima testimonianza a proposito di un organo a canne nella cattedrale risale al 1391, ed \u00e8 un atto di pagamento per un intervento effettuato sull'organo. Nel secolo successivo venne costruito un nuovo strumento, sostituito da un altro nel 1554. Quest'ultimo, collocato nel braccio sinistro del transetto era opera dell'organaro bresciano Giovanni Battista Facchetti e venne affiancato, a partire dal 1603 da un nuovo organo, costruito dal pavese Giuseppe Vittani. Entrambi gli strumenti vennero pi\u00f9 volte modificati durante il XVIII secolo e, nel 1826, quello di destra sostituito. Quello di sinistra, invece, fu ricostruito secondo i canoni dell'epoca nel 1890 da Camillo Guglielmo Bianchi su progetto di Pier Costantino Remondini. Negli anni '80 dello stesso secolo, George William Trice realizza due progetti per un nuovo organo della cattedrale, mai realizzato.\nNel 1932, la ditta organaria Parodi e Marin inizia la costruzione del nuovo organo della cattedrale utilizzando il materiale fonico dei due organi del transetto e di quello del coro, opera di Camillo Guglielmo Bianchi che lo realizz\u00f2 nel 1866. L'organo viene terminato ed inaugurato quattro anni dopo, nel 1936, e restaurato nel 1967. A partire dal 2003, lo strumento \u00e8 stato sottoposto ad un intervento conservativo, ad opera dei fratelli Marin; il concerto d'inaugurazione \u00e8 stato tenuto da Olivier Latry il 15 ottobre 2005.\nAttualmente (2012), lo strumento ha quattro tastiere di 61 note ciascuna ed una pedaliera concavo-radiale di 32; il suo materiale fonico \u00e8 suddiviso fra le due casse barocche sulle rispettive cantoria nelle testate del transetto, mentre la consolle, decorata con intagli, si trova nel transetto destro, al lato dell'area presbiterale; tra trasmissione \u00e8 elettronica."}
{"id": "278728", "revid": "438678", "url": "https://it.wikipedia.org/wiki?curid=278728", "title": "Antilogaritmo", "text": "Il termine antilogaritmo viene adottato nell'ambito della presentazione delle tavole dei logaritmi con significato equivalente ad elevamento a potenza.\nIl principio della tavola dei logaritmi, che sembra fosse stato intuito gi\u00e0 da Archimede, fu riproposto al mondo dei commerci e dell'inizio della rivoluzione industriale nel XVII secolo da Nepero. Per comprendere pienamente il meccanismo di logaritmi ed antilogaritmi, si pu\u00f2 partire da una tabella che nella prima riga presenta una semplicissima progressione aritmetica, quella degli interi positivi, e nella seconda la successione delle potenze in una data base, ad esempio del numero 2, aventi per esponenti gli elementi della prima successione:\nformula_1\nLa seconda successione \u00e8 una progressione geometrica. Seguendo Nepero, chiamiamo gli elementi della progressione aritmetica \"logaritmi\" (in base 2) dei corrispondenti elementi della seconda successione; questi a loro volta si diranno gli \"antilogaritmi\" (in base 2) dei numeri sovrastanti.\nSupposto che sia:\nsi introduce l'operatore formula_3 da usare come prefisso del numero \"p\" per significare:\nsi pu\u00f2 inoltre introdurre l'operatore \"formula_4\" da usare come prefisso del numero \"m\" per significare:\nIn tal modo, si potr\u00e0 scrivere che:"}
{"id": "278729", "revid": "1305772", "url": "https://it.wikipedia.org/wiki?curid=278729", "title": "Marcovaldo", "text": ""}
{"id": "278731", "revid": "287204", "url": "https://it.wikipedia.org/wiki?curid=278731", "title": "Campionato croato di calcio", "text": "Il campionato croato di calcio (Nogomet u Hrvatskoj) \u00e8 organizzato dalla HNL ed ha come massima divisione la Prva HNL (in croato \"Prva hrvatska nogometna liga\").\nQuesta, dalla stagione 2012-2013, \u00e8 formata da un girone di dieci squadre, con l'ultima retrocessa e la penultima che affronta in uno spareggio la seconda classificata di seconda divisione. Ogni squadra affronta tutte le altre quattro volte, per un totale di trentasei partite a stagione. Al secondo livello troviamo la Druga HNL, in cui partecipano dodici squadre che si affrontano ciascuna tre volte. Al terzo livello c'\u00e8 invece la Tre\u0107a HNL, che \u00e8 composta da tre gironi di sedici squadre ciascuno.\nLa squadra pi\u00f9 titolata del massimo campionato \u00e8 la , che ha vinto la maggior parte dei campionati dal 1992.\nLa vincitrice del campionato si qualifica per il secondo turno preliminare di Champions League, mentre la seconda si qualifica al primo turno preliminare di Champions League e la terza classificata, unitamente alla vincitrice della coppa nazionale o , nel caso in cui la coppa nazionale \u00e8 stata vinta da una delle prime tre classificate in campionato, la quarta classificata , partecipano ai turni preliminari della UEFA Europa League."}
{"id": "278732", "revid": "1272592", "url": "https://it.wikipedia.org/wiki?curid=278732", "title": "Portolano", "text": "Un portolano (il cui nome deriva dalla parola latina \"portus \"cio\u00e8\":\" porto) \u00e8 un manuale per la navigazione costiera e portuale o aeronautica basato sull'esperienza e l'osservazione, contenente informazioni relative ad una delimitata regione (per esempio: \"Portolano del Golfo di Trieste\"). L'introduzione del portolano risale al XIII secolo, prima in Italia e successivamente in Spagna.\nLa serie dei portolani (validi anche per il diporto nautico) editi dall'Istituto Idrografico della Marina Italiana \u00e8 formata da due volumi di argomenti generali e 8 volumi che descrivono le coste di Italia, Corsica e Isole Maltesi. I primi due volumi forniscono informazioni di meteorologia e di aspetti generali di carattere normativo, geografico e oceanografico.\nContenuti.\nUn portolano riporta informazioni utili al riconoscimento dei luoghi tramite descrizioni testuali, disegni e carte geografiche; contiene informazioni sulla normativa locale, su pericoli e ostacoli alla navigazione come secche o relitti; indicazioni per l'ingresso nei porti, per l'ancoraggio ed ogni altra informazione ritenuta utile alla navigazione e alla sicurezza.\nNel portolano troviamo non soltanto i riferimenti per il cabotaggio costiero, ma anche l'indicazione di rotte in mare aperto, come dalla Liguria alla Corsica, dalla Sicilia a Creta, da Rodi a Cipro.\nQueste rotte in mare aperto durante il Medioevo erano chiamate con parola latina \"transfretus\" (quarta declinazione), come si legge ad esempio nel \"Liber Rivieriarum\" della fine del XIII secolo: nei testi italiani si usano formule come \"a golfo lanciato\" o soprattutto \"peleggio\" (pi\u00f9 raramente: \"pileggio\"), vocabolo adoperato anche da Dante Alighieri proprio col significato di \"audace traversata\u201d: \"\"Non \u00e8 pileggio da picciol barca / quel che fendendo va l'ardita prora / n\u00e9 da nocchier che a se stesso parca.\"\u201d (Dante, Divina Commedia, Paradiso, canto XXIII, vv. 67-69). Nella maggioranza dei casi il testo portolanico precisa per ciascun peleggio sia la distanza da percorrere, sia la direzione rispetto ai punti cardinali.\nNel lessico del portolano medievale italiano il navigare per cabotaggio costiero \u00e8 detto \"per starea\", ricalcando un'espressione del greco medievale (\"sterea ghe\" = la terraferma).\nStoria.\nI portolani di pi\u00f9 antica datazione, risalenti al Medioevo, discendevano direttamente dai \"peripli\" di origine greca e latina: in epoca classica, in assenza di vere e proprie carte nautiche, la navigazione veniva effettuata servendosi di libri che descrivevano la costa, non necessariamente destinati alla nautica, ma pi\u00f9 spesso consistenti in resoconti di precedenti viaggi, o celebrazioni delle gesta di condottieri o regnanti. A differenza delle carte nautiche, di cui non si hanno tracce in epoca greca e romana e di cui i primi esemplari risalgono al XIII secolo, i peripli e, successivamente, i portolani si avvalgono di una tradizione ininterrotta e sostanzialmente immutata che deriva da secoli di utilizzo ed esperienza.\nL'esemplare pi\u00f9 antico di portolano per il Mar Mediterraneo \u00e8 il \"Periplo\" di Scilace di Carianda. Risale al Medioevo il \"Compasso da navegare\", realizzato da un anonimo italiano, scritto in lingua Sabir, la lingua franca mediterranea. Il medievalista Bacchisio Motzo lo fa risalire alla met\u00e0 del Duecento sulla base di confronti filologici con altre versioni dello stesso testo. Il termine \"compasso\" probabilmente risale al verbo latino \"compassare\", ovvero \"misurare a passi\", mentre non \u00e8 escluso nemmeno il collegamento al compasso vero e proprio, quale strumento per misurare le distanze.\nTra gli altri importanti portolani realizzati tra il XIII ed il XV secolo pu\u00f2 essere ricordato l'esemplare pi\u00f9 antico per la navigazione d'altura nell'Oceano Atlantico, realizzato per rotte dalla Scandinavia alle grandi isole del nord dell'Oceano, risalente alla met\u00e0 del XIII secolo e appartenente al \"Codice Valedemar\"; ed il primo portolano francese riguardante il Mar Mediterraneo, chiamato \"Le grant routier\", e redatto nel 1485 ma poi riprodotto, a pi\u00f9 riprese, fino al 1643.\nI testi risalenti alle epoche suddette non erano accompagnati da carte nautiche, salvo alcuni disegni dei profili di costa, stampati o inseriti in un secondo momento tra le pagine. Con l'avvento delle esplorazioni geografiche nel XV secolo in Spagna e Portogallo i portolani vennero coperti dal segreto di stato.\nLe altre carte nautiche del Trecento, Quattrocento e del Cinquecento, in prevalenza manoscritte su pergamene dette \"portolaniche\", a volte non rilegate, a volte riunite in atlanti, erano corredate di ampie legende descrittive di particolarit\u00e0 della costa, e di istruzioni per il navigante. Queste carte erano disegnate senza tener conto della curvatura terrestre e su di esse erano riportate le linee lossodromiche: ci\u00f2 le rendeva inadatte per essere usate come guida nell'attraversare un oceano. Esse erano invece utili durante la navigazione in piccoli mari, come il Mediterraneo e il mar Rosso.\nIl primo portolano corredato di carte nautiche \u00e8 \"De Spieghel der Zeevaerdt\", pubblicato tra il 1583 ed il 1584 dall'olandese Lucas Janszoon Waghenaer che, per espandere il mercato del suo prodotto a tutte le marinerie d'Europa, ne realizz\u00f2 la traduzione in francese, inglese e tedesco. L'opera di Waghenaer era tanto ben curata che l'Ammiragliato inglese ne commission\u00f2 un rifacimento a Sir Anthony Ashley, che realizz\u00f2 \"The Mariners' Mirrour\", pubblicato attorno al 1588 e successivamente uscito in edizione francese con il nome \"Du Miroir de la navigation\" nel 1590.\nPer tutto il XVII secolo vennero utilizzati in Europa grandi portolani-atlanti, solitamente di produzione olandese anche se ricavati da carte straniere, in pi\u00f9 tomi a copertura di tutto il globo, che comprendevano una minuziosa descrizione delle coste da porto a porto, corredata da rudimentali vedute di costa inserite nel testo, oltre a carte nautiche a scale variabili.\nSolo con il XVIII secolo il portolano venne distinto in maniera definitiva dalla carta nautica: le carte furono prevalentemente riunite in atlanti a dimensione regionale, ed il portolano prese la valenza che ha oggi, ovvero un documento nautico prodotto dagli Enti cartografici ufficiali."}
{"id": "278733", "revid": "228587", "url": "https://it.wikipedia.org/wiki?curid=278733", "title": "Premio NFL miglior giocatore dell'anno", "text": "Il Premio di miglior giocatore dell'anno della NFL (MVP della NFL) viene assegnato al giocatore che maggiormente si \u00e8 contraddistinto durante la stagione regolare della National Football League. Dal il premio \u00e8 assegnato dalla agenzia di stampa \"Associated Press\" e viene assegnato sulla base dei voti di 50 giornalisti, commentatori ed addetti ai lavori che operano all'interno della lega. \nIl premio \u00e8 stato inoltre anche assegnato da altre associazioni di categoria e testate giornalistiche come Pro Football Writers Association, Newspaper Enterprise Association, Sporting News e United Press International.\nAlbo d'oro Joe Carr Trophy.\nLa NFL assegn\u00f2 il Joe F. Carr Trophy (che deve il suo nome al presidente della lega, 1921\u201339) per premiare il miglior giocatore della lega dal 1938 al 1946.\nPremio di MVP assegnato dalla Associated Press.\nIl premio di MVP assegnato dalla Associated Press viene votato dai giornalisti sportivi alla fine della stagione regolare, prima dei play-off, e viene annunciato il giorno prima del Super Bowl.\nIl premio \u00e8 stato condiviso due volte, nel 1997 e nel 2003. Peyton Manning lo ha vinto cinque volte, pi\u00f9 di qualsiasi altro giocatore e l'unico a vincerlo con due squadre diverse (4 coi Colts, 1 coi Broncos). Jim Brown, Johnny Unitas, Brett Favre, Aaron Rodgers e Tom Brady sono stati premiati per tre volte come MVP, mentre Joe Montana, Steve Young e Kurt Warner lo hanno vinto due volte. Favre \u00e8 l'unico ad averlo vinto per tre anni consecutivi. Brady (2010) e Lamar Jackson (2019) sono gli unici ad esserselo aggiudicato con una votazione unanime. La maggior parte dei premi sono stati vinti da quarterback e running back; gli unici difensori ad esserselo aggiudicato sono Alan Page e Lawrence Taylor mentre l'unico giocatore membro degli special team \u00e8 stato Mark Moseley.\nConfusione.\nIl 1\u00ba gennaio 2008, la AP afferm\u00f2 di avere assegnato il suo primo premio di MVP nel 1961. \u00c8 possibile che ci\u00f2 sia stato in reazione a un articolo apparso su \"Pro Football Weekly\" che suggeriva che la lista della Associated Press fosse scorretta. Il mattino di quello stesso giorno, il sito web della AP segnal\u00f2 Jim Brown come MVP del 1957, Gino Marchetti come MVP del 1959, Charlie Conerly come MVP del 1959 e a condividere il premio del Norm Van Brocklin e Joe Schmidt. L'articolo di \"Pro Football Weekly.com\" disput\u00f2 i vincitori del 1958, 1959 e 1960. Come puntualizzato nell'articolo di \"PFW\", la AP ha iniziato ad utilizzare il termine di \"MVP\" nel 1961, perci\u00f2 i premi fino al 1960 sarebbero da considerare non \"MVP\" ma \"Giocatore dell'anno.\" Ad aggiungere altra confusione, il vincitore del 1962, Jim Taylor fu premiato come \"Player of the Year\" e non come \"Most Valuable Player.\" Nel 1963, il termine \"MVP\" fu nuovamente utilizzato. Secondo un altro articolo di \"Pro Football Weekly\", i termini \"Player of the Year\" e \"Most Valuable Player\" erano intercambiabili all'epoca. Secondo il \"2014 NFL Record and Fact Book\", il premio di \"Miglior giocatore\" della NFL fu assegnato a Jim Brown nel 1957 e 1958, a Charley Conerly nel 1959 e a Norm Van Brocklin nel 1960. "}
{"id": "278734", "revid": "110157", "url": "https://it.wikipedia.org/wiki?curid=278734", "title": "Santuario di Nostra Signora del Gazzo", "text": "Il santuario di Nostra Signora del Gazzo \u00e8 un luogo di culto cattolico mariano italiano.\nSi trova a Sestri Ponente, frazione di Genova, sulla sommit\u00e0 del Gazzo ().\nIl monte inizi\u00f2 a essere un luogo di culto nel 1645 quando venne eretta una gigantesca croce di legno affiancata dopo 12 anni da una statua del Madonna della Misericordia in occasione dell'epidemia di peste che decim\u00f2 la popolazione della Repubblica di Genova.\nNel 1660 inizi\u00f2 la costruzione di una cappella e nel 1700 venne celebrata la prima messa.\nL'8 giugno 1873 fu inaugurata un'opera dello scultore savonese Antonio Brilla, una statua della Madonna alta cinque metri visibile anche da lontano.\nAlcuni personaggi illustri hanno visitato il santuario nel corso degli anni: il 18 ottobre 1879 sal\u00ec il principe ereditario Federico durante il suo soggiorno a Pegli; il 28 marzo 1893 fu visitato da Elisabetta di Baviera, moglie dell'imperatore austroungarico Francesco Giuseppe.\nNei locali posti al disotto del Santuario \u00e8 stato costruito un piccolo Museo Speleologico."}
{"id": "278736", "revid": "1305772", "url": "https://it.wikipedia.org/wiki?curid=278736", "title": "Action Quake 2", "text": "Action Quake 2 \u00e8 una mod per il videogioco sparatutto in prima persona \"Quake II\" apparso inizialmente nel 1998, creata da A-Team.\nModalit\u00e0 di gioco.\nModifica il gioco al fine di renderlo pi\u00f9 realistico possibile, con l'inserimento di armi che danneggiano i personaggi in modo realistico.\nIl numero limitato di munizioni e armi presenti nella mappa, le ferite sanguinanti, le caviglie rotte a causa dei salti e dei colpi alle gambe e la relativa necessit\u00e0 di bendarsi, l'assenza di \"medikit\", e gli accessori quali silenziatore e mirino laser, sono alcune delle innovative caratteristiche del gioco."}
{"id": "278737", "revid": "123231934", "url": "https://it.wikipedia.org/wiki?curid=278737", "title": "Marco Cusin", "text": "Biografia.\n\u00c8 nato a Pordenone il 28/02/1985 ed \u00e8 cresciuto nel quartiere di Torre con i genitori.\nVita privata.\nMarco si \u00e8 sposato il 6 luglio 2019 con la reatina Francesca Marchetti a Contigliano.\nCarriera.\nClub.\nCresce nella Pallacanestro Trieste, formazione con la quale ha modo di debuttare in Serie A. Poi due anni a Biella, quindi scende in Legadue dove si ritaglia un minutaggio maggiore in un'annata divisa fra e .\nNel 2007 si trasferisce alla Basket Soresina, formazione di Legadue che conquista la promozione al termine del successivo campionato. Cusin rimane in biancazzurro per un'altra stagione, con la squadra che nel frattempo aveva spostato la propria sede sociale da Soresina a Cremona.\nNell'estate del 2010 passa invece alla Victoria Libertas Pesaro.\nIl 4 luglio 2012 viene ufficializzato il suo passaggio alla . Ci rimarr\u00e0 fino al 2014, ma a settembre passa in Sardegna alla . Viene schierato per\u00f2 molto poco dal coach Romeo Sacchetti e decide quindi di rescindere il suo contratto quasi subito, a ottobre dello stesso anno. Fa comunque in tempo a vincere la sua seconda Supercoppa Italiana, sconfiggendo in finale l', seppur giocando solamente 5 minuti.\nLo stesso giorno dell'addio a Sassari firma un contratto con la , squadra con cui aveva gi\u00e0 giocato dal 2007 al 2010 ottenendo una promozione in Serie A. Dopo due stagioni trascorse in Lombardia, il 10 giugno 2016 la societ\u00e0 biancoblu comunica l'uscita dal contratto con Cusin e con Luca Vitali.\nIl 29 giugno seguente firma un annuale con la .\nIl 28 luglio 2017, Cusin firma con l', con cui vince la supercoppa e lo scudetto.\nIl 2 luglio 2018, Cusin passa all'Auxilium Torino.\nIl 25 agosto 2019, firma per lo Sporting Club Juvecaserta, compagine neopromossa in A2.\nIl 30 ottobre 2020, firma un contratto mensile con la Fortitudo Bologna, con possibilit\u00e0 di prolungarlo fino al termine della stagione. Dopo un mese viene esteso fino al termine della stagione il suo contratto con la Fortitudo.\nNazionale.\nL'esordio in Nazionale avvenne nel luglio 2009, quando il ct Carlo Recalcati lo convoca per alcune gare amichevoli. Gioc\u00f2 anche le quattro gare dell'Additional qualifying round, nel quale gli azzurri non riuscirono a qualificarsi per gli Europei 2009.\nCusin \u00e8 confermato in Nazionale anche dal nuovo ct Simone Pianigiani, con cui ha partecipato agli Europei 2011 in Lituania, agli Europei 2013 in Slovenia e agli Europei 2015.\nNel giugno 2016 viene convocato dal coach Messina per il torneo di Qualificazione Olimpica FIBA 2016 di Torino ma il 9 luglio la squadra italiana viene battuta in finale dalla Croazia.\nNel 2017 disputa le fasi finali dei Campionati Europei arrivando fino ai quarti di finale dove la nazionale viene battuta il 13 settembre dalla Serbia."}
{"id": "278743", "revid": "1543377", "url": "https://it.wikipedia.org/wiki?curid=278743", "title": "International Zetetic challenge", "text": "La International Zetetic challenge (dal greco \"z\u00eat\u00eain\", \"cercare\") \u00e8 stata una sfida tesa a quanti dichiarassero di poter dimostrare un qualunque fenomeno paranormale, sulla base dell'idea che \"l'onere della prova compete a chi fa un'affermazione di qualcosa \"fuori dell'ordinario\".\nLa sfida, lanciata nel 1987, \u00e8 rimasta aperta fino al 2002, arrivando ad offrire negli ultimi anni un premio di duecentomila euro ad \"ogni persona che potesse provare qualunque fenomeno paranormale dinanzi a Henri Broch, G\u00e9rard Majax, Jacques Theodor\"\" (i membri del \"Laboratorio di Zetetica\" di Nizza).\nHenri Broch \u00e8 professore di fisica all'Universit\u00e0 di Nizza Sophia-Antipolis (Francia); Jacques Theodor \u00e8 un ricercatore all'Universit\u00e0 di Parigi e G\u00e9rard Majax un prestigiatore professionista.\nI test vennero svolti presso il \"Laboratorio di Zetetica\" dell'Universit\u00e0 Sophia-Antipolis di Nizza.\nInizialmente, nel 1987, il premio era di cinquecentomila franchi francesi.\nAl decimo anniversario (1997) fu alzato ad un milione di franchi, ed infine, nel 1999, fu portato al valore di duecentomila euro (circa trecentoquindicimila franchi svizzeri), assumendo la denominazione di \"Prize-Challenge Broch-Majax-Theodor\".\nDopo quindici anni di prove sperimentali, nel tentativo di osservare dal vivo un evento paranormale, i proponenti decisero che i risultati nulli ottenuti fino a quel momento ed il tempo e le energie spese nel valutare l'enorme quantit\u00e0 di \"proposte eccessivamente capricciose\" non giustificassero pi\u00f9 l'esistenza della sfida e del relativo premio.\nAl giorno d'oggi, il Laboratorio di Zetetica continua la sua attivit\u00e0 di investigazione dei presunti fenomeni o capacit\u00e0 paranormali ed \u00e8 ancora aperto (al di fuori del premio) a mettere alla prova serie proposte riguardanti il paranormale. \nI test dei candidati.\nNei quindici anni in cui la sfida \u00e8 stata aperta, 264 persone hanno contattato il laboratorio affermando di possedere capacit\u00e0 paranormali. \nLa gran parte di esse, dopo aver raggiunto un accordo sulla procedura da seguire, hanno poi sostenuto dei test in laboratorio.\nI resoconti dei test sono riportati sul sito del laboratorio.\n\u00c8 molto interessante notare dalle fotografie l'atmosfera cordiale in cui questi esperimenti erano condotti, con l'evidente reciproca fiducia fra le due parti in gioco (gli sperimentatori, ad esempio, non mettevano generalmente in dubbio la buona fede dei candidati).\nIn tutti gli esperimenti il risultato sperimentale \u00e8 stato negativo.\nMa la caratteristica notevole, e comune a tutti i casi, era il divario fra le dichiarazioni dei candidati (sulle loro conclamate capacit\u00e0) ed i risultati totalmente negativi ottenuti da essi anche nei pi\u00f9 elementari dei test."}
{"id": "278750", "revid": "24258", "url": "https://it.wikipedia.org/wiki?curid=278750", "title": "Congettura di Taniyama-Shimura", "text": ""}
{"id": "278758", "revid": "1318658", "url": "https://it.wikipedia.org/wiki?curid=278758", "title": "Mausoleo di Teodorico", "text": "Il Mausoleo di Teodorico, a Ravenna, \u00e8 la pi\u00f9 celebre costruzione funeraria degli Ostrogoti. Non sappiamo con precisione quando e da chi fu costruito, vale a dire se alla sua realizzazione provvedesse lo stesso Teodorico il Grande (pertanto prima del 526), o se vi provvedesse la figlia Amalasunta a ridosso della morte del padre.\nIl mausoleo \u00e8 inserito, dal 1996, nella lista dei siti italiani patrimonio dell'umanit\u00e0 dall'UNESCO, all'interno del sito seriale \"Monumenti paleocristiani di Ravenna\".\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale dell'Emilia-Romagna, nel dicembre 2019 divenuto Direzione regionale Musei.\nStoria.\nIl monumento fu costruito all'esterno della cerchia muraria della citt\u00e0, in una zona da tempo occupata da una necropoli, che forse aveva un settore riservato ai Goti.\nDopo la Prammatica Sanzione (a. 560) l'edificio entr\u00f2 a far parte dei beni della Chiesa di Ravenna. Non sappiamo se l'edificio fosse riconsacrato in quella occasione. Il Protostorico Andrea Agnello, che visse nella prima met\u00e0 del IX secolo, informa che ai suoi tempi l'edificio era adibito al culto con il nome di \"Santa Maria \"ad Farum\"\", per la vicinanza di un porto dotato di faro.\nOggi il mausoleo \u00e8 inserito in un parco nell'immediata vicinanza del centro di Ravenna.\nDescrizione.\nLa costruzione si distingue da tutte le altre architetture ravennati per il fatto di non essere costruito in mattoni, ma con blocchi di pietra d'Aurisina per ricordare il Palazzo di Diocleziano a Spalato; il mausoleo presenta una pianta decagonale e l'impostazione a pianta centrale riprende la tipologia di altri mausolei romani (come il Mausoleo di Cecilia Metella), ed \u00e8 caratterizzato da due ordini: \nLa caratteristica pi\u00f9 sorprendente dell'edificio \u00e8 costituita dalla copertura formata da un enorme unico monolite a forma di calotta, anch'esso in pietra Aurisina, di 10,76 metri di diametro e 3,09 di altezza, per un peso di circa 230 tonnellate. Fu trasportato per mare e issato sull'edificio tramite le sue dodici anse (occhielli). Il forte senso di massa dell'edificio dovuto all'utilizzo della pietra segnala la continuit\u00e0 di questo con gli heroon di tradizione romana (la calotta presenta una spaccatura che diede origine a diverse leggende riguardanti Teodorico). Come si sia riusciti a posizionare il monolite in cima alla costruzione non \u00e8 ancora oggi del tutto chiaro; due possibili ipotesi potrebbero essere che esso sia stato alzato sull'edificio man mano che questo veniva costruito, o che gli architetti fecero costruire una specie di diga, una \"piscina\", attorno al mausoleo completato e che quindi abbiano trasportato con una zattera il monolite fino alla cima.\nInoltre qui si trova all'esterno una fascia decorativa con un motivo \"a tenaglia\", l'unica testimonianza a Ravenna di una decorazione desunta dall'oreficeria gota invece che dal repertorio romano-bizantino.\nOltre che rifarsi alla tradizione romana e nordica (gota), l'edificio presenta influssi siriaci nell'accentuata cornice di coronamento."}
{"id": "278759", "revid": "339392", "url": "https://it.wikipedia.org/wiki?curid=278759", "title": "Qnh", "text": ""}
{"id": "278761", "revid": "767487", "url": "https://it.wikipedia.org/wiki?curid=278761", "title": "Paz Lenchantin", "text": "Biografia.\nNata in Argentina, di origini francesi e armene, successivamente si trasfer\u00ec con i suoi genitori a Los Angeles. Dato che tutti e due i genitori erano pianisti a livello professionale, anche lei fu attratta da questo strumento e inizi\u00f2 a suonarlo all'et\u00e0 di cinque anni. Successivamente inizi\u00f2 anche a suonare il violino a otto anni, e la chitarra a dodici anni. Continu\u00f2 cos\u00ec fino a che conobbe il bassista dei Jane's Addiction, Eric Avery, che vista la sua predisposizione per la musica e gli strumenti, le consigli\u00f2 di iniziare a provare a suonare il basso. Questo incontro fece s\u00ec che lei iniziasse ad interessarsi ad altre forme e tipi di musica, non la sola musica classica che aveva suonato fino a quel momento. Bench\u00e9 fosse arrivata ad un buon livello tecnico nella musica classica, comunic\u00f2 ai suoi genitori che stava iniziando ad interessarsi anche alla musica rock, ed i suoi genitori non ebbero niente in contrario. Nonostante fosse ormai interessata dalla musica rock, continu\u00f2 a suonare gli strumenti classici, ed impar\u00f2 da sola a suonare il basso, solamente osservando altri musicisti.\nLa carriera.\nEntr\u00f2 a far parte di una band, i Martini's, finch\u00e9 i membri degli A Perfect Circle, formatisi da poco tempo, la invitarono a entrare a far parte del gruppo. Lei accett\u00f2, e contribu\u00ec con parti di basso, violino e cori, alla realizzazione nel 2000 del primo album della band, \"Mer de Noms\". Successivamente, dato che gli A Perfect Circle erano fermi a causa degli impegni del cantante Maynard James Keenan con la sua band principale, cio\u00e8 i Tool, abbandon\u00f2 la band per entrare a far parte degli Zwan, il gruppo che Billy Corgan aveva formato dopo lo scioglimento degli Smashing Pumpkins. Ma la sua permanenza negli Zwan dur\u00f2 ben poco, dato che ne entr\u00f2 a far parte nel 2002 e la band si sciolse nel 2003. Allora ritorn\u00f2 a collaborare con gli A Perfect Circle, e precisamente contribu\u00ec con violino e pianoforte alla realizzazione del terzo album della band, \"Emotive\", un lavoro di cover pubblicato nel 2004. Contribu\u00ec anche al remix del pezzo \"The Hollow\", presente nel DVD/CD pubblicato dalla band sempre nel 2004, dal titolo \"Amotion\".\nDal 2004 ha collaborato con The Entrance Band di Guy Blakeslee, apparendo prima nell'album \"Wandering Stranger\", poi nel successivo \"Prayer of Death\", sia suonando il basso e il violino che come coproduttore e infine in \"The Entrance Band\". \nNel 2013 \u00e8 entrata a far parte dei Pixies come bassista, sia nei live che in studio, al posto del membro fondatore Kim Deal e della turnista Kim Shattuck. Ha anche partecipato all'album \"Indie Cindy\" nel brano \"Women of War\" pubblicato nel 2014. Ha partecipato, anche come autrice dei brani, al loro album \"Head Carrier\" pubblicato a settembre 2016, costituendo insieme a David Lovering la nuova sezione ritmica del gruppo.\nAltre collaborazioni.\nPer quanto riguarda le collaborazioni con altri musicisti, lei \u00e8 una dei tre nuovi membri della band RTX. Ha inoltre collaborato suonando gli archi con i Queens of the Stone Age, nell'album \"Songs for the Deaf\" insieme alla sorella, Ana Lenchantin. Sempre con lei ha suonato nella band di David Pajo (ex Slint), i Papa M e partecipato agli archi all'album di Melissa Auf der Maur, \"Auf der Maur\" del 2004. Con quest'ultima ha anche formato una band tutta femminile, The Chelsea nel 2002. Ha collaborato e suonato dal vivo con Jarboe (ex Swans)\nCarriera da solista.\nPaz ha pubblicato due album, dal titolo \"Yellow mY skYcaptain\" nel 2000 e \"Songs for Luci \" nel 2006, che non sono disponibili in vendita, dato che sono stati realizzati in tiratura limitata esclusivamente per i suoi fans, ma attraverso la sua pagina su Myspace."}
{"id": "278775", "revid": "124655106", "url": "https://it.wikipedia.org/wiki?curid=278775", "title": "Ore canoniche", "text": "Le ore canoniche sono un'antica suddivisione della giornata sviluppata nella Chiesa cattolica per la preghiera in comune, detta anche \"Ufficio divino\".\nQuesta pratica liturgica deriva dall'uso di recitare preghiere, in modo particolare i salmi del salterio, ad ore prestabilite: ad esempio nel libro degli Atti si riporta che Pietro e Giovanni andavano al tempio per la preghiera pomeridiana. Il salmo 119 dice: \"Sette volte al giorno ti lodo per la tua giusta legge\".\nLa pratica delle ore canoniche \u00e8 osservata da molte chiese, fra cui la Chiesa cattolica, le Chiese ortodosse e la Comunione anglicana. \nIn particolare nella Chiesa cattolica di rito latino si riferisce anche ad un ordine di preghiere chiamato liturgia delle ore (\"liturgia horarum\"), ufficio divino (\"divinum officium\"), \"opus Dei\" (opera di Dio). Questo ordine di preghiere \u00e8 contenuto nel \"libro delle ore\". La suddivisione oraria \u00e8 approssimativa, variando nell'antichit\u00e0 secondo le stagioni e la latitudine.\nGiudaismo antico.\nLe ore canoniche derivano dalla preghiera liturgica ebraica. Nel libro dell'Esodo Dio comanda agli israeliti di offrire sacrifici di animali al mattino pomeriggio alla sera. Dopo qualche tempo questi sacrifici vennero offerti al Tempio di Gerusalemme. Durante l'esilio babilonese, con la prima distruzione del Tempio, si costruirono le prime sinagoghe, con funzioni (a ore fisse della giornata) di lettura della Torah, salmi e inni. Questo \"sacrificio di lode\" cominci\u00f2 a prendere il posto dei sacrifici di animali.\nDopo che il popolo ritorn\u00f2 in Giudea, il precedente servizio di preghiera venne incorporato nel culto del tempio. Gli ebrei della \"diaspora\" nell'impero romano adottarono il sistema di organizzare la propria attivit\u00e0 giornaliera scandendola con momenti di preghiera. Nelle citt\u00e0 romane la campana del Foro suonava la prima volta alle 6.00 (prima ora), poi a met\u00e0 mattina (terza ora, circa le 9.00), poi per l'intervallo del pranzo a mezzogiorno (ora sesta), l'inizio del pomeriggio era alle 15.00 (ora nona), infine il giorno lavorativo aveva termine circa alle 18.00 (ci\u00f2 che sar\u00e0 la preghiera serale)\nPrimo cristianesimo.\nNel Nuovo Testamento il primo miracolo degli apostoli ha luogo sui gradini del tempio, dove Pietro e Giovanni si erano recati per la preghiera (). Anche la visione di Pietro sull'ingresso dei gentili avviene mentre egli sta pregando a mezzogiorno ().\nLa pratica di pregare ad ore fisse si mantenne anche quando la chiesa cristiana cominci\u00f2 a separarsi dal giudaismo. Nella chiesa primitiva si recitavano i salmi (), che da allora hanno sempre fatto parte delle ore canoniche e della preghiera cristiana. La Didach\u00e9, uno dei primi testi cristiani risalente al I o II secolo, raccomandava ai discepoli di recitare la preghiera del Signore tre volte al giorno; quest'uso si \u00e8 mantenuto nelle ore canoniche.\nVerso il II e III secolo alcuni padri della Chiesa come Clemente di Alessandria, Origene e Tertulliano scrivono a proposito della pratica della preghiera del mattino e della sera, e delle preghiere di Terza, Sesta e Nona. Esse potevano essere individuali o comunitarie. A partire dal III secolo i padri del deserto (i primi monaci ed eremiti) cominciarono a vivere secondo il comando di San Paolo di \"pregare senza interruzioni\" (prima lettera ai Tessalonicesi, 5,17) con turni di gruppi di monaci ad ore fisse.\nRito latino.\nQuesto uso, ritenuto quindi di origine apostolica, \u00e8 stato \"formalizzato\" nel 525 da San Benedetto, che compose il primo ufficio di preghiere delle ore. Nel IX secolo esso consiste in otto suddivisioni del giorno e quattro ore notturne (denominate notturni, vigilie o veglie). Basato principalmente su salmi o cantici della Bibbia, con il tempo si sono aggiunti inni, letture agiografiche e altre preghiere.\nCon la riforma cluniacense dell'XI secolo venne data una particolare importanza alla liturgia delle ore, con a capo il monastero di Cluny. La Curia Romana non prescrisse un breviario romano ufficiale fino all'XI secolo, nello sforzo di dare uniformit\u00e0 ai vari usi diffusi nelle varie chiese dell'Occidente.\nMedioevo.\nA partire dal IV secolo le ore canoniche assunsero all'incirca la forma di base mantenuta fino ai giorni nostri. Mentre per i \"secolari\", cio\u00e8 per gli ecclesiastici non monaci e per i laici le ore di preghiera erano non eccessivamente lunghe, nei monasteri esse avevano uno sviluppo maggiore, con l'aggiunta di preghiere. In alcune chiese rette da monaci esse potevano avere anche una forma ibrida, secolare e monastica. San Benedetto, nella sua famosa Regola, si ispir\u00f2 alle forme in uso nelle basiliche di Roma. Egli svilupp\u00f2 anche il concetto dell'unione dell'attivit\u00e0 spirituale con quella fisica, sintetizzata nel detto a lui attribuito: \"ora et labora\", e \"orare est laborare, laborare est orare\", cio\u00e8 pregare \u00e8 lavorare, lavorare \u00e8 pregare. Perci\u00f2 le ore di preghiera presero il nome di ufficio divino (ufficio nel senso di lavoro). I benedettini cominciarono a chiamare le preghiere come \"Opus Dei\", cio\u00e8 lavoro di Dio.\nMan mano che l'ufficio divino aumentava d'importanza nella vita della Chiesa il rituale diveniva sempre pi\u00f9 elaborato. Si cominci\u00f2 ad avere necessit\u00e0 di vari libri, come il Salterio per i salmi, il Lezionario per i brani della Bibbia da leggere in ciascun giorno, la Bibbia per le scritture, l'innario per gli inni ecc. Con l'accresciuta importanza delle parrocchie nel Medio Evo, rispetto alle cattedrali e ai monasteri, si rese necessario un metodo pi\u00f9 semplice e conciso per la celebrazione delle ore. Si ebbero cos\u00ec i primi breviari, nei quali si trova lo schema per l'ufficio giornaliero ed i testi da leggere. Anche a Roma si diffusero i breviari e papa Innocenzo III ne prescrisse l'uso per la Curia romana. Quando i francescani decisero di usare un breviario in volume unico da usare in viaggio, essi adottarono il \"Breviarium Curiae\", sostituendo per\u00f2 il salterio gallicano con quello romano. Questo breviario divenne molto diffuso in Europa e papa Niccol\u00f2 III adott\u00f2 infine il breviario francescano anche a Roma. Con il XIV secolo il breviario conteneva l'intero ciclo delle ore canoniche.\nConcilio di Trento.\nNel periodo successivo al Concilio di Trento il breviario romano divenne il libro di uso generale per l'ufficio divino nell'intera chiesa latina. La revisione del breviario (assieme a quella del messale) venne demandata ai papi poich\u00e9 il concilio non fece in tempo ad occuparsene completamente. Si riafferm\u00f2 l'obbligo per i chierici ed i religiosi di pregare l'intero ufficio giornalmente a nome della chiesa. Gli ordini religiosi tradizionali mantenevano l'obbligo del coro, cio\u00e8 l'ufficio veniva cantato da monaci e frati riuniti, oppure dai canonici delle cattedrali e collegiate, a cui assistevano anche i fedeli. Un'eccezione fu costituita dalla nuova congregazione religiosa fondata nel XVI secolo, i gesuiti, che non avevano pi\u00f9 l'obbligo del coro.\nLe riforme precedenti il Concilio Vaticano II.\nAltri papi operarono in seguito periodiche revisioni del breviario tridentino. Il primo fu papa Pio V nel 1568. Altre edizioni furono pubblicate da Sisto V, Clemente VIII, Urbano VIII, Clemente XI ed altri. Un'importante revisione fu fatta nel 1911 durante il papato di Pio X, con la quale fu ripristinato l'uso di recitare tutti i 150 salmi ogni settimana e furono eliminate alcune ripetizioni. Papa Pio XII fece un'ulteriore riforma del breviario, con l'utilizzo di nuove traduzioni per i salmi e con l'istituzione di una commissione per lo studio della revisione del breviario e la consultazione dei vescovi sulla proposta. Anche Giovanni XXIII si occup\u00f2 della questione, che venne infine trattata al Concilio Vaticano II.\nLe riforme del Concilio Vaticano II.\nDopo il concilio Vaticano II la Chiesa cattolica di rito romano decise di operare una semplificazione delle ore canoniche in modo tale da rendere l'ufficio divino pi\u00f9 accessibile ai laici, per ridare all'ufficio il carattere di preghiera dell'intera Chiesa e non solo monastica.\nCon il \"Motu Proprio\" \"Summorum Pontificum\" del 7 luglio 2007, Papa Benedetto XVI concesse a tutti i chierici la libert\u00e0 di recitare il breviario tradizionale che era in vigore nel 1962 in alternativa alla Liturgia delle Ore pubblicata dopo la riforma liturgica. Tale esercizio venne poi di nuovo limitato da Papa Francesco con il \"Motu Proprio\" \"Traditionis custodes\" del 16 luglio 2021.\nSi \u00e8 abolito l'ufficio di Prima, mentre il Mattutino \u00e8 stato cambiato in modo tale da poter essere celebrato in ogni momento della giornata come ufficio di letture dalla Bibbia o agiografico.\nInoltre il salterio non \u00e8 pi\u00f9 letto integralmente in una settimana ma in quattro. I chierici sono ancora tenuti dalla legge canonica alla recita giornaliera dell'intera liturgia delle ore, e questa pratica, nelle varie comunit\u00e0 religiose, varia a seconda delle loro regole e costituzioni. Il concilio ha inoltre esortato i laici ad appropriarsi della pratica e attualmente molti ne recitano diverse porzioni. Inoltre il Concilio ha incoraggiato la pratica originaria della preghiera in gruppo; in precedenza essa era spesso recitata individualmente dal clero secolare.\nL'attuale rito romano comprende due ore maggiori e cinque minori:\nOre minori, una o tutte le seguenti:\nLe ore maggiori.\nLe ore maggiori sono quelle del mattino (o Lodi) e della sera (Vespri). Quella del mattino ha un carattere di lode, quella della sera di ringraziamento. Entrambe seguono lo stesso schema:\nLe ore minori.\nLe ore minori seguono uno schema pi\u00f9 semplice:\nSpesso viene recitata una parte del salmo 119, il pi\u00f9 lungo del salterio:\nL'ufficio delle letture espande lo schema delle ore del giorno:\nLa preghiera notturna ha un carattere preparatorio per la vita eterna:\nIn ogni ufficio i salmi e i cantici sono intervallati da antifone e conclusi da una dossologia.\nTempi liturgici.\nOltre all'uso di utilizzare l'intero ciclo di 150 salmi nell'arco di quattro settimane, la Chiesa mantiene un ulteriore ciclo di inni, letture, salmi, cantici e antifone per particolari feste e tempi del calendario liturgico romano. Questo ciclo \u00e8 detto \"proprio del tempo\" (cio\u00e8 avvento, natale, quaresima e pasqua) e il \"proprio dei santi\" per le feste dei vari santi.\nRito bizantino.\nCiascun giorno della settimana ha una propria commemorazione:\nNei monasteri le Ore vengono celebrate regolarmente. In molte parrocchie \u00e8 comune alla domenica l'uso di leggere le preghiere di Terza e Sesta prima della Celebrazione Eucaristica; in altre chiese si celebra il Mattutino. In entrambi i casi non ci sono pause fra un ufficio e l'altro.\nIl nuovo giorno liturgico comincia con la celebrazione dei Vespri, in particolare al canto del \"Proke\u00ecmenon\", e non alla mezzanotte.\nSchema dei Vespri:\nLa Compieta e la Preghiera di Mezzanotte hanno uno schema fisso quotidiano. La Compieta pu\u00f2 essere integrata con il canto di un Canone, spesso quello di Preparazione alla Comunione. La Preghiera di Mezzanotte cambia schema solamente al sabato e alla domenica. L'Orol\u00f2gion, o Libro delle Ore, riporta tutte le eccezioni di questi uffici.\nIl Mattutino, l'ufficio pi\u00f9 complesso del rito bizantino, \u00e8 suddiviso in Mattutino vero e proprio e Lodi.\nSchema del Mattutino:\nSchema delle Lodi:\nLe Ore Prima, Terza, Sesta e Nona hanno uno schema comune:\nQuesti gli schemi del tempo ordinario. Durante la Quaresima e il Tempo Pasquale gli uffici seguono schemi differenti.\nNella Chiesa d'Inghilterra.\nIl rito anglicano \u00e8 usato dalle Chiese della Comunione anglicana e dalle comunit\u00e0 anglicane che sono passate alla Chiesa cattolica.\nIl Book of Common Prayer costituisce la base della preghiera anglicana. Esso contiene l'ufficio del mattino (Morning Prayer) e della sera (Evening Prayer).\nLe diverse Chiese della Comunione anglicana hanno sviluppato vari libri liturgici ispirati allo schema base, fra cui anche il Breviario anglicano, usato da gruppi anglocattolici e ispirato al rito romano precedente il Concilio Vaticano II.\nLa maggior parte dei libri di servizio liturgici prevede quattro uffici:\nRito alessandrino o copto.\nIl ciclo liturgico quotidiano della Chiesa ortodossa copta \u00e8 strutturato in questo modo:\nIl nuovo giorno liturgico inizia con l'Offerta dell'incenso vespertina. \nNelle parrocchie solitamente non si celebrano Prima e Canto delle Lodi, iniziando direttamente con l'Offerta dell'incenso mattutina. Il Canto dei Vespri e del Mattutino solitamente vengono celebrati insieme di sera.\nNella Chiesa copta la Liturgia delle Ore, chiamata Agp\u00eca, viene recitata sia privatamente sia collettivamente. \nSchema delle Ore:\nLa Preghiera di Mezzanotte segue uno schema diverso. \u00c8 suddivisa in tre Vigilie e contiene numerosi salmi, tra i quali il Salmo 118 (numerazione dei LXX). \nNelle ferie di Quaresima si segue uno schema differente: \nDurante la Settimana Santa la Liturgia delle Ore segue uno schema proprio, in cui i dodici salmi vengono sostituiti dalla \"Lode Pasquale\". Vengono celebrate le Ore e le Vigilie. \nLa T\u00e0sbeha \u00e8 un ufficio composto da inni e cantici che si susseguono, atti a glorificare il Creatore alla maniera degli angeli. Pu\u00f2 essere celebrata anche dai fedeli, senza la presenza di un sacerdote. Contiene 4 Odi: il Cantico di Mos\u00e8, il salmo 135, il Cantico dei Tre Giovani e i salmi laudativi. \nL'Offerta dell'incenso \u00e8 un ufficio sacerdotale in cui viene offerto l'incenso a Dio alla maniera dei patriarchi dell'Antico Testamento. Si celebra sia al mattino che alla sera e di solito precede la celebrazione della Santa Messa. \nSchema dell'Offerta dell'incenso: \nRito siro-orientale.\nIl Rito siriaco orientale \u00e8 praticato dalla Chiesa assira d'Oriente e dalla Chiesa cattolica caldea. Il nucleo dell'Ufficio quotidiano consiste nella recita dei Salmi. Vi sono solo tre ore regolari di servizio (Sera, Mezzanotte, Mattina), e la Complina \u00e8 usata raramente. \nNell'ufficio della sera si recita una selezione da quattro a sette salmi, variabili con i giorni della settimana, e una \"Shuraya\", o piccolo salmo, che \u00e8 generalmente un frammento del salmo 118, variabile da giorno a giorno. \nNell'ufficio del mattino si recitano un gruppo invariabile di salmi: 109, 90, 103:1\u20136, 112, 92, 148, 150, 116. Nei giorni festivi si recita il salmo 146 dopo il salmo 148, e alla fine si recita il salmo 1:1\u201318.\nIl resto degli uffici consiste in preghiere, antifone, litanie e versi (\"giyura\") inseriti, come nella greca Stichera, tra i versi dei salmi. Nelle domeniche invece del Salmo 146 vengono recitato il Gloria in excelsis Deo e il Cantico di Zaccaria.\nNell'anno liturgico, l'anno \u00e8 diviso in periodi di sette settimane ciascuno chiamate \"Shawu'i\", e sono: l'Avvento, (chiamatao \"Subara\", \"Annunciazione\"), Epifania, Quaresima, Pasqua, gli Apostoli, Estate, \"Elia e la Croce\", Mos\u00e8 e la Dedicazione (\"Qudash idta\"). Le ultime due, Mose e la Dedicazione, durano solo quattro settimane ciascuno.\nOltre alle principali feste cristiane, come il Natale, l'Epifania e la Dormizione, vi sono anche i seguenti periodi di digiuno:\nRito siro-occidentale.\nIl rito siriaco occidentale \u00e8 usato dalla Chiesa ortodossa siriaca e dalla Chiesa cattolica siriaca, ed ha origine dall'antico rito di Antiochia in lingua siriaca.\nIn accordo con il salmo 118, che esorta a pregare sette volte al giorno, il rito prevede sette uffici:\nIl libro delle Ore \u00e8 chiamato \"Shhimo\" (\"Preghiera Comune\"), che ordina gli uffici di ogni giorno della settimana. Ogni ufficio inizia e si conclude con una \"quawmo\", un gruppo di preghiere che include il Padre Nostro. Alla fine dell'ufficio \u00e8 recitato il Credo niceno. Gran parte dell'ufficio consiste in lunghe poesie liturgiche composte ad hoc, simili alle odi bizantine.\nRito armeno.\nIl rito armeno \u00e8 usato dalla Chiesa apostolica armena e dalla Chiesa cattolica armena e prevede nove uffici."}
{"id": "278778", "revid": "1318658", "url": "https://it.wikipedia.org/wiki?curid=278778", "title": "Palladium", "text": ""}
{"id": "278779", "revid": "767487", "url": "https://it.wikipedia.org/wiki?curid=278779", "title": "Odawa", "text": "Gli Odawa, conosciuti anche come Ottawa, sono una popolazione nativa del Canada, diffusa nei pressi del lago Huron, appartenente alla famiglia degli Algonchini. Venne in gran parte sterminata nel corso del XVIII secolo."}
{"id": "278785", "revid": "842", "url": "https://it.wikipedia.org/wiki?curid=278785", "title": "NGSCB", "text": ""}
{"id": "278786", "revid": "2048534", "url": "https://it.wikipedia.org/wiki?curid=278786", "title": "Precision Approach Path Indicator", "text": "In aeronautica, il PAPI (acronimo di \"Precision Approach Path Indicator\") \u00e8 un sistema luminoso di avvicinamento costituito, generalmente, da quattro luci bicromatiche, poste a lato della pista (normalmente sul lato sinistro), che permette agli aeromobili di mantenere la corretta altitudine nel sentiero di discesa durante la fase di avvicinamento e di atterraggio su di aeroporto.\nFunzionamento del PAPI a due luci.\nIl PAPI a due luci \u00e8 chiamato APAPI (Abbreviated Precision Approach Path Indicator) e utilizza i seguenti codici luminosi:\nQuesto impianto adotta un sistema per il quale il colore delle luci cambia in base all'inclinazione con cui le si osserva ed \u00e8 costituito da complessi catadiottrici comprendenti lenti frontali \"piano convesse sferiche\" e riflettori parabolici in lamiera di alluminio purissimo. Tra le lenti e le parabole sono collocati dei filtri rossi."}
{"id": "278788", "revid": "125245744", "url": "https://it.wikipedia.org/wiki?curid=278788", "title": "San Pietro a Patierno", "text": "San Pietro a Patierno \u00e8 un quartiere dell'area nordorientale di Napoli.Confina a ovest coi quartieri di Secondigliano e San Carlo all'Arena, a sud col quartiere Poggioreale, a est e a nord col comune di Casoria ed a nord-ovest col comune di Casavatore.\nGeografia.\nConfina a ovest coi quartieri di Secondigliano e San Carlo all'Arena, a sud col quartiere Poggioreale, a est e a nord col comune di Casoria ed a nord-ovest col\ncomune di Casavatore.\nPur essendo uno dei quartieri pi\u00f9 estesi della citt\u00e0, ha una densit\u00e0 abitativa bassa rispetto alla media comunale e metropolitana dovuta al fatto che gran parte del suo territorio \u00e8 occupato dall'Aeroporto di Capodichino, dall'aeroporto militare Ugo Niutta e dalla NATO.\nStoria.\nCasale demaniale in epoca angioina, il cui nome si trovava nelle mappe catastali come \"San Petrus ad Paternum\" e in italiano anche come \"San Pietro a Paternio\", dall'abolizione del sistema feudale avvenuta per volere di Gioacchino Murat. Dopo l'unit\u00e0 d'Italia e fino al 1926 \u00e8 stato comune autonomo, quando venne fuso con il comune di Napoli, di cui oggi costituisce la municipalit\u00e0 numero 7 assieme a Miano e Secondigliano (prima ancora rappresentava la circoscrizione numero 16). L'amministrazione del comune era affidata ad un Sindaco e alla giunta comunale composta da 4 assessori, due effettivi e due supplenti. Sia il sindaco che gli assessori venivano nominati dal Consiglio Comunale composto da 15 membri eletti tra gli aventi diritto al voto. Le entrate del Comune di San Pietro a Patierno consistevano soprattutto imposte e tasse sui prodotti della terra, in particolare grano e vino e sul bestiame. I decreti del 15 novembre 1925, 3 giugno 1926 e 30 ottobre 1927 diedero il via alla definitiva inclusione del comune di San Pietro a Patierno insieme a quelli di Secondigliano, Chiaiano, Soccavo, Pianura, Nisida, Ponticelli, Barra e San Giovanni a Teduccio all'interno del pi\u00f9 grande comune di Napoli.\nElenco dei sindaci fino al 1925.\nAttraverso gli atti dello stato civile \u00e8 possibile redigere l'elenco dei sindaci del Comune dal periodo murattiano fino alla fusione nel Comune di Napoli:\nCostruzione dell'aeroporto.\nIl vecchio Campo di Marte creato da Murat nel 1816, chiamato poi Piazza d'Armi, inizi\u00f2 ad essere usato per i primi esperimenti di volo. Il terreno pianeggiante, di 44 ettari, a forma di rombo e posto a 72 metri sul livello del mare si prestava perfettamente ad essere utilizzato per gli aerei che stavano muovendo i primi passi.\nIl 5 maggio 1910 tre aviatori stranieri e un italiano si esibirono sul vecchio Campo di Marte. Manifestazioni aeree sportive si susseguirono fino al 1913. Lo scoppio della guerra pose fine alle gare sportive, sostituite da esperimenti militari. L'aeroporto visse una svolta a seguito di un bombardamento da parte di un dirigibile austriaco nella notte tra il 10 e l'11 marzo 1918. Il bilancio finale fu di 16 morti. All'evento segu\u00ec un'interpellanza parlamentare sulla mancata difesa della citt\u00e0 e i provvedimenti di potenziamento dell'aeroporto. Accanto all'ingresso, situato all'epoca in via Nuovo Tempio, vennero costruiti due hangar, di cui uno capace di ospitare un piccolo dirigibile. Il 19 giugno 1921 l'aeroporto venne intitolato al capitano Ugo Niutta morto nel 1916. Al termine della guerra la regia aeronautica prese possesso dell'aeroporto provvedendo ad un primo ampliamento della pista. Con il regio decreto 444 del 1\u00ba marzo 1925 si procedette all'esproprio di alcuni terreni. Venne aperto un nuovo ingresso da piazza Capodichino. Sul finire degli anni trenta e agli inizi degli anni quaranta si procedette allo sviluppo della pista lungo una nuova direttrice. Nel 1948 gli alleati procedettero ad un nuovo ampliamento della pista portandola alla lunghezza di 2100\u00a0m. Nel 1950 per poter aprire l'aeroporto a linee aeree commerciali e civili la pista fu ancora allungata arrivando a 2150\u00a0m. A partire da quella data l'aeroporto di Capodichino funzioner\u00e0 solo per il traffico civile e avr\u00e0 inizio un continuo sviluppo dello scalo, culminato nel 1995 con la privatizzazione ed un piano di investimenti, per un valore di 145 milioni di euro. Lo stesso anno aprir\u00e0 il Terminal 2 per voli charter e nel 2000 Carlo d'Inghilterra inaugura la nuova sala partenze. Ad agosto 2015 il Terminal 2 \u00e8 stato smantellato, fino alla sua definitiva demolizione avvenuta a settembre 2015. Al suo posto verr\u00e0 costruita la stazione Capodichino Aeroporto della Linea 1 della metropolitana.\nCommercio e riciclaggio della scarpa.\nLe strade del quartiere brulicavano di \"bancarielli\" intorno ai quali i calzolai davano nuova vita a scarpe usate, vendute poi nei mercati cittadini e della provincia. Il lavoro veniva svolto in varie fasi, si iniziava dallo smembrare la vecchia scarpa per ottenerne principalmente tomaia e suola, successivamente la tomaia veniva sistemata su di una forma in ferro detta piastra e attaccata ad una suoletta definita \"chiantella\". La terza fase consisteva nella pulitura strofinando carta vetrata e poi passando colla di farina per sistemare il pelo della tomaia. Con la suolatura si procedeva ad attaccare la suola, anch'essa preventivamente lavorata. Si creava quindi il tacco con pezzi di suole di scarto, si limava il tutto e poi si passava all'attintatura dapprima con anellina sciolta in acqua e poi con la tintura vera e propria. Infine la scarpa veniva abbellita con cera d'api e spazzolata per essere pronta alla vendita.\nBombardamento del 4 aprile 1943.\nUn tragico evento che colp\u00ec il quartiere avvenne il 4 aprile 1943, quando un bombardamento da parte degli alleati nel quartiere caus\u00f2 la morte di decine di persone e molti danni. In memoria di questa tragedia, il quartiere ha intitolato al 4 aprile un viale e un largo.\nScosso anche dal terremoto del 1980, il quartiere si sostiene prevalentemente con il commercio all'ingrosso di calzature.\nReligione e culto.\nLa comunit\u00e0 di San Pietro a Patierno festeggia il 29 giugno il suo santo patrono, san Pietro apostolo.\nIl santuario eucaristico dedicato a san Pietro ha origini molto antiche, che risalgono al IX-X secolo. La popolazione, oltre alla devozione al santo, vive un'intensa vita cristiana, nelle due parrocchie del territorio.\nTrasporti e viabilit\u00e0.\nViabilit\u00e0 ciclabile.\nNel 2013 \u00e8 stato presentato da ANEA (Agenzia Napoletana Energia e Ambiente) il progetto per lo sviluppo di itinerari ciclabili in tutti i quartieri del comune di Napoli. Nello specifico, per il quartiere di San Pietro a Patierno, sarebbero interessate ben 17 strade per una spesa stimata intorno ai 339.000\u20ac\nAutobus.\nIl quartiere \u00e8 raggiungibile tramite gli autobus ANM che lo collegano direttamente con il centro cittadino:\noltre a:\ndagli autobus CTPN:\nStazioni ferroviarie.\n\u00c8 in costruzione la stazione Capodichino-Di Vittorio a servizio dei quartieri San Pietro a Patierno, San Carlo all'Arena e Secondigliano. Risulta pianificata la sua apertura per il 2020.\nSan Pietro a Patierno pu\u00f2 usufuire delle seguenti stazioni nei dintorni:\nNel piano \"100 stazioni\" redatto dal Comune di Napoli nel 2003 fu presentato un progetto denominato \"T23\" la quale prevedeva la costruzione di due fermate della linea 10 (collegamento tra Afragola AV e rete metropolitana di Napoli attraverso la stazione Capodichino-Di Vittorio) nel quartiere di San Pietro a Patierno, ai confini con i comuni di Casavatore e Casoria. Dopo anni passati nel dimenticatoio, il progetto \u00e8 stato ripreso nel 2017 dalla Regione Campania sfruttando le risorse previste dal \"Patto per lo sviluppo economico della regione Campania\" per il quale al momento risulta finanziato lo studio di fattibilit\u00e0 e progettazione preliminare da presentare entro il 2019.\nNel 2015 il quartiere \u00e8 stato incluso nel progetto denominato \"Porta Nord\" a cura della societ\u00e0 Last Project S.r.l., la quale prevedeva una stazione e linea monorotaia nella parte bassa del quartiere. Il progetto inoltre prevedeva la riqualificazione degli spazi circostanti la stazione. Al 2017 non risultano ulteriori sviluppi al riguardo.\nAeroporto.\nSu gran parte del territorio di San Pietro a Patierno, che \"divide\" la parte alta da quella bassa,\nc'\u00e8 l'Aeroporto Internazionale di Napoli Capodichino\nSolidariet\u00e0 sociale.\nSan Pietro a Patierno non si \u00e8 ancora ben integrata con la citt\u00e0 per due motivi fondamentali: da un lato l'identit\u00e0 storica del centro, i cui abitanti hanno continuato a vivere in maniera estranea rispetto alla citt\u00e0 nel suo complesso; dall'altro, le politiche del Comune di Napoli, a volte distanti dalle problematiche delle periferie. I dati relativi alla dispersione scolastica sono abbastanza elevati soprattutto nella zona della ricostruzione post-terremoto, nonostante la presenza di quattro scuole elementari. La disoccupazione sfiora punte del 50% per quanto riguarda i giovani, mentre la maggior parte di lavoratori sono impiegati negli enti pubblici. Col concorso istituzionale, si \u00e8 cercato di rispondere ai problemi mediante due laboratori di educativa territoriale \u201cCalimera\u201d e \u201cRobinson\u201d coordinati dal gruppo \u201cA rezza\u201d che si occupa della formazione degli operatori. Al programma partecipano anche molte associazioni di terzo settore quali il \u201cCentro Idea Caritas\u201d, la \u201cBussola\u201d e il \u201cGrillo parlante\u201d.\nSport.\nCalcio.\nLa vecchia societ\u00e0 dell'A.C. San Pietro disput\u00f2 molti campionati di Eccellenza e Promozione, per poi fallire. Attualmente l'ASD San Pietro Napoli milita nel campionato di prima categoria girone D 2021/2022\nTennis.\nL'Associazione Sportiva \"Tennis San Pietro\", a via Dietro la Croce, \u00e8 un circolo sportivo che accoglie bambini, giovani e adulti con corsi di tennis per principianti e per le attivit\u00e0 agonistiche, organizzati da ottimi maestri. Il sabato pomeriggio c'\u00e8 il corso per bambini dai 4 ai 7 anni. La struttura \u00e8 dotata di un campo coperto + 2 scoperti. \u00c8 anche sede di tornei Open, di 4\u00aa e 3\u00aa categoria."}
{"id": "278789", "revid": "729019", "url": "https://it.wikipedia.org/wiki?curid=278789", "title": "Aeroporto di Londra-Gatwick", "text": "LAeroporto di Londra-Gatwick (IATA: LGW, ICAO: EGKK) \u00e8, dopo Heathrow, il secondo aeroporto pi\u00f9 importante di Londra; \u00e8 situato a a sud della capitale inglese.\nHa a disposizione due piste parallele, orientate est-ovest (pi\u00f9 precisamente a 80 gradi e 260 gradi).\nLa pista 26 sinistra (o 8 destra, a seconda della direzione di utilizzo) \u00e8 dotata di sistema di atterraggio strumentale (ILS), ed \u00e8 la pista utilizzata in condizioni normali. Solo quando essa ha bisogno di manutenzione (asfalto, cambio luci..) viene usata l'altra pista, che \u00e8 pi\u00f9 corta. Se il vento \u00e8 inferiore ai 5 nodi, viene usata la 26L per decolli e atterraggi, mentre se \u00e8 superiore si sceglie tra la 08L e la 26R, in base alla sua direzione.\nL'aeroporto \u00e8 dotato di due terminal, il Terminal Nord e il Terminal Sud. \u00c8 stata recentemente costruita una sopraelevata che collega il Terminal Nord a un edificio dove si trovano altri gates che altrimenti sarebbero raggiungibili solo con gli appositi bus.\nL'aeroporto \u00e8 hub della compagnia aerea Air Partner.\nCollegamenti con Londra.\nTreno.\nL'aeroporto di Gatwick \u00e8 servito dai treni di tre societ\u00e0: Gatwick Express, Southern, Thameslink Railways, tutte del Gruppo Govia.\nLa stazione ferroviaria si trova nel Terminal Sud.\nGatwick Express.\nTreni per London Victoria ogni 15 minuti. Durata del viaggio 30 minuti. Il servizio \u00e8 sospeso tra le 00:30 e le 03:30.\nSouthern.\nTreni per London Victoria ogni 20 minuti. Durata del viaggio 40 minuti. Durante la notte, la frequenza \u00e8 ridotta a un treno ogni ora.\nI treni per London Victoria fermano a London Clapham Junction dove, ogni 3 minuti, partono treni che in 10 minuti portano a London Waterloo, la quale a sua volta \u00e8 servita da 4 linee della metropolitana.\nThameslink Railway.\nI treni per London Bridge sono temporaneamente sospesi fino ad agosto 2016.\nThameslink Railway offre anche treni per City Thameslink, Farringdon e St. Pancras International."}
{"id": "278790", "revid": "125685534", "url": "https://it.wikipedia.org/wiki?curid=278790", "title": "Hrvatski Nogometni Klub Hajduk Split", "text": "Il Hrvatski Nogometni Klub Hajduk Split (in italiano \"Associazione Calcistica Croata Hajduk Spalato\"), noto come Hajduk Split e in italiano come Hajduk Spalato, \u00e8 una societ\u00e0 calcistica croata e, in precedenza, jugoslava.\nBench\u00e9 la societ\u00e0 abbia sede a Spalato, fu fondata nel 1911 a Praga, all'epoca facente parte, come Spalato, dell'impero austro-ungarico.\nSi tratta di uno dei club pi\u00f9 titolati della storia del calcio sia jugoslavo che croato: fino al 1991, anno dello scioglimento della Jugoslavia, l'Hajduk aveva vinto 9 campionati e altrettante coppe nazionali, mentre dopo l'indipendenza della Croazia si \u00e8 laureato 6 volte campione nazionale e altrettante volte vincitore della Coppa di Croazia. Il club \u00e8 quarto nella classifica perpetua della Prva Liga jugoslava.\nStoria.\nDalla fondazione alla Repubblica Socialista Federale di Jugoslavia.\nIl club fu fondato nella birreria U Flek\u016f il 13 febbraio 1911 da studenti di Spalato che studiavano a Praga (allora parte dell'impero austro-ungarico), dopo aver assistito ad un incontro tra lo e . \u00c8 questo il motivo per cui Hajduk e Slavia Praga hanno disputato un match al Poljud il 14 febbraio 2011, in occasione della festa per i 100 anni della squadra spalatina. I fondatori del club erano Fabjan Kaliterna, Lucijan Stella, Ivan \u0160aki\u0107, Vjekoslav Ivani\u0161evi\u0107 e Vladimir \u0160ore. Come nome venne scelto quello di \"hajduk\", mentre come denominazione venne scelto \"hrvatski nogometni klub\" (italiano: societ\u00e0 calcistica croata), e come stemma i colori storici della Croazia, cio\u00e8 rosso e bianco a scacchi, come nello stemma del paese.\nLa partita d'esordio fu contro la squadra di calcio degli spalatini italiani, il Calcio Spalato, sconfitto con un netto 9-0.\nIl club raggiunse i massimi livelli nel campionato nazionale jugoslavo negli anni venti quando vinse due titoli, interrompendo in tal modo il dominio delle squadre di Zagabria e Belgrado. Nel 1930 i giocatori dell'Hajduk, con quelli di altri club croati, attuarono un boicottaggio nei confronti della nazionale jugoslava di calcio, per protesta contro la dittatura (serba) proclamata dal re nel 1929.\nDurante la seconda guerra mondiale, dopo l'occupazione di Spalato da parte del Regno d'Italia, il club cess\u00f2 la propria attivit\u00e0 e rifiut\u00f2 la proposta della Federazione Italiana di gareggiare in Serie A e anche la proposta di partecipare al campionato croato allestito dal regime ustascia di Ante Paveli\u0107.\nNel 1944 la squadra e lo staff tecnico decisero di entrare clandestinamente nel nucleo di partigiani jugoslavi che avevano la propria base sull'isola di Lissa, diventando in tal modo la squadra ufficiale dell'esercito jugoslavo di liberazione, giocando come \"Hajduk-NOVJ\".\nDopo la creazione della Repubblica Socialista Federale di Jugoslavia, i giocatori e il gruppo tecnico declinarono la proposta e le pressioni, attuate anche dello stesso Tito, finalizzate a ottenere che il club si trasferisse a Belgrado e diventasse la formazione ufficiale dell'esercito jugoslavo (lo divenne la di Belgrado, mentre il , che si accaparr\u00f2 gran parte dei migliori calciatori del resto della Jugoslavia, in primo luogo il fuoriclasse zagabrese Stjepan Bobek, sar\u00e0 la squadra del \"regime\": il primo presidente fu il generale Franjo Tu\u0111man). Il malanimo tra la tifoseria spalatina e quelle zagabrese e belgradese \u00e8 stato sempre accesissimo, tale che, uando il grande portiere Vladimir Beara pass\u00e0 alla Stella Rossa, non solo gli attacchi nei suoi confronti furono ferocissimi, ma addirittura alla fine della carriera, rientrato a vivere a Spalato - dopo quindici anni - rari spalatini gli rivolgevano la parola.\nI primi anni d'oro dell'Hajduk furono negli anni cinquanta. La \"generazione d'oro\" vinse tre campionati di Jugoslavia, nel 1950, 1952 e 1955. In questi anni i pilastri della squadra erano il portiere Beara e il trequartista Bernard Vukas.\nDopo alcuni decenni bui, l'Hajduk ritorn\u00f2 alla ribalta nazionale negli anni settanta con la seconda cosiddetta \"zlatna generacija\" (\"generazione d'oro\") vincitrice di cinque Coppe di Jugoslavia consecutive e tre campionati jugoslavi tra il 1972 e il 1979.\nDi questa generazione fecero parte i difensori D\u017eoni, Holcer, Buljan, Mu\u017eini\u0107 e Peruzovi\u0107, i centrocampisti Jurica Jerkovi\u0107, Gudelj e Hlevnjak (ma da Lubiana arrivarono anche Brane Oblak e gli attaccanti \u017dungul e \u0160urjak e, subito dopo, Sli\u0161kovi\u0107).\nEpoca croata.\nDopo la nascita della Prva hrvatska nogometna liga, abbreviata in Prva HNL, l'Hajduk si divise con la la vittoria finale del campionato e delle altre competizioni, aggiudicandosi 8 campionati croati (1941, 1946, 1992, 1994, 1995, 2001, 2004, 2005), 6 Coppe di Croazia (1993, 1995, 2000, 2003, 2010, 2013) e 5 Supercoppe di Croazia (1992, 1993, 1995, 2004, 2005).\nColori e simboli.\nColori.\nI colori della maglia dell'Hajduk sono il bianco, che \u00e8 il principale, e il blu, mentre i pantaloncini e i calzettoni sono blu.\nSimboli ufficiali.\nStemma.\nIl simbolo dell'Hajduk \u00e8 un cerchio con all'interno gli scacchi bianchi e rossi come nello stemma della Croazia, che \u00e8 circondato da una banda blu con la scritta \"Hajduk Split\" in bianco.\nStrutture.\nStadio.\nDal 1979 il club gioca le proprie gare interne nello Stadio municipale di Poljud, che si trova a Spalato e che pu\u00f2 contenere 34.198 spettatori. \u00c8 stato costruito per ospitare i VIII Giochi del Mediterraneo che si sono tenuti in citt\u00e0 in quell'anno, ma si \u00e8 disputata qui anche la Coppa continentale di atletica leggera 2010.\nL'Hajduk giocava in precedenza nello Stadio Stari Plac: aperto nel 1911 \u00e8 oggi usato dalla locale squadra di rugby.\nSociet\u00e0.\nSettore giovanile.\nIl club \u00e8 famoso, sia in ambito nazionale, che soprattutto in ottica europea per la sua scuola di calcio giovanile. Diversi sono i calciatori che si sono poi affermati in tutta Europa che sono usciti dal vivaio dell'Hajduk: Alen Bok\u0161i\u0107, Robert Jarni, Slaven Bili\u0107, Igor \u0160timac, Ivica Mornar, Milan Rapai\u0107, Igor Tudor, Ivica \u0160urjak, Luka Peruzovi\u0107, Aljo\u0161a Asanovi\u0107, Ivan Buljan, Zlatko Vujovi\u0107, Nikola Kalini\u0107, Lovre Kalini\u0107, Nikola Vla\u0161i\u0107 e Mario Pa\u0161ali\u0107.\nIl settore giovanile della squadra spalatina si chiama \"Akademija HNK Hajduk \"Luka Kaliterna\"\" (in italiano \"Accademia del HNK Hajduk \"Luka Kaliterna\") in onore della leggenda del club Luka Kaliterna. Il 18 marzo 2019 l'accademia giovanile ha festeggiato i 100 anni dalla fondazione.\nIl settore giovanile del Hajduk \u00e8 formato da dodici squadre maschili: \"Juniori\" (Under 19), \"Juniori 2\" (Under 18), \"Kadeti\" (Under 17), \"Kadeti 2\" (Under 16), \"Pioniri\" (Under 15), \"Pioniri 2\" (Under 14), \"Ml.Pioniri\"(Under 13), \"Ml.Pioniri 2\"(Under 13), \"Po\u010detnici\" (Under 11), \"Po\u010detnici 2\" (Under 10), \"Ml.Po\u010detnici\" (Under 9) e \"Ml.Po\u010detnici 2\" (Under 8).\nDal 2019 Boro Primorac, ex calciatore che ha militato nelle file della squadra, \u00e8 il nuovo direttore dell'accademia.\nAllenatori e presidenti.\nAllenatori.\nTutti gli allenatori dal 1952:\nPresidenti.\nTutti i presidenti dalla fondazione:\nCalciatori.\nL'Hajduk Spalato e la nazionale croata.\nDella formazione base della nazionale croata giunta terza al campionato mondiale di Francia 1998, ben cinque calciatori provenivano dalla scuola calcio dell'Hajduk.\nStatistiche e record.\nPartecipazione ai campionati e ai tornei internazionali.\nCampionati nazionali.\nIl club ha sempre giocato in massima divisione, prima nella Prva Liga jugoslava, dove riporta nove successi, poi nella 1. HNL croata, dove se ne contano altri sei.\nDalla nascita alla stagione 2021-2022 compresa il club ha ottenuto le seguenti partecipazioni ai campionati nazionali:\nTornei internazionali.\nIl traguardo pi\u00f9 prestigioso raggiunto dal club nelle competizioni europee sono le semifinali. Questo evento si \u00e8 verificato in due occasioni, nella Coppa delle Coppe 1972-1973 e nella Coppa UEFA 1983-1984; in entrambi venne i casi venne eliminato da una squadra inglese, prima dal , poi dal poi vincitore. Nella massima competizione continentale il club ha invece raggiunto i quarti nelle edizioni 1975-1976, (eliminazione con il ) 1979-1980 () e 1994-1995 (). Si \u00e8 fermato qui anche nella Coppa delle Coppe 1977-1978 () e nella Coppa UEFA 1985-1986 ().\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Vedran Ro\u017ei\u0107 a quota 49, mentre il miglior marcatore \u00e8 Zlatko Vujovi\u0107 con 20 gol.\nStatistiche di squadra.\nIn campo nazionale il club ha riportato sette vittorie di fila nella Prva hrvatska nogometna liga 2006-2007 (serie interrotta dall'). Per quanto riguarda la miglior vittoria, questa \u00e8 il 12-1 contro il ; restringendo al campionato croato \u00e8 invece il 10-0 ottenuto contro il .\nA livello internazionale la miglior vittoria \u00e8 per 8-0, ottenuta contro lo nel turno di qualificazione della Coppa UEFA 2002-2003, mentre la peggior sconfitta \u00e8 per 6-0, subita contro l' nel primo turno della Coppa delle Coppe 1993-1994.\nTifoseria.\nLa \"Torcida\"\n\u00e8 il principale gruppo organizzato di tifosi dell'Hajduk, nonch\u00e9 il pi\u00f9 vecchio d'Europa: nacque infatti nel 1950. La prima apparizione del gruppo organizzato risale alla domenica del 29 ottobre 1950, in una partita contro la Stella Rossa giocata al Stari Plac. Il gruppo \u00e8 principalmente di estrema destra e vive una rivalit\u00e0 con la tifoseria dell'altro principale club della Croazia, la , con i sostenitori del Rijeka e con in tutte le tifoserie dei club serbi. L'unico gemellaggio della Torcida \u00e8 con il gruppo Tornado Zadar, sostenitore dello .\nOrganico.\nRosa 2021-2022.\n\"Aggiornata al 7 febbraio 2022\"\n \nH.N.K. Hajduk Split II.\nDalla stagione 2014-15 \u00e8 stata istituita la seconda squadra del Hajduk conosciuta come Hajduk II. Al pari delle seconde squadre della e Rijeka \u00e8 stata inserita in Terza Divisione e non pu\u00f2 partecipare alla Coppa Nazionale n\u00e9 essere promossa nella stessa categoria della \"Prima Squadra\". \u00c8 composta da giocatori fra i 18 e i 21 anni, nelle partite ufficiali possono giocare solo 5 \"fuori quota\".\n\u017denski Nogometni Klub Hajduk Split.\nSezione femminile della squadra \u00e8 la \u017denski Nogometni Klub Hajduk Split."}
{"id": "278795", "revid": "77358", "url": "https://it.wikipedia.org/wiki?curid=278795", "title": "Gatwick", "text": ""}
{"id": "278798", "revid": "1543377", "url": "https://it.wikipedia.org/wiki?curid=278798", "title": "Ciclone tropicale", "text": "In meteorologia un ciclone tropicale o tifone \u00e8 un sistema tempestoso, o tipo di ciclone, originatosi su acque tropicali o subtropicali del pianeta e caratterizzato da un centro o vortice di bassa pressione a nucleo caldo e da numerosi fronti temporaleschi (linee di groppo), disposti tipicamente a spirale e in rotazione attorno ad un centro ben definito, che producono forti venti e pesanti precipitazioni piovose nelle aree coinvolte dal loro passaggio.\nQuesti cicloni si producono in conseguenza del calore sensibile liberato dall'oceano alimentandosi poi grazie al calore latente di condensazione liberato nell'aria dal vapore acqueo in condensazione. Sono diversi da altre tempeste o vortici atmosferici (es. cicloni extratropicali) proprio perch\u00e9 hanno un diverso meccanismo di alimentazione dell'energia. I cicloni tropicali, per questo, si formano spesso sull'oceano sopra l'equatore, a circa 15\u00b0 di latitudine di distanza da esso, spostandosi poi verso alte latitudini del rispettivo emisfero fino a esaurirsi pi\u00f9 o meno lentamente trasformandosi in comuni cicloni extratropicali. Tuttavia se le temperature marine lo consentono possono svilupparsi fino a circa 30\u00b0 di latitudine o addirittura oltre i 35\u00b0 di latitudine in caso di transizione tropicale, un processo che consenta la trasformazione dinamica e termodinamica di un ciclone extratropicale in un ciclone tropicale.\nIn relazione all'entit\u00e0 e alla zona geografica di formazione di un ciclone tropicale, esso \u00e8 chiamato in modo diverso: \"uragano\", \"tifone\", \"tempesta tropicale\", \"tempesta ciclonica\", \"depressione tropicale\" o semplicemente \"ciclone\".\nEtimologia.\nLa parola \"tifone\" ha due possibili origini:\nLa parola \"uragano\" deriva dal nome di un dio della tempesta degli Amerindi dei Caraibi, \"Huracan\", da cui proviene lo spagnolo \"hurac\u00e1n\".\nInfine, la parola \"ciclone\" viene dal greco \"\u03ba\u03cd\u03ba\u03bb\u03bf\u03c2\", che significa \"cerchio\".\nTerminologia.\nI cicloni tropicali sono classificati dentro tre grandi categorie basate sulla intensit\u00e0 della fenomenologia: depressioni tropicali, tempeste tropicali, e un terzo gruppo di tempeste pi\u00f9 intense, di cui il nome dipende in base alla regione. Per esempio, se una tempesta tropicale ha luogo nel Pacifico nord-occidentale e raggiunge venti dell'entit\u00e0 di un uragano sulla scala di Beaufort, prende il nome di \"\"tifone\"; se una tempesta tropicale della stessa entit\u00e0 si verifica invece nel Bacino del Pacifico nord-orientale viene chiamato \"uragano\". I termini \"uragano\" e \"tifone\"\" non sono usati nell'emisfero meridionale o nell'Oceano Indiano. In questi bacini prendono il nome di \"cicloni\".\nQuindi a seconda della regione vengono usati termini diversi per descrivere i cicloni tropicali con venti massimi sostenuti che superano i 33\u00a0m/s (63 nodi o 117\u00a0km/h):\nLocalmente, sono stati usati i termini \"Bagyo\" nelle Filippine, \"Taino\" a Haiti e \"Willy-willies\" in Australia, \"reppu\" in Giappone, \"asina-t\" nel Golfo Persico.\nDepressione tropicale.\nLa depressione tropicale \u00e8 un sistema di nubi e temporali dove i venti raggiungono la velocit\u00e0 massima di 63 km/h. Non c'\u00e8 un \"occhio\" e non sono organizzati a spirale, come di solito avviene nei cicloni. Vi \u00e8 comunque un'area di bassa pressione da cui prende il nome \"depressione\". Si tratta dello stadio iniziale che pu\u00f2 evolvere in vero e proprio ciclone/uragano/tifone se si presentano le condizioni fisiche opportune di sviluppo.\nTifoni, uragani o cicloni.\nI tifoni (uragani o cicloni) sono depressioni, cio\u00e8 aree con una pressione atmosferica molto bassa, con estensione di qualche centinaio di chilometri, organizzati a spirale ovvero veri e propri vortici atmosferici violente che provocano cio\u00e8 forti venti, abbondanti precipitazioni e pesanti inondazioni lungo le coste. Si formano unicamente sul mare penetrando marginalmente all'interno dei continenti, dove rapidamente si attenuano, e sono tipici dei mari tropicali. La loro formazione avviene alla fine dell'estate e in autunno quando sui mari staziona aria calda e umida per via delle pi\u00f9 alte temperature raggiunte dall'acqua superficiale.\nDescrizione.\nStruttura e classificazione.\nUn forte ciclone tropicale \u00e8 composto dai seguenti componenti:\nIntensit\u00e0 e denominazione.\nI cicloni tropicali sono classificati in tre gruppi principali in base alla loro crescente intensit\u00e0: depressioni tropicali, tempeste tropicali e un terzo gruppo il cui nome dipende dall'area geografica in cui si verificano (uragani, tifoni o cicloni).\nUna \"depressione tropicale\" \u00e8 un sistema organizzato di nuvole e temporali con una ben definita circolazione superficiale e venti sostenuti con velocit\u00e0 massima di 17\u00a0m/s (pari a 33 nodi o 62\u00a0km/h). Non ha un vero occhio e non ha la forma spiraliforme tipica delle tempeste pi\u00f9 violente. \u00c8 per\u00f2 gi\u00e0 un sistema di bassa pressione, da cui il nome.\nAll'intensit\u00e0 di uragano o tifone, un ciclone tropicale tende a sviluppare un \"occhio\", un'area di relativa calma (e minor pressione atmosferica) al centro. L'occhio \u00e8 spesso visibile nelle immagini di satellite come un piccolo punto circolare libero dalle nuvole, a testimonianza di moti d'aria discendenti (\"subsidenza\"). Negli Stati Uniti \u00e8 in voga la \"Scala Saffir-Simpson\" che classifica l'intensit\u00e0 di un uragano su una scala da 1 a 5 a seconda della velocit\u00e0 dei venti.\nMeccanica generale di un ciclone tropicale.\nStrutturalmente, un ciclone tropicale \u00e8 un grande sistema di nuvole, vento e attivit\u00e0 temporalesca in rotazione su s\u00e9 stesso.\nLa sua fonte primaria di energia \u00e8 il calore sensibile o diretto proveniente dalla superficie marina e la liberazione del calore latente da parte del vapore acqueo che si condensa a quote elevate nelle imponenti nubi temporalesche. In ultima analisi, quest'energia deriva direttamente dal Sole, che produce l'evaporazione dell'acqua marina; l'energia solare viene immagazzinata durante la fase di evaporazione e liberata durante la successiva fase di condensazione.\nPerci\u00f2, un ciclone tropicale pu\u00f2 essere visto come un gigantesco motore termico verticale, mosso da forze fisiche come la gravit\u00e0 e la rotazione della Terra. La condensazione aumenta l'instabilit\u00e0 atmosferica verticale, determinando il calo di pressione e facendo aumentare l'intensit\u00e0 dei venti che a loro volta favoriscono l'ulteriore evaporazione e la condensazione stessa, con un meccanismo che si autoamplifica finch\u00e9 esiste la fonte di energia che lo alimenta: l'acqua calda.\nFattori come il continuo squilibrio nella distribuzione delle masse d'aria contribuiscono al bilancio energetico del ciclone. La rotazione intorno al proprio asse (Rotazione terrestre) della Terra pone il sistema in rotazione secondo il principio del Coriolis (Forza di Coriolis) e ne influenza inoltre la traiettoria. \nPer la formazione di un ciclone tropicale occorrono anche una perturbazione meteorologica preesistente capace di favorire la divergenza d'aria in quota e la convergenza al suolo, un oceano tropicale caldo (temperatura superiore ai 26-27\u00a0\u00b0C) e venti relativamente leggeri in alta quota.\nLa condensazione come forza motrice \u00e8 il tratto distintivo dei cicloni tropicali rispetto ad altri fenomeni meteorologici e il fatto che essa sia pi\u00f9 forte nei climi tropicali costituisce la ragione per cui queste strutture si originano proprio ai tropici.\nPer contro, i cicloni delle medie latitudini traggono la loro energia principalmente dai gradienti termici orizzontali preesistenti nell'atmosfera terrestre.\nPer alimentare il suo meccanismo termico un ciclone tropicale deve rimanere al di sopra di acque calde, che forniscono l'umidit\u00e0 atmosferica necessaria. Quando un ciclone tropicale passa sopra la terraferma la sua intensit\u00e0 diminuisce rapidamente declassandosi a semplice depressione; salendo di latitudine e trovando acque pi\u00f9 fredde si trasforma in un comune ciclone extratropicale.\nAlcuni scienziati hanno stimato che la potenza termica rilasciata da un uragano sia compresa tra 50 e 200 trilioni di watt (50-200.000\u00a0GW), circa l'energia generata dall'esplosione di una bomba atomica da 10 megatoni ogni 20 minuti.\nIl movimento pi\u00f9 importante delle nubi \u00e8 verso il centro con un movimento tipico a spirale creando imponenti barriere di nubi che si innalzano fino alla tropopausa; i cicloni tropicali sviluppano anche un movimento in senso opposto ad alta quota, costituito dalle nuvole (cirri) formate con il vapore condensato che viene espulso in alto dal \"camino\" del ciclone. La presenza di questi cirri ad alta quota pu\u00f2 essere il primo segno dell'arrivo imminente di un uragano.\nCause e formazione.\nLe cause e la formazione dei cicloni tropicali sono oggetto tuttora di ricerche scientifiche e non sono ancora perfettamente chiare. Comunque si \u00e8 compreso che sono necessari almeno cinque fattori concomitanti:\nTuttavia, esistono casi di cicloni tropicali che si sono formati senza rispettare tutte le condizioni suddette. In particolare la formazione di numerosi cicloni tropicali su acque molto inferiori ai 26\u00a0\u00b0C (19-24\u00a0\u00b0C) mette in serio dubbio la robustezza del primo fattore descritto, quello di una costante temperatura marina di almeno 26\u00a0\u00b0C.\nSoltanto alterazioni ben specifiche della condizione meteorologica possono portare alla formazione di cicloni tropicali, tra queste:\nStagionalit\u00e0.\nA livello mondiale, l'attivit\u00e0 dei cicloni tropicali ha un picco a fine estate quando le temperature dell'acqua sono pi\u00f9 alte. Peraltro, ogni bacino ha il suo specifico andamento stagionale.\nNell'Atlantico Settentrionale, gli uragani si concentrano nel periodo giugno-novembre, con un picco tra la fine di agosto e tutto settembre (il picco statistico medio cade il 10 settembre). Il Pacifico nordorientale ha un periodo di attivit\u00e0 pi\u00f9 ampio, ma simile all'Atlantico. Il Pacifico nordoccidentale vede cicloni tropicali tutto l'anno, con un minimo a febbraio e un picco all'inizio di settembre. Nell'Oceano Indiano settentrionale, i cicloni tropicali sono pi\u00f9 frequenti da aprile a dicembre, con picchi a maggio e novembre.\nNell'emisfero australe, l'attivit\u00e0 dei cicloni tropicali comincia alla fine di ottobre e finisce a maggio, con un picco tra la met\u00e0 di febbraio e i primi giorni di marzo.\nA livello mondiale, si formano in media 80 cicloni tropicali all'anno.\nZone di formazione.\nLa maggior parte dei cicloni tropicali si generano nella fascia di latitudini di intensa attivit\u00e0 temporalesca \nchiamata zona di convergenza intertropicale (ITCZ - dall'inglese \"Intertropical Convergence Zone\"). Si pu\u00f2 affermare che la quasi totalit\u00e0 dei cicloni ha origine tra i 10 e i 30 gradi di latitudine, l'87% di essi addirittura a meno di 20 gradi. Poich\u00e9 \u00e8 l'effetto o la forza di Coriolis a dare inizio e a mantenere la rotazione \ndei venti all'interno del ciclone, questo ne impedisce la formazione a latitudini inferiori ai 10 gradi, dove tale forza \u00e8 debole . \u00c8 possibile la formazione in questa zona, qualora vi sia un'altra sorgente di rotazione iniziale. Questa condizione, alquanto rara, fa s\u00ec che tali cicloni abbiano una frequenza secolare al massimo. L'uragano Ivan del 2004 \u00e8 una di queste rarit\u00e0.Una combinazione di preesistente instabilit\u00e0 atmosferica, divergenza ai livelli alti della troposfera e intrusioni di aria fredda di origine monsonica hanno portato all'origine nel 2001 al Tifone Vamei a solo 1,5 gradi di latitudine. \u00c8 stimato che questa occasionalit\u00e0 si possa verificare una volta ogni 400 anni.\nBacini principali.\nSono sette i bacini principali che generano cicloni tropicali:\nAree di formazione inusuali.\nNelle seguenti aree geografiche i cicloni tropicali sono molto rari:\nMovimenti e percorsi.\nVenti su larga scala.\nSebbene i cicloni tropicali siano dei grandi sistemi che generano un'enorme quantit\u00e0 di energia, i loro movimenti sulla superficie terrestre sono spesso rapportati ai livelli che trasportano un flusso. Cio\u00e8, in genere i venti - il flusso sull'atmosfera terrestre - sono responsabili dello spostamento e della direzione dei cicloni tropicali. Il movimento si riferisce \"al percorso del ciclone tropicale \".\nInterazione con sistemi ad alta e bassa pressione.\nInfine, quando un ciclone tropicale si sposta a latitudini pi\u00f9 alte, il suo percorso pu\u00f2 essere deviato significativamente da venti che si muovono verso un'area di bassa pressione. Molti cicloni tropicali lungo la costa orientale degli Stati Uniti o il Golfo del Messico, per esempio, sono deviati verso nord-est da aree di bassa pressione che si spostano da ovest verso est sopra il Nordamerica.\nStoria della nomenclatura dei cicloni tropicali.\nPer molte centinaia di anni dopo che gli Europei raggiunsero le Indie Occidentali, gli uragani presero il nome dal santo del giorno in cui la tempesta appariva.\nLa pratica di dare alle tempeste nomi propri fu introdotta da Clement Lindley Wragge, un meteorologo anglo-australiano, alla fine del XIX secolo. Us\u00f2 nomi femminili, i nomi dei politici che l'avevano offeso, e nomi della storia e della mitologia.\nDurante la Seconda Guerra Mondiale, ai cicloni tropicali vennero dati nomi femminili, principalmente per la comodit\u00e0 dei meteorologi, ed in una certa maniera ad hoc. Negli anni seguenti furono usati nomi dal Joint Army/Navy Phonetic Alphabet (alfabeto fonetico unitario Esercito/Marina).\nLa convenzione moderna venne introdotta per evitare ambiguit\u00e0 nelle comunicazioni con navi ed aerei. Dato l'aumento dei trasporti ed il miglioramento in numero e qualit\u00e0 delle osservazioni meteorologiche, molti tifoni, uragani e cicloni erano osservati in contemporanea. Per non confonderli tra di loro, negli Stati Uniti dal 1953 la National Hurricane Center inizi\u00f2 a dare sistematicamente un nome alle tempeste tropicali e agli uragani, pratica successivamente proseguita dalla Organizzazione Meteorologica Mondiale.\nIn accordo con l'uso, nella lingua inglese, di riferirsi alle cose inanimate come barche, treni, ecc., usando il pronome femminile \"lei\", i nomi utilizzati furono esclusivamente femminili. Alla prima tempesta dell'anno veniva dato un nome che iniziava per A, alla seconda per B, ecc. Comunque, dato che tempeste tropicali ed uragani erano fortemente distruttivi, si consider\u00f2 questa pratica sessista. Il National Weather Service rispose a queste preoccupazioni nel 1979, con l'introduzione nella nomenclatura di nomi maschili, che da allora si alternano a quelli femminili. Sempre nel 1979 si cominci\u00f2 a preparare una lista di nomi prima che iniziasse la stagione, utilizzando nomi di origine inglese, francese o spagnola, essendo queste le lingue predominanti nella regione dove le tempeste si formano.\nCiclone tropicale mediterraneo.\nIn meteorologia, il \"ciclone tropicale mediterraneo\" (detto all'inglese anche \"medicane\", dalla fusione dei termini inglesi \"MEDIterranean hurriCANE\" \"uragano mediterraneo\", in italiano traducibile come medigano o uraganeo) \u00e8 un sistema di bassa pressione caratterizzato da un nucleo caldo, convezione temporalesca attorno ad un centro di venti ben definito, piogge torrenziali, forti venti, che tipicamente compare nell'area del bacino del Mediterraneo.\nI cicloni tropicali sul Mediterraneo, per quanto anomali, si sviluppano per transizione tropicale, un processo caratterizzato dalla trasformazione dinamica e termodinamica di un ciclone extratropicale in un ciclone tropicale.\nQuesto processo permette la formazione di cicloni tropicali anche oltre i 30\u00b0 di Latitudine e su superfici marine inferiori ai 26\u00a0\u00b0C, generalmente considerate necessarie per lo sviluppo di questi sistemi.\nCicloni e cambiamenti climatici.\nLe superfici della maggior parte degli oceani tropicali hanno subito un riscaldamento di 0,25 - 0,5 gradi Celsius durante gli ultimi decenni. Il gruppo intergovernativo sui cambiamenti climatici (IPCC) ritiene probabile che la causa principale dell'aumento globale della temperatura media sulla superficie degli oceani negli ultimi 50 anni \u00e8 l'aumento nella concentrazione dei gas a effetto serra, con una conseguenza diretta sul numero di cicloni tropicali. La comunit\u00e0 mondiale dei ricercatori di cicloni tropicali ha rilasciato una dichiarazione sul legami tra il cambiamento climatico antropico (umano-indotto) e l'origine dei cicloni tropicali, tra cui uragani e tifoni. Questa dichiarazione \u00e8 in risposta a una maggiore attenzione sui cicloni tropicali e sulle loro cause, prevedendo un aumento dell'intensit\u00e0 dei cicloni tropicali del 2\u201311% entro il 2100 ed un aumento del 20% delle precipitazioni ad essi legati.\nDi recente si \u00e8 verificato in tutto il mondo un gran numero di cicloni tropicali a grande impatto ambientale: 10 cicloni tropicali in Giappone nel 2004, cinque cicloni tropicali che interessano la Isole Cook in un periodo di cinque settimane nel 2005, il ciclone Gafilo nel Madagascar nel 2004, il ciclone Larry in Australia nel 2006, il tifone Saomai in Cina nel 2006 e molti altri cicloni tropicali stagionali nella zona atlantica tra il 2004 e il 2005 - tra cui l'uragano Katrina che ha provocato catastrofiche conseguenze socio-economiche. Recenti studi scientifici hanno segnalato un forte aumento negli ultimi decenni nel numero dei cicloni tropicali, nell'energia e nelle velocit\u00e0 dei venti in associazione con la temperatura pi\u00f9 calda della superficie del mare esistente in alcune regioni.\nConclusioni:"}
{"id": "278800", "revid": "1543377", "url": "https://it.wikipedia.org/wiki?curid=278800", "title": "Lira genovese", "text": "La lira genovese fu un'unit\u00e0 monetaria in uso nella Repubblica di Genova.\nStoria.\nLa zecca di Genova produsse monete in vari tagli dal 1138 fino al 1814.\nDopo questa data, quando la Repubblica di Genova fu incorporata nello Stato Sabaudo, la zecca rimase in funzione emettendo monete fino al 1860\nAlla fine del XV secolo la lira genovese era una moneta d'argento dal peso di circa 13\u00a0g. Intorno al 1670 pesava 5,20 g e a met\u00e0 del Settecento 4,57\u00a0g.\nQuando ebbe termine l'epoca della Repubblica la moneta da una lira pesava 4,16 g all'889/1000 pari a 3,69824 g d'argento fino ossia 0,239 g d'oro fino.\nFurono emesse monete da 1, 2, 4, 8, 12, 24, 25, 48, 50 e 96 Lire.\nEsisteva anche il \"Terzo di Madonnina\" (6 soldi e 8 denari), da 1,45\u00a0g, detta anche seino.\nEra anche divisa in venti soldi. Monete in multipli di Lira (2, 4, 8, 12, 24, 48 e 96 Lire) furono emesse anche durante la Repubblica ligure (1797-1805), prima dell'annessione all'impero francese sotto Napoleone I.\nA titolo d'esempio riguardo al valore della lira genovese, si pu\u00f2 osservare che negli ultimi anni di vita della Repubblica, le entrate fiscali relative alla movimentazione delle merci nel porto di Genova durante un intero anno, non superarono mai di molto il controvalore di 1.600.000 Lire genovesi.\nQuesto dato aiuta a comprendere l'enormit\u00e0 del debito contratto da Genova nei confronti della sola Francia (pari a circa due milioni di Lire genovesi) per l'invio di truppe transalpine a collaborare con le milizie genovesi nel tentativo di soffocare la rivolta della Corsica, debito cui si aggiungevano quelli contratti per la condotta della guerra e per assoldare mercenari di altra provenienza e che, complessivamente, portarono Genova nel 1768 con il trattato di Versailles alla perdita definitiva dell'isola e alla crisi che avrebbe segnato dopo pochi anni la fine della gloriosa e antica Repubblica marinara."}
{"id": "278801", "revid": "125700388", "url": "https://it.wikipedia.org/wiki?curid=278801", "title": "Aeroporto di Bolzano", "text": "LAeroporto di Bolzano , o Aeroporto di Bolzano-Dolomiti (in tedesco: \"Flughafen Bozen-Dolomiten\"), anche comunemente indicato come Aeroporto di San Giacomo, \u00e8 un aeroporto italiano situato nella zona sud del capoluogo altoatesino nella zona di San Giacomo. Dista 5 km dal centro della citt\u00e0 e 1 km dall'uscita autostradale dell'A22 Bolzano Sud e dalla stazione ferroviaria Bolzano Sud-Fiera.\nA disposizione dei passeggeri in partenza ci sono 80 posti auto localizzati di fronte al terminal e ulteriori 200 sono situati nel nuovo parcheggio lungo la strada di accesso all'aeroporto.\nA partire dal 17 giugno 2021, sono iniziate le operazioni di Sky Alps dallo scalo, collegandolo con Catania, Cagliari, Lamezia Terme e Olbia nel weekend come charter verso localit\u00e0 turistiche estive in collaborazione con il Tour Operator AveoTours, con Roma, Berlino, D\u00fcsseldorf, Olbia e Ibiza come destinazioni di linea, facendo scalo sull'ultima a Parma. A fine Agosto dello stesso anno la tratta per Roma \u00e8 stata rimossa per mancanza di prenotazioni.\nA met\u00e0 settembre 2021 sono state comunicate le nuove rotte per l'inverno 2021/2022 operate da Sky Alps rispettivamente verso: Bruxelles, Copenhagen, Amburgo e Londra Gatwick.\nInsieme all'aeroporto di Foggia e quello di Siena \u00e8 stato in passato definito \"aeroporto bonsai\" (ovvero a bassa densit\u00e0 di passeggeri e con costi sproporzionati) e conseguentemente ne fu ipotizzata la chiusura definitiva, poi scongiurata. \u00c8 altres\u00ec in trattativa la possibilit\u00e0 di aprire un collegamento con l\u2019aeroporto di Tortol\u00ec, altro scalo da includersi nella lista degli aeroporti bonsai.\nL'aeroporto.\nL'aeroporto di Bolzano \u00e8 stato istituito il 4 ottobre 1926 grazie al Regio Decreto n.1994; esso \u00e8 dotato di una pista lunga 1706 metri grazie all'ultimo allungamento del 2021, orientata quasi nord-sud. La nuova dirigenza (2006) ha auspicato l'allungamento del sedime aeroportuale di 400 metri e della pista di 70 metri verso sud in modo da consentire l'atterraggio di aerei pi\u00f9 grandi che potrebbe consentire di accrescere il numero di passeggeri, con un minimo incremento del numero di voli, a 400.000 unit\u00e0 l'anno contro i soli 40.000 circa del 2013. Dispone inoltre di una sezione militare, sede del 4\u00ba Reggimento AVES \"Altair\".\nNel 1999 si sono conclusi i lavori dell'allungamento della pista d'atterraggio, portata a 1300 metri e l'impianto per far s\u00ec che possano atterrare velivoli anche durante le ore notturne. Ci\u00f2 ha fatto s\u00ec che la capacit\u00e0 degli aerei \u00e8 aumentata fino a 70 passeggeri.\n\u00c8 di recente costruzione un nuovo hangar privato, per il ricovero e la manutenzione di velivoli fino a 100 passeggeri. Periodicamente, infatti, gli aeromobili Air A!ps si spostavano tra Innsbruck e Bolzano per motivi di riposizionamento e manutenzione di alto livello.\nL'amministrazione provinciale altoatesina \u00e8 socia dei vicini \"Aeroporti del Garda\" (Verona e Brescia) con quote pari al 6,664% del capitale e finanzia trasferimenti low cost tra gli aeroporti del Garda e l'Alto Adige.\nLa Provincia di Bolzano si \u00e8 occupata direttamente delle trattative col demanio militare per poter utilizzare l'area a fine Via Francesco Baracca, sulla sinistra, dove nel corso del 2011 \u00e8 stato realizzato un ampio parcheggio di 198 posti auto. A dicembre 2011 \u00e8 stato aperto al pubblico il nuovo terminal, adeguato anche a voli extra-Schengen.\nRecentemente si \u00e8 poi valutato la realizzazione di un nodo di scambio con la costruzione di una stazione ferroviaria che possa servire direttamente il terminal e l'adiacente frazione di San Giacomo.\nIl 14 gennaio 2012 l'unica compagnia aerea che utilizzava stabilmente lo scalo, la Air A!ps, in forti difficolt\u00e0 finanziarie, ha sospeso a tempo indeterminato i voli. Tutti gli aeromobili della flotta sono stati bloccati all'Aeroporto di Innsbruck e privati della licenza di volo, lasciando lo scalo bolzanino privo di servizi di linea e il nuovo terminal. Il 1\u00ba febbraio 2012 sono ripresi i collegamenti.\nIl 1\u00ba dicembre 2012 Air Alps lascia l'aeroporto dopo il rifiuto dell'Enac (l'Ente Nazionale per l'Aviazione Civile) di rilasciare un'autorizzazione ridotta per due soli voli durante la settimana e uno nel weekend, anzich\u00e9 quattro al giorno e due nei fine settimana.\nIl Ministero induce due bandi per coprire la tratta Bolzano-Roma, ai quali nessuna compagnia aerea sembra interessata. Dopo la conferma che anche il secondo bando per la tratta Bolzano - Roma \u00e8 andato deserto, il Ministero ha autorizzato ufficialmente l'Enac a trattare con la compagnia elvetica Darwin Airline, la quale ha deciso di dare la propria disponibilit\u00e0 a servire la tratta. Tra la fine di aprile e i primi giorni di maggio la compagnia ha incominciato l'addestramento dei suoi piloti all'aeroporto di Bolzano.\nDopo l'ok dell'Enac, la compagnia ha iniziato a volare tra Bolzano e Roma con i suoi Saab 2000 dal 30 giugno 2013, sospendendo i voli il 18 giugno 2015.\nIl referendum del 12 giugno 2016.\nIl 20 ottobre 2015 la Giunta della provincia autonoma di Bolzano ha votato il disegno di legge sull'aeroporto di Bolzano, che avrebbe visto la provincia impegnata nelle attivit\u00e0 di sviluppo e potenziamento delle attivit\u00e0 dello scalo bolzanino attraverso un finanziamento annuo di 2,5 milioni di euro fino al 2022; successivamente il finanziamento pubblico sarebbe sceso a 1,5 milioni di euro. Se non fosse stato raggiunto l'obiettivo minimo di 170.000 passeggeri annui il finanziamento sarebbe stato interrotto.\nIl 12 giugno 2016 il disegno di legge \u00e8 stato sottoposto a un referendum popolare consultivo. I votanti sono stati il 46,7% degli aventi diritto (quorum del 40% superato), mentre il 70,6% dei votanti ha votato contro il disegno di legge.\nQuesto ha avuto come conseguenza diretta l'interruzione del finanziamento pubblico da parte della Provincia Autonoma di Bolzano (gestore pubbllico dello scalo aeroportuale) e, conformemente ai Regolamenti Nazionali (vedi ENAC), la cessione del 100% della societ\u00e0 ABD (Airport Bolzano Dolomiti) ad un nuovo soggetto privato. Contrariamente a quanto sostenuto in campagna referendaria da alcuni politici locali mal informati e dai comitati dei contrari (spesso indicati con il termine NIMBY), ma come invece previsto da molti tecnici e sostenitori del \"SI\" al referendum, nel corso del 2020 il nuovo gestore privato ha ripreso i lavori di potenziamento ed allungamento della pista onde permettere l'atterraggio e il decollo di apparecchi di maggiori dimensioni e per questioni prettamente legate alla sicurezza. Lo stesso gestore aeroportuale privato ha fondato la propria compagnia aerea locale Sky Alps e promette negli anni uno sviluppo dell'infrastruttura e nuovi collegamenti aerei.\nNuovi investimenti pubblici nel 2021.\nNel settembre del 2021 la Provincia di Bolzano ha poi deliberato uno stanziamento di 10,7 milioni di euro per l'edificazione di un nodo di scambio intermodale (aereo, bus, automezzi, treno e bicicletta) in grado di connettere la struttura aeroportuale alla ferrovia ad essa adiacente e permettendo al contempo l'ingresso e l'uscita dei bus verso il terminal sia dal lato confinante con il comune di Bolzano che da quello posto nel comune di Laives."}
{"id": "278810", "revid": "287204", "url": "https://it.wikipedia.org/wiki?curid=278810", "title": "Avvoltoio (araldica)", "text": "In araldica l'avvoltoio \u00e8 simbolo di \"misericordia\", \"piet\u00e0\" e \"amore filiale\". Il simbolismo deriva dalla antica credenza che, in mancanza di cibo, nutrisse i piccoli con il sangue scaturito dalle ferite che si infliggeva sul ventre o sulle cosce."}
{"id": "278813", "revid": "31789", "url": "https://it.wikipedia.org/wiki?curid=278813", "title": "Situazionismo", "text": "L'Internazionale Situazionista fu un movimento filosofico-sociologico ed artistico marxista libertario, con radici nelle avanguardie artistiche d'inizio Novecento, come il Dada, il surrealismo ed il costruttivismo russo, e nel pensiero politico legato al cosiddetto comunismo di sinistra, in particolar modo consiliarista e luxemburghista-spartachista, bench\u00e9 risentisse anche di vaghi accenti anarchici, in particolar modo in alcune delle idee legate al pensiero di Max Stirner. Formatosi nel 1957, rest\u00f2 attivo in Europa per tutti gli anni sessanta, aspirando ad importanti trasformazioni sociali e politiche.\nNel corso degli anni sessanta si scisse in vari gruppi, tra cui la Bauhaus Situazionista e la Seconda Internazionale Situazionista. La Prima Internazionale Situazionista si sciolse nel 1972.\nStoria.\nL'Internazionale Situazionista nasce il 28 luglio del 1957 a Cosio di Arroscia, in provincia di Imperia, dalla fusione di alcuni componenti dell'Internazionale lettrista, del Movimento Internazionale per una Bauhaus immaginista, o MIBI, del movimento CO.BR.A. e del Comitato psicogeografico di Londra.\nProgramma dell'Internazionale situazionista \u00e8 il creare situazioni, definite come \"momenti di vita concretamente e deliberatamente costruiti mediante l'organizzazione collettiva di un ambiente unitario e di un gioco di eventi\". Le situazioni vanno create tramite l'Urbanismo Unitario, un nuovo ambiente spaziale di attivit\u00e0 dove l'arte integrale ed una nuova architettura possano finalmente realizzarsi. I situazionisti si propongono di inventare giochi di una nuova essenza, ampliando la parte non-mediocre della vita, diminuendone, per quanto possibile, i momenti nulli.\nQuesto il programma d'azione adottato dagli artisti sperimentali del MIBI e dai lettristi al momento di confluire nella neonata Internazionale situazionista. Programma modificato ed ormai abbandonato da tempo al momento della fine del movimento, avvenuta nel 1972 a Parigi per autoscioglimento. Anagraficamente il gruppo dura circa 15 anni, durante i quali si sposter\u00e0 dal terreno delle avanguardie artistico-letterarie da cui era partito, verso quello pi\u00f9 ampio della critica rivoluzionaria. Campo, quest'ultimo, in cui finirono per incontrare e valutare positivamente le analisi compiute da settori vicini al KAPD (Partito Comunista Operaio), movimento contro il quale Lenin scrisse \"estremismo, malattia infantile del socialismo\".\nFigure di spicco del movimento, a cui si dovranno la maggior parte degli sviluppi teorici dell'Internazionale, sono il francese Guy Debord (autore del testo chiave \"La societ\u00e0 dello spettacolo\"), il danese Asger Jorn, il belga Raoul Vaneigem e l'italiano Giuseppe Pinot-Gallizio. Concetti fondamentali del programma dell'Internazionale situazionista al momento della fondazione furono il gi\u00e0 citato Urbanismo unitario, la psicogeografia, ovvero l'esplorazione pratica del territorio attraverso le derive, e l'idea del potenziale rivoluzionario del tempo libero.\nSulla scorta di queste premesse il movimento cresce e si sviluppa lungo tutto il corso degli anni sessanta, in particolare dopo la pubblicazione dell'opuscolo \"La miseria nell'ambiente studentesco francese\" scritto dal tunisino Mustapha Khayati (1966), e diffuso in tutte le grandi universit\u00e0 europee, e trova nel Maggio 1968, a Parigi, il momento pi\u00f9 alto di affermazione, laddove si incontreranno il desiderio di cambiamento dei giovani francesi e le teorie carnevalesche (ovviamente in senso rivoluzionario) e scandalose dei situazionisti. Dopo \"il maggio\" la popolarit\u00e0 del gruppo raggiunge livelli mai visti. Centinaia di persone si definiscono situazionisti senza avere realmente recepito i principi ispiratori dell'Internazionale. Abituati ai gruppi di massa, essi desiderano semplicemente aderire. La sezione francese viene inondata di richieste. Debord lascia il posto di editore della rivista, disgustato da questa massa di ciechi ammiratori che chiama sprezzatamente pro-situ, ovvero i seguaci che si avvicinavano all'Internazionale aspettandosi di entrare a far parte di un movimento che non esisteva.\nNel 1972 a forza di scissioni ed espulsioni varie, Debord e Gianfranco Sanguinetti si ritroveranno praticamente unici rappresentanti dell'Internazionale, disgustati tra l'altro da quanto avvenuto durante l'ottavo congresso tenutosi a Venezia, invaso da pro-situ. Per questo si decider\u00e0 per l'autoscioglimento non prima di aver dato alle stampe l'ultimo scritto dell'Internazionale: \"La veritable scission dans l'Internationale\". Una delle pi\u00f9 importanti prese di posizione \u00e8 stata la riflessione sul diritto d'autore: su ogni loro opera (libro, video, volantino ecc.) era specificato che questa poteva essere fotocopiata in pezzi o intera, modificata o distribuita, sempre a patto che ci\u00f2 non venisse fatto a scopo commerciale. Una modalit\u00e0 di utilizzo dell'opera che verr\u00e0 ripresa decenni dopo attraverso il concetto di copyleft.\nGli attriti con la sinistra istituzionale.\nL'Internazionale situazionista \u00e8 stata ed \u00e8 un termine di paragone scomodo per le sinistre \"istituzionali\" dei vari paesi. I situazionisti hanno sempre attaccato, sin dagli inizi negli anni cinquanta, i regimi totalitari come quelli sovietico e maoista. Gli attacchi ai regimi socialisti dell'est Europa, dell'estremo oriente e non solo, erano formulati con gli strumenti situazionisti dell'analisi marxista. A distanza di 30 anni, quei testi sono stati riconosciuti come classici di analisi marxista. Il paragone scomodo per la sinistra istituzionale \u00e8 duplice:\nLo storico Timothy James Clark individua in queste ragioni l'atteggiamento ostile della sinistra istituzionale verso il Situazionismo, di cui cerca di non parlare, o di parlarne riducendolo a movimento artistico.\nIl vocabolario dei situazionisti.\n(Da: \"Internationale situationniste\", n. 1, Parigi, giugno 1958.\nTrad. it.: \"Internazionale situazionista 1958-69\", Nautilus, Torino 1994)\nMomento della vita, concretamente e deliberatamente costruito mediante l'organizzazione collettiva di un ambiente unitario e di un gioco di avvenimenti.\nCi\u00f2 che si riferisce alla teoria o all'attivit\u00e0 pratica di una costruzione di situazioni. Colui che si adopera a costruire delle situazioni. Membro dell'Internazionale situazionista.\nDa osservatori esterni, il vocabolo \u00e8 usato per indicare il movimento.\nStudio degli effetti precisi dell'ambiente geografico, disposto coscientemente o meno, che agisce direttamente sul comportamento affettivo degli individui.\nRelativo alla psicogeografia. Ci\u00f2 che manifesta l'azione diretta dell'ambiente geografico sull'affettivit\u00e0.\nColui che ricerca e trasmette le realt\u00e0 psicogeografiche.\nModo di comportamento sperimentale legato alle condizioni della societ\u00e0 urbana: tecnica di passaggio frettoloso attraverso vari ambienti. Si dice anche, pi\u00f9 particolarmente, per designare la durata di un esercizio continuo di questa esperienza.\nTeoria dell'impiego di insieme delle arti e tecniche che concorrono alla costruzione integrale di un ambiente in legame dinamico con esperienze di comportamento.\nSi impiega per abbreviazione della formula: d\u00e9tournement di elementi estetici precostituiti. Integrazione di produzioni attuali o passate delle arti in una costruzione superiore dell'ambiente. In questo senso, non pu\u00f2 esserci pittura o musica situazionista, ma un uso situazionista di questi mezzi. In un senso pi\u00f9 primitivo, il d\u00e9tournement all'interno delle antiche sfere culturali \u00e8 un metodo di propaganda, che testimonia l'usura e la perdita d'importanza di tali sfere.\nRiflesso e prefigurazione, in ogni momento storico, delle possibilit\u00e0 di organizzazione della vita quotidiana; il complesso dell'estetica, dei sentimenti e dei costumi, tramite cui una collettivit\u00e0 reagisce sulla vita che le \u00e8 obiettivamente data dalla sua economia. (Noi definiamo questo termine soltanto nella prospettiva della creazione dei valori, non in quella del loro insegnamento.)\nProcesso per cui le forme culturali tradizionali si sono autodistrutte, sotto l'effetto dell'apparizione di mezzi superiori di dominio della natura, che permettono ed esigono delle costruzioni culturali superiori. Si distingue tra una fase attiva della decomposizione, demolizione effettiva delle vecchie sovrastrutture \u2013 che cessa verso il 1930 \u2013, e una fase di ripetizione, che domina da allora. Il ritardo nel passaggio dalla decomposizione a nuove costruzioni \u00e8 legato al ritardo nella liquidazione rivoluzionaria del capitalismo.\nD\u00e9tournement.\nIl \"d\u00e9tournement\" (in italiano deviazione o anche distrazione) \u00e8 una delle pratiche politico-artistiche elaborate all'interno del movimento dell'internazionale situazionista. Questa pratica per essere colta appieno va letta in analogia con un'altra pratica dei situazionisti: la Deriva situazionista. All'interno di una teoria determinista, la psicogeografia, per la quale \u00e8 l'ambiente a modellare l'individuo, la Deriva situazionista si configura come pratica di liberazione dai dispositivi ambientali percepiti come dispotici.\nPi\u00f9 in generale la Deriva situazionista pu\u00f2 essere definita come volontario smarrimento dell'orientamento o come vagare senza meta e scopo. Il senso di questa perdita dell'orientamento, da parte di chi la pratica, \u00e8 quella di abituare il soggetto ad un'apertura mentale verso nuovi, inattesi e magari anche estranianti aspetti della realt\u00e0, soprattutto se effettuata nei luoghi geografici che abitualmente si abitano. Si tratta, quindi, di un training sensoriale, che consente nuove percezioni ed esperienze estetiche attraverso cui i soggetti si riconfigurano. La sperimentazione estetica diviene quindi l'occasione per una trasformazione, anche politica, di individui che si dotano cos\u00ec di una nuova consapevolezza.\nIn maniera analoga a ci\u00f2 che avviene nello spazio e il tempo attuali, ma operando sul piano culturale o nello spazio e nel tempo virtuale dei riferimenti dotti, il d\u00e9tournement cerca di far deviare chi lo pratica da certi alienanti e dispotici meccanismi culturali, specialmente se legati alla comunicazione di massa, recepiti in forma acritica (la pubblicit\u00e0 ne \u00e8 l'esempio principe).\nIl d\u00e9tournement pu\u00f2 essere visto come una Deriva che procede, per\u00f2, da un'idea di critica politica o culturale finendo col modificare oggetti estetici gi\u00e0 dati (testi, immagini, suoni, ecc.).\nPraticamente si tratterebbe di effettuare delle citazioni ma con delle variazioni che effettuano uno scarto di senso. Oppure di inserire citazioni fuori contesto. Ovvero anche si possono mescolare piani culturali differenti (citazioni dotte con elementi della cultura popolare). Si immagini ad esempio il personaggio di un fumetto, medium tradizionalmente considerato \"popolare\", nelle cui nuvolette siano riportati discorsi sulla lotta di classe o pubblicit\u00e0 i cui protagonisti effettuino analisi contro il consumismo. I testi (o l'immagine) citati risultano cos\u00ec estranei, inattesi e portatori di una nuova direzione di significato che originariamente non avevano. Il d\u00e9tournement in altri termini sarebbe un caso specifico e particolare di Deriva agito per\u00f2 non sulla collocazione spazio-temporale del presente, ma sul piano storico-culturale e mediatico della societ\u00e0 dello spettacolo.\nEsempi di d\u00e9tournement si possono trovare in Luther Blissett, \"Tot\u00f2, Peppino e la guerra psichica 2.0\", Carmelo Bene nell'opera teatrale \"Amleto (da Shakespeare a Laforgue)\" e \"Salom\u00e9\", e Daniele Luttazzi in \"Adenoidi\" e \"Lolito\".\nRiferimenti e note.\n- Also published at pp.\u00a0467\u2013488 of book Tom McDonough (2004) (Editor) \"Guy Debord and the Situationist International: Texts and Documents\". The MIT Press (April 1, 2004) 514 pages ISBN 0-262-63300-0, ISBN 978-0-262-63300-0Jappe, A. [1992] (1999) \"Guy Debord\" p.\u00a081. Published by University of California Press, ISBN 0-520-21205-3, 9780520212053\n- Carlo Freccero e Daniela Strumia (1997) \"Introduzione\" a \"La societ\u00e0 dello spettacolo\" di Guy Debord, pubblicato da Baldini Castoldi Dalai"}
{"id": "278817", "revid": "2056951", "url": "https://it.wikipedia.org/wiki?curid=278817", "title": "Sissi", "text": "Sissi \u00e8 un diminutivo riferito a Elisabetta di Baviera (1837-1898), imperatrice d'Austria e moglie di Francesco Giuseppe I d'Austria.\nPu\u00f2 riferirsi anche:"}
{"id": "278821", "revid": "1543377", "url": "https://it.wikipedia.org/wiki?curid=278821", "title": "Franco Bernab\u00e8", "text": "Biografia.\nStudi.\nSi \u00e8 laureato in scienze politiche con lode e dignit\u00e0 di stampa (curriculum economico) nel 1973 presso l'Universit\u00e0 degli Studi di Torino e ha lavorato come ricercatore di economia presso la Fondazione Luigi Einaudi di Torino dal 1973 al 1976. Dal 1975 al 1976 \u00e8 stato professore incaricato di politica economica presso la scuola di amministrazione industriale dell'Universit\u00e0 di Torino. \u00c8 autore di diverse pubblicazioni economiche ed \u00e8 stato insignito della laurea honoris causa in scienze ambientali dall'Universit\u00e0 di Parma, il 28 novembre 1997. Nella sua carriera \u00e8 importante la figura dell'ex ministro Franco Reviglio, di cui \u00e8 stato collaboratore, diventando cos\u00ec noto come membro del gruppo dei \"Reviglio boys\".\nCarriera.\nInizi.\nNel 1976 entra nel dipartimento di Economia e Statistica dell'OCSE a Parigi, in qualit\u00e0 di Senior Economist e Principal Administrator; due anni pi\u00f9 tardi, nel 1978, passa al dipartimento di Pianificazione di FIAT, come Chief Economist.\nENI.\nEntrato in Eni nel 1983 come assistente del presidente, in seguito diventa Direttore centrale per la pianificazione, il controllo e lo sviluppo, per proseguire la carriera e divenirne dopo nove anni, il 3 agosto 1992, amministratore delegato (a seguito della trasformazione dell'ENI in Spa con D.L. n. 333 dell'11 luglio 1992, convertito nella legge n. 359 dell'8 agosto 1992). L'ENI all'epoca \u00e8 una conglomerata con oltre 330 aziende, operanti nei settori pi\u00f9 diversi, molte delle quali in precarie condizioni economiche e finanziarie, che contribuiscono a una perdita consolidata del Gruppo per oltre 800 miliardi di lire. Dopo la nomina avvia un programma di trasformazione della societ\u00e0 focalizzandosi sul core business (idrocarburi e chimica) al fine di portare sul mercato l'ENI nella sua interezza, evitando lo smembramento che era auspicato da molti sia all'interno del Gruppo sia all'esterno. Grazie a questa strategia l'ENI si concentra sulla ricerca, produzione e commercializzazione di petrolio e gas, divenendo una delle principali major mondiali del settore, mentre vengono dismesse le attivit\u00e0 non core, tra cui, in particolare, quelle del settore meccanico, del miniera-metallurgico, del meccano-tessile e del comparto chimico non strettamente correlato al core business. A tale strategia si accompagna un piano di miglioramento di efficienza per allineare l'ENI alle best practice internazionali (riduzione dei costi, razionalizzazione della struttura partecipativa e semplificazione dei processi decisionali con una riduzione consistente delle posizioni manageriali. Il processo di trasformazione consentir\u00e0 la quotazione della Societ\u00e0 il 28 novembre 1995 alle borse di Milano, NYSE e Londra con il collocamento sul mercato da parte del Tesoro del 15% della Societ\u00e0. Dopo l'IPO vengono effettuati i collocamenti sul mercato di ulteriori tre tranche di azioni ENI per un incasso complessivo per lo Stato italiano di oltre 41,000 miliardi di lire, somma che ha rappresentato il maggiore ricavato mai conseguito da un governo in Europa per la vendita di una singola societ\u00e0. A seguito dei collocamenti effettuati, la partecipazione dello Stato italiano nell'ENI scende al 35%, livello al quale rimane fino al 2001 quando il Tesoro con la modalit\u00e0 dell'accelerated book building cede un'ulteriore \"tranche\" del 4,3%. Negli ultimi anni del suo mandato avvia un nuovo programma di efficienza operativa e semplificazione, realizzata principalmente con la divisionalizzazione dell'ENI, che da holding di gestione di partecipazioni diviene societ\u00e0 operativa: il primo step di tale processo viene realizzato nel 1998 con l'incorporazione nell'ENI dell'Agip Spa, la principale societ\u00e0 del Gruppo, operante nell'attivit\u00e0 di upstream petrolifero; nel 1999 sono avviati i processi di divisionalizzazione delle attivit\u00e0 di downstream petrolifero (Agip Petroli) e di produzione e distribuzione del gas naturale (Snam e Italgas); nel 1998, ultimo anno della sua gestione, l'ENI \u00e8 la prima societ\u00e0 italiana per capitalizzazione, la quinta al mondo tra le societ\u00e0 petrolifere quotate, e lo Stato ha potuto beneficiare nel collocamento della quarta tranche di una rivalutazione del 118% del valore delle azioni rispetto ai livelli dell'IPO.\nTelecom Italia.\nNel novembre 1998 Bernab\u00e8 viene scelto come amministratore delegato di Telecom Italia su indicazione del nucleo stabile di azionisti di Telecom Italia formato da IFIL, IMI, Unicredit e altri. A febbraio 1999, Olivetti di Colaninno lancia un'Offerta pubblica di acquisto su Telecom Italia, a cui Bernab\u00e8 si dice contrario - studia infatti delle contromisure (tra cui la fusione con Deutsche Telekom). L'OPA ha inizio a maggio e Olivetti raggiunge il 51% delle azioni di Telecom Italia. A giugno 1999 Bernab\u00e8 lascia Telecom Italia dopo aver messo in guardia dalle conseguenze che il carico di debiti generato dall'OPA avrebbe avuto sulle prospettive di sviluppo della societ\u00e0 e dell'intero settore delle telecomunicazioni italiane.\nFB Group.\nNel 2000 Bernab\u00e8 fonda FB Group, holding di partecipazioni e management company di un Gruppo attivo nel settore della consulenza strategica (dove opera in un primo tempo in partnership con Imi e successivamente con Banca Intesa), dell'ICT e delle energie rinnovabili. In particolare, si \u00e8 dedicato al settore delle telecomunicazioni - come fondatore di Andala H3G e come azionista di Netscalibur e di Telit, contribuendo alla ristrutturazione delle due societ\u00e0 - e al settore del software attraverso le societ\u00e0 del Gruppo Kelyan, - cedute nell'ottobre 2009 a un altro gruppo di controllo -, impegnate nello sviluppo di soluzioni ICT per le imprese e servizi a valore aggiunto per l'industria delle telecomunicazioni. Dal 2004 al 2007 \u00e8 stato vice presidente di Rothschild Europe, dove contribuisce alla realizzazione di numerose importanti operazioni di M&amp;A a livello europeo.\nRitorno a Telecom Italia.\nIl 3 dicembre 2007, Bernab\u00e8 \u00e8 nominato amministratore delegato di Telecom Italia per la seconda volta su proposta degli azionisti italiani raggruppati in Telco, tornando nell'azienda da lui guidata prima delle gestioni Tronchetti Provera e Colaninno. Il consiglio di amministrazione di Telecom Italia del 13 aprile 2011 lo ha nominato presidente esecutivo. Il 3 ottobre 2013 Bernab\u00e8 si dimette in seguito alla verifica dell'impossibilit\u00e0 di procedere all'aumento di capitale necessario per accelerare la realizzazione della rete di telecomunicazioni di nuova generazione e alla decisione degli azionisti italiani di cedere il controllo a Telefonica. Ritornato in FB Group, rilancia le attivit\u00e0 di advisory finanziario e, come advisor dei due fondi di private equity Advent e Bain capital contribuisce alla acquisizione di ICBPI, banca specializzata nei servizi di pagamento creata dal sistema delle Banche Popolari.\nNell'aprile 2016 diviene presidente della commissione nazionale italiana per l'Unesco.\nNel dicembre 2015 \u00e8 nominato presidente di CartaS\u00ec e vice presidente dell'Istituto delle Banche Popolari Italiane (Icbpi), istituto di cui diventa presidente il 22 giugno 2016.\nPresidente di Acciaierie d\u2019Italia.\nIl 21 luglio 2021 viene nominato presidente del consiglio di amministrazione di Acciaierie d\u2019Italia, societ\u00e0 partecipata \"fifty-fifty\" da Invitalia e Arcelor Mittal per l\u2019ILVA di Taranto; Bernab\u00e8 e altri due consiglieri (Stefano Cao e Carlo Mapelli) sono espressione del socio pubblico.\nIncarichi pubblici.\nBernab\u00e8 ha ricoperto vari incarichi pubblici pro-bono:\nVita privata.\nFranco Bernab\u00e8 \u00e8 sposato e ha due figli."}
{"id": "278829", "revid": "1543377", "url": "https://it.wikipedia.org/wiki?curid=278829", "title": "ASCI White", "text": "ASCI White \u00e8 un supercomputer installato presso il Lawrence Livermore National Laboratory (LLNL) a Livermore (California) il 15 agosto 2001 ed \u00e8 stato sviluppato da IBM e dall'LLNL stesso, come successore dell'ASCI Blue Pacific sviluppato nel 1998.\nInizialmente l'assemblaggio \u00e8 avvenuto a Poughkeepsie, nello stato di New York, ed \u00e8 stato terminato nel giugno 2000. Successivamente \u00e8 stato trasportato presso l'LLNL per la definitiva collocazione e messa in opera.\nProgramma \"Accelerated Strategic Computing Initiative\".\nIl sistema appartiene alla terza fase del Accelerated Strategic Computing Initiative (ASCI) avviato dal dipartimento per l'energia statunitense (DoE) e dal National Nuclear Security Administration (NNSA) per costruire un simulatore in grado di rimpiazzare i test nucleari dopo la moratoria stabilita dal presidente degli Stati Uniti George H. W. Bush nel 1992 ed esteso da Bill Clinton nel 1993.\nCaratteristiche tecniche.\nIl sistema \u00e8 composto da un cluster di computer IBM RS/6000 SP, per un totale di 512 macchine collegate tra loro. In realt\u00e0 \u00e8 formato da tre sistemi separati, identificati come: White con 512 nodi, Ice con 28 nodi e Frost con 68 nodi.\nIn generale, i nodi sono sistemati in gruppi di 4. Ogni nodo comprende a sua volta 16 microprocessori POWER3-II da 375\u00a0MHz. Questo chip \u00e8 stato progettato per eseguire simultaneamente quattro calcoli in virgola mobile, con una prestazione di picco pi\u00f9 che doppia rispetto a un Pentium III da 600\u00a0MHz (il processore di punta di quel periodo per il normale mercato PC). Oltre ad avere pi\u00f9 di 8 MB di cache per processore, ogni nodo contiene almeno 8 GB di memoria locale e 2 hard disk interni da 18 GB.\nComplessivamente quindi, il numero di CPU presenti nell'intero sistema \u00e8 pari a 8192, abbinate a 6 TB di memoria RAM e 160 TB di memoria su disco totali.\nIl cuore di ogni supercomputer \u00e8 il commutatore (in ASCI White sono 8) che gestisce il passaggio dei dati tra processori, chip di memoria e dischi. In questo sistema viene impiegata una \"multistar omega network\", che connette gli 8192 processori della macchina l'uno con l'altro e con 10752 dischi esterni, in modo che ogni processore non sia mai pi\u00f9 distante di due passaggi da qualsiasi altro. Il commutatore \u00e8 in grado di muovere i dati verso e da ogni gruppo di processori alla velocit\u00e0 di 800 MB/s: pi\u00f9 di cinque volte la velocit\u00e0 del commutatore di Blue Pacific.\nLe nuove caratteristiche hardware, costate circa 110 milioni di dollari, hanno consentito di raggiungere una potenza elaborativa massima teorica di 7,226 TeraFLOPS, quasi il doppio del suo predecessore. Il sistema operativo utilizzato \u00e8 AIX realizzato dall'IBM stessa.\nL'intero sistema ha un peso totale di 106 tonnellate e consuma circa 3 megawatt di corrente elettrica per il suo funzionamento, oltre ad un valore paragonabile occorrente agli apparati di condizionamento necessari per il suo corretto raffreddamento.\nEsempio di problema fisico simulato da ASCI White.\nPremessa.\nNel gennaio 1997 il Sole espulse un'onda di plasma che entr\u00f2 in collisione con la magnetosfera terrestre, creando straordinarie aurore boreali e rendendo possibile un vasto repertorio di osservazioni scientifiche che potranno aiutare a spiegare come funziona lo scudo magnetico protettivo del nostro pianeta. Per correlare le osservazioni con le correnti teorie, i fisici dell'Universit\u00e0 del Maryland realizzarono una dettagliata simulazione dell'evento con il supercomputer, ottenendo una sorta di film tridimensionale ricavato dalle leggi di base della fisica\nImplementazione in ASCI White.\nSu ASCI White, questa simulazione prendeva in considerazione per prima cosa un blocco immaginario di spazio intorno alla Terra. Allo scopo di effettuare i calcoli il pi\u00f9 rapidamente possibile, il software suddivideva questo volume in circa 10 miliardi di \"cubi\" pi\u00f9 piccoli. Questi \"cubi di informazione\", a ciascuno dei quali erano associate solo poche operazioni matematiche e qualche numero specificante le condizioni iniziali, venivano trasmessi dalla RAM al commutatore.\nQuando i cubi di informazione entravano nei nodi, fluivano nella memoria e venivano distribuiti fra i processori. Se tutti i dati erano disponibili localmente, il processore poteva svolgere il suo lavoro matematico, completando il cubo con i risultati e restituendolo al commutatore affinch\u00e9 venisse memorizzato su disco. Spesso tuttavia, i dati di un cubo si trovavano nella RAM o erano distribuiti tra 2 o pi\u00f9 processori che dovevano scambiarsi messaggi e cooperare per arrivare ad una risposta. Questo fenomeno, che si presenta in realt\u00e0 in qualsiasi supercomputer, rallentava enormemente il calcolo, e di conseguenza questi sistemi, come pure ASCI White, operano raramente a pi\u00f9 del 20% della loro velocit\u00e0 di picco teorica.\nDopo circa 2 settimane di processo ininterrotto, il film finale di 50000 fotogrammi (per un totale di circa 500000 miliardi di cubi) risultava completo. Per memorizzare una quantit\u00e0 tanto grande di dati, ASCI White ha impiegato 195 TB di memoria esterna su disco. Per fare un confronto, il contenuto di tutti i libri della Biblioteca del Congresso corrisponde a circa 10 TB.\nIl successore.\nNel giugno 2005 sempre presso l'LLNL \u00e8 stato installato un nuovo supercomputer appartenente alla famiglia ASCI, chiamato ASCI Purple. Non si tratta di un vero e proprio successore in quanto ASCI White (come del resto anche il suo predecessore) continua tuttora a venir utilizzato, ma ASCI Purple appartiene alla generazione successiva, la quarta, dell'iniziativa ASCI, in virt\u00f9 della propria maggiore potenza elaborativa."}
{"id": "278831", "revid": "1318658", "url": "https://it.wikipedia.org/wiki?curid=278831", "title": "Intervento edilizio", "text": "Nella legislazione italiana per intervento edilizio si intende una qualunque opera che modifichi un edificio esistente o che porti alla realizzazione di una nuova costruzione.\nIl riferimento normativo per l'intervento si trova all'art. 3 del D.P.R. n.380/2001 (conosciuto come Testo unico dell'edilizia). L'articolo classifica questi interventi. Per ciascun tipo di intervento, nei successivi articoli \u00e8 indicato il titolo abilitativo necessario per eseguirlo (ciascuna Regione ha per\u00f2 la facolt\u00e0 di decidere quali strumenti richiedere per ogni intervento).\nIntervento di manutenzione ordinaria.\nSono interventi di manutenzione ordinaria quelli rivolti al mantenimento in efficienza di un impianto, per esempio:\nNella manutenzione ordinaria rientrano anche le opere per la sostituzione degli infissi (porte e finestre, oppure l'installazione della porta blindata e la realizzazione di vani di passaggio o gli spostamenti di porte, purch\u00e9 venga mantenuto l'impianto della casa. Queste opere sono ammesse spesso non in modo esplicito, perch\u00e9 al limite della confusione con la manutenzione straordinaria. Tuttavia, alcune sentenze giudiziarie le equiparano alla manutenzione ordinaria e alcuni regolamenti edilizi comunali le citano come tali.\nGli interventi di manutenzione ordinaria non sono soggetti ad autorizzazione: non necessitano di autorizzazione edilizia.\nSe l'edificio \u00e8 vincolato dalla sovrintendenza ai beni architettonici (in base al d.lgs. n. 42/2004) potrebbe essere richiesta la sua autorizzazione (p.e. in un edificio storico con un affresco alle pareti non possiamo ripitturare le pareti o farvi passare impianti, perch\u00e9 sarebbe una violazione dell'integrit\u00e0 dei beni culturali, anche se l'edificio \u00e8 privato). Questa affermazione vale per ogni intervento edilizio.\nL'art. 3, comma 1, lett. a) del D.P.R. n. 380/2001 definisce interventi di manutenzione ordinaria \"\"gli interventi edilizi che riguardano le opere di riparazione, rinnovamento e sostituzione delle finiture degli edifici e quelle necessarie ad integrare o mantenere in efficienza gli impianti tecnologici esistenti\".\nIntervento di manutenzione straordinaria.\nSono interventi di manutenzione straordinaria le opere necessarie per mantenere in buono stato l'intero edificio, ossia sono quelle che servono a sostituire o modificare parti anche strutturali dell'edificio o quelle necessarie a realizzare nuovi impianti, diversi da quelli esistenti.\nRientrano nella manutenzione straordinaria le opere di consolidamento statico (p.e. se un edificio sta crollando a causa di un elemento strutturale logorato o sottodimensionato bisogna sostituirlo o rinforzarlo, oppure sono opere di consolidamento statico anche le catene utilizzate per migliorare la resistenza dell'edificio al terremoto), il rifacimento integrale dei servizi igienici e degli impianti relativi (non \u00e8 specificato, in realt\u00e0, se il rifacimento integrale di un bagno rientri in questa categoria o nella precedente) e la modifica integrale dell'impianto idrico, dell'impianto elettrico, dell'impianto sanitario.\nNon sono interventi di manutenzione straordinaria quelli che alterano la sagoma, la forma, il volume o la superficie complessiva dell'edificio e la relativa destinazione d'uso (p.e. la realizzazione di una veranda per coprire un terrazzo modifica la sagoma, la forma, il volume e cambia la destinazione d'uso del terrazzo da non abitativo ad abitativo e, pertanto \u00e8 ristrutturazione edilizia. La redistribuzione della casa mediante la demolizione di tramezzi e la modifica delle stanze non altera n\u00e9 la sagoma, n\u00e9 la forma, n\u00e9 il volume e neppure la destinazione d'uso, ed \u00e8, quindi, manutenzione straordinaria).\nGli interventi di manutenzione straordinaria devono essere segnalati all'Ufficio Tecnico comunale presentando una Denuncia di inizio attivit\u00e0 firmata dal proprietario o da un avente diritto e asseverata da un tecnico abilitato. Con l'introduzione di nuovi provvedimenti a livello regionale e la modifica dell'articolo 6 del D.P.R. 380/2001 da parte del Decreto Legge 25 marzo 2010, n. 40, nelle regioni italiane o nei comuni ove non sia in vigore una legislazione pi\u00f9 restrittiva, \u00e8 possibile effettuare categorie minori di interventi di manutenzione straordinaria senza presentare la DIA. Fra queste, lo spostamento di tramezzi e la sostituzione di infissi esterni.\nLa divisione di un appartamento in due unit\u00e0 immobiliari non \u00e8 manutenzione straordinaria, perch\u00e9 questa presuppone un aumento del carico urbanistico con previsione di nuovi allacci alla rete di adduzione idrica, di scarico fognario, elettrica, telefonica e gas di citt\u00e0, oltre che di un nuovo posto auto.\nCi\u00f2 comporta un aggravio di spese da parte del Comune per l'adeguamento delle nuove opere di urbanizzazione e pertanto tale attivit\u00e0 \u00e8 espletabile solo previo rilascio del permesso di costruire.\nL'art. 3, comma 1, lett. b) del D.P.R. n. 380/2001 definisce interventi di manutenzione straordinaria \"le opere e le modifiche necessarie per rinnovare e sostituire parti anche strutturali degli edifici, nonch\u00e9 per realizzare ed integrare i servizi igienico-sanitari e tecnologici, sempre che non alterino i volumi e le superfici delle singole unit\u00e0 immobiliari e non comportino modifiche delle destinazioni di uso\"\".\nIntervento di restauro e risanamento conservativo.\nCon questo intervento si entra nel campo del restauro, che nel mondo dell'architettura \u00e8 un tema controverso su cui si dibatte da secoli. Il restauro \u00e8 qui inteso dalla legge come un complesso di operazioni (come definito dal d.lgs. n. 42/2004, art. 29, comma 4), che mira a garantire l'integrit\u00e0 materiale del bene architettonico e a trasmetterne i suoi valori culturali. Moltissimi interventi di Restauro, comunque, si sovrappongono agli interventi di manutenzione straordinaria: il progetto di restauro, oggi, \u00e8 richiesto principalmente per edifici vincolati dalla sovrintendenza ai beni architettonici (come descritto sempre nel d.lgs. n. 42/2004).\nCon gli interventi di restauro, in pi\u00f9 rispetto agli interventi di manutenzione straordinaria, si pu\u00f2 variare parzialmente o totalmente la destinazione d'uso dell'edificio con una \"con esso compatibile\".\nGli interventi di restauro e risanamento conservativo possono necessitare diverse autorizzazioni:\nIl progetto di restauro in genere \u00e8 fatto su un edificio vincolato dalla sovrintendenza e, quindi, necessita la relativa autorizzazione.\nIntervento di ristrutturazione edilizia.\nSostanzialmente, stiamo parlando di interventi che non sono n\u00e9 manutenzione ordinaria, n\u00e9 manutenzione straordinaria e neppure restauro conservativo. Sono opere di revisione integrale dell'edificio esistente con variazione di forma, sagoma, volume, superficie e destinazione d'uso. Pu\u00f2 variare la consistenza dell'edificio, e, quindi, si pu\u00f2 richiedere un nuovo accatastamento delle superfici.\nSono interventi di ristrutturazione edilizia le opere di demolizione e ricostruzione integrale (\"con stessa volumetria e sagoma di quello preesistente\" - art. 3 d) del testo unico dell'edilizia D.P.R. 380/2001 come modificato dal D.Lgs. 301/2002) o le opere che portano alla realizzazione di un immobile differente dall'originale.\nSebbene le opere qui descritte possano incidere fortemente sul territorio, possono essere autorizzate non solo con l'autorizzazione pi\u00f9 complessa da ottenere, il Permesso di costruire, ma anche con una semplice Dichiarazione di Inizio Attivit\u00e0 (DIA)_art. 22 co. 3.a D.P.R. n. 380/2001.\nIn alternativa al PdC, le opere approvate in un Piano particolareggiato o in diretta esecuzione di strumenti urbanistici generali recanti disposizioni plano-volumetriche possono essere autorizzate anche con Denuncia di inizio attivit\u00e0 (DIA).\nIl Comune e la Regione possono per\u00f2, sul proprio territorio, personalizzare la richiesta di autorizzazioni.\nIntervento di nuova costruzione.\nLa nuova costruzione consiste in un nuovo immobile. Gli interventi sopra descritti riguardavano gli edifici esistenti. Per esempio, non \u00e8 nuova costruzione l'ampliamento di un edificio, mentre lo \u00e8 il posizionamento di una roulotte per l'uso abitativo su un terreno vuoto.\nLa nuova costruzione riguarda ogni tipo di intervento sul territorio, da una semplice costruzione (p.e. un capannone industriale, una cabina Enel) fino alle opere pi\u00f9 grandi (p.e. porti, aeroporti).\nRientrano nella nuova costruzione anche edifici interrati (p.e. box), opere di urbanizzazione primaria e secondaria, installazione di manufatti leggeri quali un prefabbricato, una roulotte, un caravan, una barca se utilizzati a fini abitativi.\nPer l'intervento di nuova costruzione \u00e8 richiesto il Permesso di costruire.\nIn alternativa, se \u00e8 stato approvato un Piano Particolareggiato, come per le opere di ristrutturazione edilizia, pu\u00f2 essere richiesta la Super DIA.\nIntervento di ristrutturazione urbanistica.\nQuesta voce racchiude le opere che pi\u00f9 di tutte incidono sull'edilizia esistente, che lo fanno in modo non puntuale, edificio per edificio, ma in modo generalizzato, tenendo conto delle esigenze della citt\u00e0 che cresce o che si riduce. L'intervento di ristrutturazione urbanistica pu\u00f2 ridisegnare i lotti di un quartiere, demolendo e ricostruendo edifici; pu\u00f2 realizzare nuova viabilit\u00e0, nuova edificazione, variazione di destinazioni di piano regolatore generale e ogni altra opera finalizzata alla riqualificazione di interi settori di citt\u00e0.\nSono questi interventi particolarmente complessi, che non possono essere richiesti con il Permesso di costruire ma necessitano di strumenti pi\u00f9 potenti e complessi, come il Programma integrato di intervento o il Programma di recupero urbano, che a loro volta necessitano che il Comune, la Provincia e la Regione riuniti avallino il progetto, con un Accordo di programma."}
{"id": "278832", "revid": "842", "url": "https://it.wikipedia.org/wiki?curid=278832", "title": "Gigaflops", "text": ""}
{"id": "278833", "revid": "82000", "url": "https://it.wikipedia.org/wiki?curid=278833", "title": "Frazione decimale", "text": ""}
{"id": "278834", "revid": "92723", "url": "https://it.wikipedia.org/wiki?curid=278834", "title": "Manutenzione ordinaria", "text": "Si intende con manutenzione ordinaria, l'insieme delle azioni manutentive che hanno quale unico scopo quello di riportare un sistema (o un suo componente) da uno stato di avaria, allo stato di buon funzionamento precedente l'insorgere del problema, senza modificare o migliorare le funzioni svolte dal sistema, n\u00e9 aumentarne il valore, n\u00e9 migliorarne le prestazioni.\nLa principale differenza di trattamento fra manutenzione ordinaria e manutenzione straordinaria sta proprio nella loro natura, la prima comprendente la semplice manutenzione correttiva e la manutenzione preventiva minore (limitatamente alle operazioni di routine e di prevenzione del guasto), la seconda comprendente tutte le restanti azioni manutentive come la manutenzione migliorativa e la manutenzione preventiva rilevante (quali ad esempio revisioni, che in genere aumentano il valore dei sistemi e/o ne prolungano la longevit\u00e0).\nFiscalit\u00e0.\nIl fisco italiano, fino a qualche decina di anni fa consentiva di considerare come manutenzione ordinaria e conseguentemente spesare nell'esercizio, un importo massimo pari al 5% delle immobilizzazioni tecniche lorde, fermo restando la definizione di \"manutenzione ordinaria\" data nel paragrafo precedente.\nLe attivit\u00e0 di manutenzione eccedenti la quota del 5% andavano spesate su pi\u00f9 annualit\u00e0 seguendo i criteri di ammortamento del sistema in questione, ossia andavano gestite come attivit\u00e0 di manutenzione straordinaria indipendentemente dallo scopo per il quale erano state eseguite.\n\u00c8 evidente come questa impostazione fiscale fosse adeguata per la gran parte dell'industria manifatturiera leggera, ma fosse altrettanto penalizzante per l'industria manifatturiera pesante, dette anche industria di processo, e per l'industria primaria ed estrattiva.\nGran parte di queste industrie, infatti, come ad esempio la sidrurgica e metallurgica, la chimica e petrolchimica, la cementiera, la produzione di energia, ecc., hanno costi di manutenzione ordinaria che superano anche abbondantemente (per la siderurgica fino a tre volte) il limite del 5% sulle immobilizzazioni tecniche lorde imposto dal fisco italiano per la deducibilit\u00e0 della manutenzione ordinaria all'interno di un solo esercizio.\nIl legislatore ha corretto questa impostazione nei primi anni novanta, dando facolt\u00e0 di sforare il limite del 5% a tutte le imprese caratterizzate da rilevanti costi di manutenzione ordinaria.\nPer ci\u00f2 che riguarda il settore del costruito.\nSi intende per manutenzione ordinaria l'insieme delle operazioni manutentive programmate o programmabili, mentre per manutenzione straordinaria, l'insieme delle operazioni impreviste in quanto non programmate e non programmabili."}
{"id": "278836", "revid": "121001680", "url": "https://it.wikipedia.org/wiki?curid=278836", "title": "Manutenzione straordinaria", "text": "Si intende con manutenzione straordinaria, in genere l'insieme delle azioni migliorative (Manutenzione migliorativa), la Manutenzione preventiva rilevante (quali ad esempio revisioni, che aumentano il valore dei sistemi e/o ne prolungano la longevit\u00e0), ed in alcuni casi anche correttive (Manutenzione correttiva), quando l'intervento correttivo aumenta in modo significativo il valore residuo e/o la longevit\u00e0 del sistema, il cui scopo non \u00e8 dettato da una esigenza impellente di ripristinare il livello ottimale di funzionamento, ma piuttosto da una gestione economica, nel tempo, del sistema mantenuto.\nLa manutenzione straordinaria non ha infatti lo scopo di mantenere nel tempo il livello di disponibilit\u00e0 (compito invece che \u00e8 assegnato alle azioni manutentive che fanno capo alla Manutenzione ordinaria) ma, come dice la parola stessa, ha proprio un carattere di straordinariet\u00e0, ossia interviene nelle grandi manutenzioni ai sistemi, specie quelli che debbono funzionare a ciclo continuo, affinch\u00e9 fra un periodo e l'altro di intervento ci siano problemi minimi di deriva e di avaria, in genere coperti con ridondanze o riconfigurazioni del sistema.\nCampo dell'attivit\u00e0 riguarda il miglioramento delle prestazioni e/o dell'affidabilit\u00e0. Con il passare del tempo le esigenze di prestazione aumentano, anche perch\u00e9 anno dopo anno, appaiono sul mercato nuovi modelli, nuove tecnologie, per cui il gestore si trova spesso nella necessit\u00e0 di valutare il rimpiazzo di un sistema o una sua manutenzione radicale (appunto straordinaria) al fine di aggiornarlo e di ridurre il suo grado di obsolescenza, nonch\u00e9 (ma \u00e8 una caratteristica sempre meno importante specie nel manifatturiero leggero) aumentarne la longevit\u00e0.\nLa maggiore longevit\u00e0 dei sistemi, sia fisica, sia tecnologica, permette infatti di ripartire su un maggior numero di annualit\u00e0 i costi di acquisto, ai quali nel tempo si aggiungono anche i costi della Manutenzione straordinaria che va ad incrementare il valore patrimoniale da sottoporre alla procedura di ammortamento."}
{"id": "278837", "revid": "1874763", "url": "https://it.wikipedia.org/wiki?curid=278837", "title": "Risanamento conservativo", "text": ""}
{"id": "278838", "revid": "599013", "url": "https://it.wikipedia.org/wiki?curid=278838", "title": "Tappeto", "text": "Un tappeto \u00e8 un drappo di tessuto di materiale vario, generalmente di lana o anche di seta, cotone e altre fibre vegetali e artificiali, prodotto in diverse grandezze, colori e disegni annodando, a mano o a macchina, i fili di catena con quelli di trama. Usato per ricoprire pavimenti, tavoli e superfici simili, \u00e8 generalmente di grosso spessore.\nStoria.\nIn Oriente, il tappeto ha origini particolarmente antiche, datate V secolo o VI secolo, pi\u00f9 tardi il tappeto annodato sarebbe stato introdotto in Persia dai turchi Selgiuchidi a partire dall'XI secolo. Il pi\u00f9 antico tappeto a noi pervenuto \u00e8 noto come tappeto di Pazyryk (circa 500 a.C.). L'arte del tappeto persiano giunse alle pi\u00f9 alte vette durante la dinastia dei Safavidi, ovvero fino al primo quarto del Settecento. Nell'Ottocento ha un ruolo importante la citt\u00e0 turca di Smirne dietro le accresciute richieste della borghesia europea. I tappeti egiziani, un tempo chiamati tappeti di Damasco o tappeti mammelucchi a motivi geometrici stilizzati, furono prodotto di punta dei mercanti veneziani gi\u00e0 dal 1500, come appare ad esempio nei dipinti dell'epoca di Tintoretto.\nIl periodo migliore della produzione di tappeti in India corrisponde al XVI secolo e XVII secolo, sotto la dinastia Moghul e grazie a lavoratori migrati dalla Persia. I capolavori di questa arte raffigurano spesso scene di caccia con elementi naturalistici.\nIn Europa i tappeti sono stati fabbricati sin dal 1200 in Spagna, con molteplici riferimenti alla produzione anatolica; questo tipo di tappeto venne massicciamente esportato nel resto del continente e chiamato tappeto ispano-moresco. La Francia ebbe maggior fortuna nella produzione seicentesca dei laboratori del Louvre, i cui motivi sono ispirati alla pittura francese di paesaggio. Nel 1800 la manifattura dei tappeti venne fusa con quella dei gobelin.\nIn altre nazioni europee nacque una produzione pi\u00f9 che altro all'imitazione di disegni orientali, ma maggiormente meccanizzata; infine nel 1900 l'arte del tappeto pass\u00f2 dall'imitazione a motivi astratti o stilizzati, fino alla rivalutazione di tipi rustici regionali.\nLe lavorazioni orientali.\nIl tappeto orientale ha una individualit\u00e0 spiccata, che permette agli esperti del settore di determinare il luogo d'origine e, con buona approssimazione, persino l'et\u00e0. Ogni distretto, persino ogni famiglia, possiede disegni e motivi propri che vengono trasmessi di generazione in generazione e che di solito non vengono copiati da estranei. Peraltro la conoscenza dei costumi permette anche di stabilire l'uso che si intendeva fare del tappeto ed il simbolismo religioso o poetico in esso contenuto.\nI tappeti orientali sono classificati in base alle aree di provenienza, non necessariamente coincidenti con confini politici, e tipicamente nominati secondo la citt\u00e0 di provenienza:\nLa lana utilizzata nei tappeti orientali \u00e8 prevalentemente di pecora, ma ci\u00f2 non esclude l'utilizzo di lana di capra o di cammello. La finezza del filo ed il numero dei punti annodati nell'unit\u00e0 di superficie dipendono anch'essi dalla regione di provenienza, ma anche dal pascolo e dalla razza dell'animale da cui si \u00e8 ricavata la lana.\nSono da considerarsi tappeti anche le \"coperte\" tessute dagli indiani Navajo.\nI coloranti.\nI coloranti utilizzati dalla tradizione orientale sono divisi in due gruppi:\nL'introduzione di coloranti chimici all'anilina rischi\u00f2 di pregiudicare la fama del Tappeto Orientale in tutto il mondo. Infatti i tappeti lavorati con filati tinti chimicamente scolorivano e si deterioravano rapidamente. Il governo persiano dopo qualche decennio proib\u00ec l'importazione dei coloranti all'anilina e vennero prese severe misure contro chi continuava ad utilizzarli.\nI nodi.\nDue sono i tipi di nodi utilizzati dalle popolazioni orientali per tessere tappeti:\nLa decorazione.\nLe categorie decorative della tradizione orientale sono:\nEntrambe le tipologie annoverano le stesse strutture decorative del campo:"}
{"id": "278840", "revid": "1226", "url": "https://it.wikipedia.org/wiki?curid=278840", "title": "Ristrutturazione edilizia", "text": ""}
{"id": "278841", "revid": "1874772", "url": "https://it.wikipedia.org/wiki?curid=278841", "title": "Nuova costruzione", "text": ""}
{"id": "278842", "revid": "1874776", "url": "https://it.wikipedia.org/wiki?curid=278842", "title": "Ristrutturazione urbanistica", "text": ""}
{"id": "278849", "revid": "339392", "url": "https://it.wikipedia.org/wiki?curid=278849", "title": "The 4400", "text": ""}
{"id": "278857", "revid": "10431", "url": "https://it.wikipedia.org/wiki?curid=278857", "title": "Super dia", "text": ""}
{"id": "278858", "revid": "15756", "url": "https://it.wikipedia.org/wiki?curid=278858", "title": "Jean-Michel Jarre", "text": "Viene principalmente ricordato in Italia per l'album \"Oxyg\u00e8ne\" del 1976, registrato in uno studio improvvisato nella sua abitazione e che grazie alle sue dodici milioni di copie vendute \u00e8 rimasto il suo pi\u00f9 grande successo commerciale. Jarre ha mantenuto uno standard di popolarit\u00e0 alto. Fino a oggi risulta aver venduto circa ottanta milioni di copie fra album e singoli.\n\u00c8 stato il primo musicista occidentale a esibirsi nella Repubblica Popolare Cinese e occupa cinque posizioni su venti nel \"Guinness dei primati\" per i pi\u00f9 grandi concerti della storia, come quello tenuto a Mosca nel 1997, atto a celebrare l'ottocentocinquantesimo anniversario della citt\u00e0. Dal 2013 \u00e8 presidente della Confederazione internazionale delle Societ\u00e0 di autori e compositori (di cui fa parte, per l'Italia, la Siae).\nBiografia.\nInfanzia, influenze ed educazione.\nJean-Michel Andr\u00e9 Jarre nasce a Lione il 24 agosto 1948, figlio del compositore Maurice Jarre. La madre, France Pejot, fu invece membro della resistenza francese e sopravvissuta dei campi di concentramento. I genitori si separarono quando Jean-Michel aveva cinque anni, il padre si trasfer\u00ec negli Stati Uniti e il figlio, che rimase a vivere con la madre nei sobborghi di Parigi, non lo rivide pi\u00f9 sino all'et\u00e0 di diciotto anni.\nJarre apparteneva a una famiglia colma di tradizioni artistiche: il nonno paterno, Andr\u00e8 Jarre, fu un oboista, un ingegnere e un inventore. Andr\u00e9 perfezion\u00f2 il primo mixer audio, utilizzato a Radio Lyon, e regal\u00f2 a Jean-Michel il suo primo registratore. Per i primi otto anni della sua vita, Jarre visse sei mesi l'anno nell'appartamento del nonno nel distretto Perrache di Lione, su corso Verdun. In questi anni pass\u00f2 molto tempo a osservare dalla finestra dell'appartamento le esibizioni di musicisti di strada. Successivamente ha pi\u00f9 volte dichiarato di essere stato influenzato dalla musica di questi artisti, e che tracce di quest'influenza si possono trovare soprattutto nell'album \"\u00c9quinoxe\", e in particolare nel brano \"Equinoxe Part 8\".\nA cinque anni cominci\u00f2 a studiare il pianoforte. L'esperienza si rivel\u00f2 complessa, ma qualche anno dopo egli cambi\u00f2 insegnante e cominci\u00f2 a lavorare sulle scale musicali. Il suo generale interesse per gli strumenti musicali fu acceso dalla scoperta dell'esistenza di una \"tromba-violino\", creata da Boris Vian, ritrovata in un mercato di Saint-Ouen dove la madre vendeva oggetti di antiquariato. Quest'ultima lo portava da alcuni amici del Jazz club \"Le Chat Qui P\u00eache\" di Parigi dove si esibivano regolarmente musicisti quali i sassofonisti Archie Shepp e John Coltrane e i trombettisti Don Cherry e Chet Baker. Come da lui dichiarato, il Jazz introdusse in Jarre l'idea che la musica dovesse essere \"descrittiva di per s\u00e9, senza bisogno di un testo cantato\".\nInoltre, il suo stile venne ulteriormente influenzato dai lavori dell'artista francese Pierre Soulages: a quindici anni egli assist\u00e9 a una mostra del pittore al Mus\u00e9e d'art moderne de la Ville de Paris. Soulages dipingeva utilizzando strati a consistenza multipla, e Jarre riflett\u00e9 successivamente sull'esperienza dicendo di essere arrivato alla conclusione che \"con suoni e frequenze un musicista poteva lavorare con la musica come un pittore lavora con i colori\". Altro elemento che lo influenz\u00f2 fu la musica classica: in un'intervista del 2004 al \"The Guardian\" spieg\u00f2 dell'effetto che ebbe su di lui l'ascolto di un'esibizione dell'opera di Igor' F\u00ebdorovi\u010d Stravinskij \"La sagra della primavera\" succeduta da ascolti di musica del tutto diversa:\nA diciassette anni, ispirato dalle opere di Soulages, inizi\u00f2 a coltivare l'hobby della pittura ed espose alcune delle sue opere alla galleria d'arte di Lione \"L'Oeil Ecoute\". La sua prima esperienza musicale fu come chitarrista in un gruppo chiamato \"Mystere IV\". Mentre frequentava il Liceo Michelet, sua madre gli fece prendere lezioni di armonia, contrappunto e fuga al Conservatoire national sup\u00e9rieur de musique et de danse de Paris.\nNel 1968 cominci\u00f2 a sperimentare musica con tape loop, radio e altri macchinari elettronici. Un anno dopo si un\u00ec al Groupe de recherches musicales sotto la direzione di Pierre Schaeffer, il \"padre\" della musica concreta. Il periodo di permanenza al GRM e il pensiero base di Schaeffer (secondo il quale \"la musica non \u00e8 fatta di note ma di suoni\") influenzarono molto la sua formazione musicale. Fu lo stesso Schaeffer a fargli conoscere i sintetizzatori Moog modular, divenuti poi tra gli strumenti pi\u00f9 usati nella sua musica.\nNello stesso anno si trasfer\u00ec a vivere a Parigi, vicino agli Champs-\u00c9lys\u00e9es, e nella cucina di casa sua costru\u00ec un piccolo studio di registrazione, con un EMS VCS3, un Synthi AKS e due registratori Revox.\nI primi lavori: 1969-1975.\nLa prima composizione ufficiale risale al 1969, quando Jarre scrisse un brano di cinque minuti dal titolo \"Happines is a Sad Song\" per un'esposizione al \"Maison de la Culture\" di Reims. Il brano venne pubblicato e reso disponibile per il commercio, solo nel 2011, nell'album raccolta \"Essential &amp; Rarities\". Successivamente lavor\u00f2 nello studio di Karlheinz Stockhausen a Colonia.\nAllo stesso anno risale la prima pubblicazione ufficiale, il singolo \"La Cage/Erosmachine\", contenente due composizioni sperimentali. Nel 1971 il coreografo Norbert Schmucki gli commission\u00f2 un balletto da presentare a Palais Garnier, chiamato \"AOR (luci ad Hebrew)\". Le composizioni per il balletto sono state pubblicate solo nel 2008, fatta eccezione per \"AOR Bleu 2002 (Metallic Souvenir)\", eseguita al concerto e pubblicata nell'album \"Live Printemps de Bourges 2002\". Oltre a questo, Jarre scrisse altre musiche per balletti, rappresentazioni teatrali, pubblicit\u00e0 e programmi televisivi, e anche musiche e testi per artisti quali Patrick Juvet e Christophe .\nNel 1972 compose la colonna sonora per il film \"Les Granges Br\u00fbl\u00e9es\", risalente al 1972 e pubblicata nel 1973 anche su disco, e quella per il Festival Internazionale di Magia. Nello stesso anno usc\u00ec il suo primo album solista, \"Deserted Palace\", una raccolta di composizioni per pubblicit\u00e0 e programmi televisivi scritte negli anni precedenti. Fra il 1973\u201374 scrisse musica per Fran\u00e7oise Hardy e G\u00e9rard Lenorman, e partecip\u00f2 come regista al concerto di Christophe all'Olympia.\nI grandi successi: 1976-1982.\n\"Oxyg\u00e8ne\".\nBench\u00e9 durante i primi anni di attivit\u00e0 abbia pubblicato varie composizioni con il suo nome, il debutto internazionale avvenne solo nel 1976 con l'album \"Oxyg\u00e8ne\". Il disco, che consisteva in sei brani numerati come \"parti\" senza un titolo preciso, faceva largo uso di melodia, piuttosto che di ritmo o dissonanza, e venne realizzato con strumentazione interamente analogica al fine di creare un suono articolato e melodioso. La strumentazione con cui l'album fu realizzato comprendeva l'organo elettronico Eminent 310, la drum machine Korg Minipop e un largo uso dell'eco per riempire i suoni ed effetti generati dal sintetizzatore VCS3.\nL'album fu inizialmente rifiutato da molte case discografiche ma, grazie all'aiuto di H\u00e9l\u00e8ne Dreyfus, anch'ella ex studentessa di Pierre Schaeffer, Jarre conobbe il marito di quest'ultima Francis, proprietario dell'etichetta Disques Dreyfus grazie al quale incise \"Oxyg\u00e9ne\". Le prime 50.000 copie stampate vennero pubblicizzate in negozi di hi-fi, discoteche e locali\nNell'aprile 1977 il disco aveva venduto settantamila copie nella sola Francia e il successo fu tale che, durante lo stesso anno, la rivista \"People\" lo elesse personaggio dell'anno. Intervistato dalla rivista \"Billboard\", il direttore artistico della Dreyfus, Stanislas Witold, afferm\u00f2 che \u00abla Dreyfus riponeva grandi aspettative su Jean-Michel Jarre. C'\u00e8 qualcosa di eccezionale in lui, e siamo sicuri che entro il 1980 sar\u00e0 conosciuto in tutto il mondo\u00bb.\n\"Oxyg\u00e8ne\" vendette circa dodici milioni di copie in tutto il mondo, e resta a tutt'oggi l'album di un artista francese pi\u00f9 venduto di sempre. Il disco raggiunse anche la seconda posizione della classifica britannica e irruppe nella top 100 americana. L'album conteneva quello che poi divent\u00f2 probabilmente il brano pi\u00f9 conosciuto di Jarre, \"Oxyg\u00e8ne IV\", che come singolo raggiunse la quarta posizione della classifica britannica.\n\"\u00c9quinoxe\".\nIl secondo album, \"\u00c9quinoxe\", venne pubblicato nel 1978 e si distingue dal predecessore per lo stile pi\u00f9 barocco e dallo sviluppo melodico pi\u00f9 enfatico. Nella realizzazione dell'album, Jarre fece largo uso di sequenziatori, in particolare nei bassi.\nPur non riuscendo a bissare il successo commerciale di \"Oxyg\u00e8ne\" (\"\u00c9quinoxe\" raggiunse infatti l'undicesima posizione nella classifica britannica contro la seconda del predecessore), la sua pubblicazione fu succeduta da un enorme concerto tenuto a Place de la Concorde di Parigi, durante il Giorno della Bastiglia, festa nazionale transalpina, nel 1979. L'evento, il cui ingresso fu gratuito, richiam\u00f2 circa un milione di spettatori (tra cui figur\u00f2 anche Mick Jagger), facendo segnare un record mondiale per il pi\u00f9 alto numero di spettatori accorsi a un evento all'aperto. Altri cento milioni di persone assistettero all'evento via televisione. Il successo del concerto non fu del tutto atteso; la folla fu talmente tanta che Charlotte Rampling, al tempo moglie di Jarre, ebbe non poche difficolt\u00e0 a raggiungere la piazza.\nBench\u00e9 non fosse la prima volta che si esibiva in concerto (si ricorda l'esibizione al Paris Opera Ballet), quest'evento, arricchito da una coreografia di proiezioni luminose e fuochi d'artificio, fu il punto di partenza per i suoi futuri concerti. Questa performance aument\u00f2 in maniera considerevole anche la sua popolarit\u00e0: tra luglio e agosto del 1979, le vendite di \"\u00c9quinoxe\" aumentarono raggiungendo le 800.000 copie. Fu anche il punto di partenza del suo rapporto con Francis Rimbert: portato come assistente da Michael Geiss, durante le prove Jarre utilizz\u00f2 i sintetizzatori di Rimbert per il set-up della performance. Oggi Rimbert collabora a tempo pieno con Jarre, sia in studio che durante i concerti. Nel 1979 alcune tracce furono utilizzate per il film \"Il morbo di Amburgo\" (Die Hamburger Krankheit) con la regia di Peter Fleischmann.\n\"Les Chants Magn\u00e9tiques\".\nAl momento della pubblicazione di \"Les Chants Magn\u00e9tiques\" (titolo inglese \"Magnetic Fields\"), il 20 maggio 1981, i due precedenti lavori avevano venduto insieme circa sei milioni di copie. Nei primi due mesi di vendita, \"Les Chants Magn\u00e9tiques\" vendette duecentomila copie nella sola Francia. I suoni usati nell'album erano principalmente basati sulle potenzialit\u00e0 del Fairlight CMI. Il CMI permise a Jarre di continuare la sperimentazione acustica dei suoi primi lavori, utilizzando la tecnologia digitale per processare e sviluppare suoni pi\u00f9 semplici. Insieme a Peter Gabriel fu il primo musicista a sfruttare le potenzialit\u00e0 del CMI e a utilizzarlo.\nLa pubblicazione di \"Les Chants Magn\u00e9tiques\" coincise con il suo primo tour internazionale. Nello stesso anno l'ambasciata britannica in Cina regal\u00f2 a \"Radio Bejing\" alcune copie di Oxyg\u00e8ne ed \u00c9quinoxe. I brani dei due album furono i primi di un musicista straniero a essere trasmessi da una radio cinese. Jarre venne invitato a essere il primo musicista occidentale a esibirsi in Cina dopo la Rivoluzione culturale. Venne pianificato un tour interamente cinese, The Concerts in China, dal 18 ottobre al 5 novembre 1981. Il primo concerto tenuto a Pechino venne seguito principalmente da personalit\u00e0 del governo. Prima dell'inizio della performance i tecnici si accorsero che non c'era abbastanza potenza per collegare gli strumenti e l'impianto sonoro dell'auditorium. Il problema fu risolto da funzionari cinesi togliendo parte dell'elettricit\u00e0 al vicinato per l'intera durata del concerto.\nL'auditorium era quasi pieno all'inizio del concerto, ma si svuot\u00f2 man mano che il tempo passava e rimase praticamente vuoto molto prima della fine del concerto. Questo perch\u00e9 i bus cinesi terminavano il loro servizio alle 22. Per stimolare l'aumento del pubblico la seconda sera, Jarre e la sua produzione acquistarono alcuni biglietti del concerto e li regalarono ai bambini che incrociavano per strada (originariamente Jarre voleva organizzare l'evento gratis, ma le autorit\u00e0 cinesi fissarono il prezzo dei biglietti a \u00a30.20 per i bambini e \u00a30.50 per gli adulti). Il concerto fu caratterizzato da una mancanza di coinvolgimento del pubblico: i cinesi parevano perplessi dalla musica e dagli spettacoli di luci e durante le pause non ci furono applausi. Al terzo appuntamento, tenutosi a Shanghai, la storia non si ripet\u00e9: Jarre incoraggi\u00f2 il pubblic\u00f2 a partecipare attivamente saltando sulla folla, che cambi\u00f2 atteggiamento diventando esuberante e festosa. Il concerto venne registrato e pubblicato in un doppio disco, The Concerts in China nel 1982, e durante lo show venne utilizzata l'arpa laser, che diverr\u00e0 uno degli strumenti pi\u00f9 famosi utilizzati nei suoi concerti.\n1983-1989.\n\"Musique pour Supermarch\u00e9\".\nIl 5 luglio 1983 Jarre mise all'asta l'unico vinile esistente del suo nuovo album, \"Musique pour Supermarch\u00e9\". La musica venne creata per un'esibizione pianificata alla mostra d'arte \"\"Supermarch\u00e8\". L'asta venne effettuata all'Hotel Drouot di Parigi, prima che Jarre consegnasse all'emittente radiofonica \"Radio Luxembourg\"\" i master delle registrazioni, che vennero messi in onda senza interruzioni, per poi essere distrutti. L'asta si concluse per settantamila franchi, che vennero devoluti in beneficenza.\n\"Zoolook\".\nBench\u00e9 i master di \"Music for Supermarkets\" fossero stati distrutti, parti del lavoro vennero riutilizzate nel sesto album in studio, \"Zoolook\". L'album combinava i suoni di sintetizzatori analogici con parti di musica etnica vocale, e, come nel precedente album, il Fairlight CMI ebbe un ruolo chiave nella realizzazione, in particolare per la sua funzione di campionatore. L'album, infatti, conteneva campionamenti di voci che pronunciavano parole e frasi in svariate lingue del mondo, per creare un diverso range di suoni ed effetti. Laurie Anderson collabor\u00f2 nella parte vocale del brano \"Diva\", e una lunga lista di altri artisti tra cui Adrian Belew e Marcus Miller diedero il loro contributo nei brani dell'album. Per via della natura sperimentale e poco commerciale dei suoni, questo album ebbe un successo inferiore rispetto ai precedenti, e si piazz\u00f2 solo al quarantasettesimo posto della classifica britannica.\n\"Rendez-Vous\".\nNel 1985 Jarre fu invitato dal direttore musicale dell'Houston Grand Opera a tenere un concerto in citt\u00e0 per celebrare i centocinquanta anni dello Stato del Texas e della citt\u00e0 stessa. Impegnato con altri progetti, inizialmente rifiut\u00f2 la proposta, ma poi ci ripens\u00f2 e decise di visitare prima Houston. Rimanendo impressionato dalla skyline della citt\u00e0 americana, decise di cambiare idea e accettare la proposta. In concomitanza con queste celebrazioni venne contattato anche dalla NASA per integrare nello show anche il 25\u00ba anniversario della fondazione del Lyndon B. Johnson Space Center.\nPer l'occasione decise di scrivere e pubblicare un nuovo album. \"Rendez-Vous\", che vide la luce in concomitanza con l'evento, ebbe un periodo di registrazione di due mesi e, come era accaduto anche nel precedente \"Zoolook\", riutilizz\u00f2 nelle sue composizioni parti di \"Musique pour Supermarch\u00e9\". Jarre lavor\u00f2 con alcuni astronauti inclusi l'amico Bruce McCandless, e, Ronald McNair, che come hobby era anche un musicista Jazz. Ne usc\u00ec un album caratterizzato dall'uso anche di strumenti acustici quali corno francese, trombone e saxofono, misti al sound elettronico di sintetizzatori come l'Elka Synthex, usato in particolare in \"Second Rendez-Vous\", brano che viene eseguito dal vivo con l'arpa laser.\nAl concerto, che fu intitolato \"Rendez-Vous Houston\", venne previsto che la parte di saxofono di \"Last Rendez-Vous\" sarebbe stata affidata a Ron McNair, che, impegnato in una missione, avrebbe suonato in diretta dallo spazio, collegato al palco da un enorme maxi-schermo. Questo non fu possibile, poich\u00e9 McNair fu vittima del disastro dello Space Shuttle Challenger il 28 gennaio 1986. Immediatamente dopo la strage si decise di cancellare il concerto, ma pi\u00f9 avanti Jarre fu contattato da McCandless che gli chiese di suonare in memoria delle vittime dell'incidente. Il brano Last Rendez-Vous venne rinominato \"Ron's Piece\", in memoria di McNair.\nCirca duemila proiettori giganti trasmisero le immagini dell'evento, trasformando la skyline di Houston in uno sfondo spettacolare, accompagnato da giochi di luci, laser e fuochi d'artificio. \"Rendez-vous Houston\" entr\u00f2 nel \"Guinness dei primati\" per il milione e mezzo di spettatori che assistettero all'evento e ne fecero il pi\u00f9 grande concerto all'aperto di sempre battendo il precedente record stabilito nel concerto a Place de la Concorde. \"Ron's Piece\" fu suonato da Kirk Whalum.\nQualche mese dopo, circa un milione di persone assistettero al concerto \"Rendez-Vous Lyon\", celebrazione della visita del Papa Giovanni Paolo II alla citt\u00e0 natale di Jarre, Lione. Il Papa, che assistette all'evento dalla cattedrale di Lione, diede inizio al concerto con una benedizione di buona notte.\nL'album \"In Concert Houston-Lyon\", pubblicato poco dopo il concerto di Lione, raccoglieva alcuni estratti della performance e del concerto ad Houston.\n\"Revolutions\".\nNel 1988 Jarre pubblic\u00f2 il suo ottavo album in studio, \"Revolutions\". L'album, dedicato ai bambini rimasti vittime degli scontri durante le varie rivoluzioni (vengono citate la Rivoluzione industriale, la Rivoluzione giapponese, la Rivoluzione francese) spaziava fra generi vari, tra cui musica d'ispirazione araba, guitar pop ed electro-jazz. Nel brano \"London Kid\", Jarre collabor\u00f2 con Hank Marvin, leader dei The Shadows.\nUn concerto di due ore, intitolato \"Destination Docklands\", venne pianificato per il 24 settembre 1988 al Royal Victoria Docks nella zona est di Londra. La location, vicina al centro di Londra, venne scelta in parte per la desolazione del vicinato, ma anche perch\u00e9 egli stesso reput\u00f2 che le architetture e l'ambiente fossero ideali per la sua musica. Problemi di sicurezza e perplessit\u00e0 fecero slittare i tempi e il concerto si divise in due performance, l'8 e il 9 ottobre.\nOltre ad altre migliaia situate nelle strade vicine e nel parco adiacente al luogo, duecentomila persone assistettero al concerto dove si esib\u00ec con vari ospiti, tra cui alla chitarra Hank Marvin. La performance non si svolse senza problemi: il cattivo tempo, con vento e pioggia, minacci\u00f2 di danneggiare il palco, e bench\u00e9 i piani originali volessero un palco galleggiante sul Royal Victoria Dock, il vento di oltre trenta nodi ne imped\u00ec la realizzazione. Il pubblico, tra cui era presente la principessa Diana del Galles, fu costretto verso la fine del concerto a scappare a causa del forte vento e della pioggia. Alcuni brani eseguiti nel concerto vennero successivamente inclusi nell'album \"Destination Docklands\".\n1990-1999.\n\"En attendant Cousteau\".\nNel 1990, ispirato dall'oceanografo francese Jacques-Yves Cousteau, Jarre pubblic\u00f2 \"En attendant Cousteau\". All'album segu\u00ec un concerto, tenuto nel Giorno della Bastiglia 1990 a La D\u00e9fense di Parigi, che, battendo i precedenti record, entr\u00f2 nel \"Guinness dei Primati\" per aver attirato un numero approssimato di due milioni di spettatori. Successivamente venne deciso di organizzare un concerto vicino alle piramidi di Teotihuacan, in Messico, durante l'eclissi solare dell'11 luglio 1991. La realizzazione del progetto non fu possibile poich\u00e9 a pochi giorni dall'evento il cargo contenente parte della scenografia affond\u00f2 in mare.\n\"Chronologie\".\nNel 1993 Jarre pubblic\u00f2 il primo lavoro fortemente influenzato dalla scena techno, che cominci\u00f2 a svilupparsi attorno al 1989. Intitolato \"Chronologie\", l'album fu sostanzialmente una revisione del concetto musicale sviluppato in \"Oxyg\u00e8ne\" ed \"\u00c9quinoxe\", dove una grandiosa introduzione offriva un suono pi\u00f9 emozionale rispetto ai successivi e pi\u00f9 ritmici brani successivi.\nAssieme alla tradizionale collezione di strumenti, comprendente l'ARP 2600, il VCS3 e il Minimoog, Jarre utilizz\u00f2 alcuni nuovi sintetizzatori all'avanguardia, come il Roland JD-800 e il Kurzweil K2000.\nLa pubblicazione di \"Chronologie\" fu succeduta dal primo tour europeo del musicista francese, denominato \"Europe in Concert\". Le varie performance videro un'affluenza inferiore rispetto allo standard dei concerti, e l'utilizzo di una scenografia pi\u00f9 modesta, composta principalmente da fuochi d'artificio e giochi di luce. I concerti si svolsero in localit\u00e0 quali Losanna, Le Mont-Saint-Michel, Londra, Manchester, Barcellona, Siviglia, Parigi. L'11 marzo 1994 tenne un concerto ad Hong Kong, in occasione dell'inaugurazione del nuovo stadio. L'evento, diversamente dalle date del tour, fece segnare il tutto-esaurito e fu organizzato con una coreografia comprendente ballerine brasiliane e una serie di animatori. Alla fine del tour venne pubblicato un disco, \"Hong Kong\": nonostante il titolo lasciasse pensare a una raccolta contenente i brani della performance cinese, nell'album la maggior parte dei brani vennero registrati durante le performance del tour Europe in Concert.\nNel Giorno della Bastiglia 1995 si esib\u00ec in un concerto davanti alla Torre Eiffel, denominato Concert pour la Tol\u00e9rance, in commemorazione al 50\u00ba anniversario dell'UNESCO. La torre venne illuminata per l'occasione con l'installazione di alcuni display permanenti. Nel dicembre seguente Jarre cre\u00f2 un sito web chiamato \"A Space for Tolerance\". Il sito conteneva musica proveniente da \"En attendant Cousteau\", suonata mentre sullo schermo apparivano una variet\u00e0 di \"parole visive\".\n\"Oxyg\u00e8ne 7\u201313\".\nDopo anni di sperimentazione con tecnologia moderna, in \"Oxyg\u00e8ne 7-13\", album pensato come seguito di \"Oxyg\u00e8ne\", Jarre ritorn\u00f2 a utilizzare i sintetizzatori analogici degli anni settanta. L'album venne pubblicato nel 1997, circa 20 anni dopo Oxyg\u00e8ne, dedicato a Pierre Schaeffer, suo mentore al Groupe de recherches musicales e inventore della musica concreta, morto nel 1995.\nIl 6 settembre dello stesso anno l'Universit\u00e0 statale di Mosca fu lo sfondo per il concerto \"Oxyg\u00e8ne in Moscow\", con una scenografia costituita da un enorme insieme di display che proiettavano immagini. L'evento, che celebrava l'850\u00ba anniversario della citt\u00e0 russa, fu seguito da circa 3.5 milioni di spettatori, facendo segnare il suo quarto ingresso nel \"Guinness World Record\" per l'evento pi\u00f9 grande all'aperto mai organizzato. I funerali della Principessa Diana si tennero nello stesso giorno, e durante il concerto le venne dedicato il brano \"Souvenir of China\", succeduto da un minuto di silenzio.\nNel luglio 1998 divent\u00f2 il primo artista a fare da portavoce per la \"Federazione internazionale dell'Industria Fonografica\". Egli radun\u00f2 centinaia di musicisti in una petizione verso il Parlamento Europeo riguardo alla proposta di direttiva sul copyright. Fu succeduto nel ruolo dai The Corrs nel luglio 2000.\nIl 31 dicembre 1999 Jarre tenne un concerto di tre ore nel deserto egiziano vicino Giza. \"The Twelve Dreams of the Sun\" venne organizzato per celebrare l'arrivo del nuovo millennio e i 5000 anni di civilizzazione dell'Egitto e offr\u00ec un'anteprima del nuovo album, il dodicesimo in studio, \"M\u00e9tamorphoses\". Cominciato la sera del giorno precedente e durato fino all'alba del nuovo millennio, lo show vide la collaborazione di pi\u00f9 di 1000 artisti e musicisti locali, e fu basato su un'antica mitologia egiziana riguardo al viaggio del sole e i suoi effetti sull'umanit\u00e0. Le melodie elettroniche vennero accompagnate da musica Western Jazz con ritmi e melodie arabeggianti, e da una scenografia di proiezioni laser sullo sfondo delle piramidi e del deserto del Sahara.\n2000-2009.\n\"M\u00e9tamorphoses\".\nNello stesso anno, dopo la preview al concerto di Giza, Jarre pubblic\u00f2 \"M\u00e9tamorphoses\". L'intero disco fu mixato con una prima versione di \"Pro Tools\", una digital audio workstation progettata per registrare, modificare ed eseguire sequenze musicali in playback. Le composizioni di quest'album e i loro arrangiamenti, co-prodotti con il dj Joachim Garraud, segnarono una svolta rispetto alle sue precedenti sonorit\u00e0. Questo a causa di elementi quali l'utilizzo in tutti i brani della voce e del canto, da lui quasi mai sperimentati prima, e gli effetti sonori, tra cui le interferenze radio di un cellulare utilizzate in \"Tout Est Bleu\" e la voce sintetica creata da \"Macintalk\", un programma della Apple utilizzato in \"Love, Love, Love\". Nell'album si notano le collaborazioni con Laurie Anderson (che gi\u00e0 aveva cantato nel brano \"Diva\") in \"Je Me Souviens\", Natacha Atlas in \"C'est la Vie\" e Sharon Corr in \"Rendez-vous \u00e0 Paris\".\nIl 1\u00ba gennaio 2000 Jarre e l'artista giapponese Tetsuya \"TK\" Komuro si esibirono in esclusiva suonando nuovo materiale a un concerto tenutosi ad Okinawa. Rendez-Vous in Space fu un tributo all'autore di fantascienza Arthur C. Clarke, amico personale di Jarre, che utilizz\u00f2 filmati di interviste allo scrittore per introdurre ogni brano. La sequenza d'apertura del concerto fu basata sul tema della colonna sonora del film \"\". L'anno successivo fu tenuto un concerto benefico a sostegno dell'associazione \"Elpida Foundation\" all'Acropoli di Atene.\n\"Interior Music\" e \"Sessions 2000\".\nNel 2001 Jarre compose \"Interior Music\", un disco di promozione per Bang &amp; Olufsen. L'album non venne pubblicato, ma solo regalato in omaggio ai clienti della ditta. Il 6 settembre 2002 tenne un concerto in un parco eolico di Gammel Vr\u00e5 Enge, vicino Aalborg, in Danimarca. Circa quarantamila persone assistettero sotto la pioggia al concerto, che fu denominato Aero - Tribute to the Wind e si svolse nel parco eolico illuminato da laser e fuochi d'artificio. L'evento si svolse con vari problemi, tra cui i 22 mm di pioggia che si abbatterono sulla citt\u00e0 danese e i disguidi di alcuni fan, prima per accedere e poi per lasciare il parco eolico a fine concerto. Nonostante ci\u00f2, il concerto fu visto da molti come un successo.\nQuesto evento segn\u00f2 l'inizio di un cambiamento. Nei precedenti concerti, infatti, era sempre stato solito nel farsi accompagnare da un intero complesso di musicisti. In questo caso, invece, egli suon\u00f2 con il solo ausilio del Klarup Girls Choir, di Francis Rimbert, dei Safri Duo e dell'Orchestra Sinfonica di Aalborg. Il 2002 vide anche la pubblicazione di \"Sessions 2000\", un lavoro in stile sperimentale ed elettro-jazz, particolarmente diverso rispetto allo stile classico dei suoi lavori. L'album venne accolto positivamente dalla rivista Billboard, nonostante si fosse ben presto sparsa la voce che la sua realizzazione fosse dovuta esclusivamente alla volont\u00e0 di Jarre di lasciare la Disques Dreyfus, ormai assorbita dalla Sony Music e non pi\u00f9 in mano a Francis Dreyfus.\n\"Geometry of Love\".\nNel 2003 Jarre compose e pubblic\u00f2 \"Geometry of Love\". L'album venne commissionato da Jean Roch come colonna sonora promozionale per il locale francese \"V.I.P. Room\". Le sonorit\u00e0 del disco erano tipicamente lounge/chillout, eseguite con uno stile pi\u00f9 simile ai suoi precedenti lavori, soprattutto rispetto a \"Sessions 2000\".\nL'anno seguente, il 10 ottobre, fece ritorno in Cina, 21 anni dopo il famoso tour \"The Concerts in China\", per due performance, una nella Citt\u00e0 Proibita e una in Piazza Tiananmen. Queste vennero programmate come apertura dell'\"Anno cinese per la Francia\", evento di scambio culturale. I concerti vennero trasmessi live in tutto il paese e visti in enormi maxischermi nei centri commerciali cinesi. Il primo concerto si apr\u00ec con la collaborazione tra Jarre e il musicista cinese Chen Lin. Pi\u00f9 di 15.000 spettatori assistettero per ciascuno dei due eventi. Un CD/DVD contenente filmato e registrazione audio delle due performance, \"Jarre in China\", venne pubblicato nel 2004.\n\"T\u00e9o &amp; T\u00e9a\".\nIl settembre 2004 vide la pubblicazione del suo primo album in 5.1, \"AERO\", una raccolta di rivisitazioni dei suoi maggiori successi. L'album venne pubblicato nel formato CD+DVD; in quest'ultimo l'audio era accompagnato da una registrazione degli occhi di Anne Parillaud, moglie di Jarre, mentre ascolta la musica.\nIl 26 marzo 2007 Jarre pubblic\u00f2 \"T\u00e9o &amp; T\u00e9a\", il quindicesimo album in studio. Un concept album incentrato su due personaggi generati al computer, \"T\u00e9o\" e \"T\u00e9a\" che Jarre descrisse come due gemelli, rispettivamente maschio e femmina, e lanci\u00f2 con due video su YouTube. L'idea fondante dell'album \u00e8 quella di descrivere le varie fasi di una storia d'amore, e di dimostrare il concetto che la durata di una storia d'amore \u00e8 imprevedibile. Interamente eseguito con strumentazione digitale e programmato al computer, quest'album fece segnare un allontanamento da parte di Jarre dalla strumentazione che ha da sempre caratterizzato la sua produzione musicale, preferendo invece strumenti semplici e di nuova generazione, inclusi alcuni prototipi di sintetizzatori in realizzazione. La copertina dell'album venne ispirata dal film \"Cuore selvaggio\" di David Lynch.\n\"Oxyg\u00e8ne: New Master Recording\".\nNell'agosto 2007 Jarre ha firmato per la EMI France. In occasione del 25\u00ba anniversario di \"Oxyg\u00e8ne\", ha pubblicato una versione speciale, \"\" contenente l'album rimasterizzato, un DVD con la registrazione live di un'esecuzione in studio in 2D, e un altro identico in 3D. L'esecuzione live \u00e8 stata registrata per la prima volta interamente dal vivo con Francis Rimbert, Claude Samard e Dominique Perrier, senza l'ausilio di playback. Nell'esecuzione erano comprese per altro tre nuove tracce, non presenti nella pubblicazione originale, chiamate \"Variation\" (part. \"I\", \"II\" e \"III\") che fanno da collegamento fra i movimenti principali. Jarre ha inoltre pianificato di registrare un nuovo album utilizzando tutti i sintetizzatori analogici usati per \"Oxyg\u00e8ne\", e sta perci\u00f2 costruendo un nuovo studio di registrazione nei sobborghi di Parigi. Nello stesso anno la Dreyfus ha pubblicato \"The Complete Oxyg\u00e8ne\", un box-set contenente \"Oxyg\u00e8ne\", \"Oxyg\u00e8ne 7-13\" e \"Re-Oxyg\u00e8ne\", album contenente alcuni remix del secondo.\nDopo la pubblicazione dell'album, \u00e8 stato pianificato un tour mondiale che ha lo visto suonare in luoghi inediti per lui, come teatri e spazi chiusi. Durante una data dell\"'Oxyg\u00e8ne 30th Anniversary Tour\", tenutasi al Royal Albert Hall Jarre ha incontrato Brian May che gli ha proposto di tenere un concerto a Tenerife per l'Anno internazionale dell'Astronomia.\nNel 2009 \u00e8 stato scelto come direttore artistico del \"World Sky Race\" ed ha accettato il ruolo di ambasciatore onorario per l'Anno Internazionale dell'Astronomia.\nQualche mese dopo ha pianificato un tour mondiale, attualmente in corso, dove si \u00e8 esibito in arene e teatri di tutto il mondo. La prima parte di \"In-Doors\" si \u00e8 svolta in maggio 2009 ed ha toccato il nord e l'est Europa. Il proseguimento sar\u00e0 caratterizzato da una data in Polonia e due minitour, uno in Francia e uno in Germania, per poi spostarsi nell'Europa sud-occidentale e, successivamente, in Australia ed America.\n2015-2016.\n\"Electronica 1 &amp; 2\".\nNella primavera del 2015 vengono pubblicati dei nuovi brani composti ed eseguiti da Jarre insieme a dei collaboratori, sempre attivi nel mondo della musica elettronica. Il primo brano \"Conquistador\" vede la collaborazione del giovane musicista elettronico Gesaffelstein, classe 1985, anche egli di nazionalit\u00e0 francese. Il secondo, \"Glory\", \u00e8 frutto della collaborazione con il gruppo francese M83. Entrambi i brani vengono proposti in varie versioni remix. Seguir\u00e0 anche la pubblicazione di brani con i Tangerine Dream (\"Zero Gravity\" ideato con Edgar Froese prima della sua morte), 3D/Massive Attack (\"Watching You\") e ancora Vince Clarke, Little Boots, Armin Van Buuren, Pete Townshend e John Carpenter. Ogni nuova anteprima \u00e8 accompagnato da un videoclip in cui Jarre parla della scelta del collaboratore e la realizzazione del rispettivo brano. A ottobre esce l'album \"\" nei vari formati. In un'intervista a \"Repubblica\" Jarre dichiara che le collaborazioni \"non sono semplici 'featuring' ma con ognuno di loro ci siamo incontrati fisicamente, abbiamo parlato e abbiamo suonato. Per me la fisicit\u00e0 \u00e8 importante...\" e svela che ci sar\u00e0 una seconda parte della serie \"Electronica\" con nuovi collaboratori come David Lynch e Gary Numan.\nA maggio 2016, a solo sette mesi dell'uscita del primo volume, esce \"\", album che riprende la filosofia de \"1: The Time Machine\" ma con nuovi collaboratori quali Pet Shop Boys, The Orb, Primal Scream e il sopracitato Numan (la collaborazione con Lynch rimane tuttora inedito). Fa notizia il brano \"Exit\" che riporta la voce registrata del whistleblower Edward Snowden.\n\"Oxyg\u00e8ne 3\".\nA fine settembre 2016, all'indomani di una serie di concerti estivi in Europa, fra cui una data all'Auditorium Parco della Musica di Roma, e alla vigilia di una serie di date in Gran Bretagna e altri paesi del Nord Europa, Jarre stesso annuncia l'uscita imminente di \"Oxyg\u00e8ne 3\", il seguito di \"Oxyg\u00e8ne 7-13\" del 1997, a sua volta il seguito di \"Oxyg\u00e8ne,\" il debutto del 1976. Dopo l'anteprima di \"Oxygene 17\" in download e in streaming, il 2 dicembre 2016 esce l'album \"Oxygene 3\" (parts 14-20).\nVita privata.\nJarre \u00e8 stato sposato con Flore Guillard dal 20 gennaio 1975 fino al 1977. Ha conosciuto la seconda moglie, Charlotte Rampling, durante una festa a Saint-Tropez nel 1976.\nEntrambi erano gi\u00e0 sposati, ma riuscirono a ottenere il divorzio (Charlotte Rampling era sposata con Bryan Southcombe). I due si sposarono e ottennero la custodia dei rispettivi figli, \u00c9milie e Barnaby. Successivamente ebbero un figlio, David. Nel 1995 alcune fotografie della rivista \"Hello!\" ritrassero Jarre in atteggiamenti romantici con la sua segretaria Odile Froument, e nel 1996 i due si separarono. Il divorzio ufficiale avvenne nel 2002. Il terzo matrimonio per Jarre avvenne nel 2005, quando spos\u00f2 Anne Parillaud. I due si separarono nel 2010.\nIl quarto matrimonio si \u00e8 tenuto segretamente a met\u00e0 maggio 2019 con l'attrice cinese naturalizzata singaporiana Gong Li.\nJarre ha un fratellastro e una sorellastra nati da altri matrimoni del padre - Kevin e St\u00e9phanie - e durante la sua infanzia non ebbe praticamente contatti con il padre. Alla sua morte, nel 2009, ha comunque ricevuto parte dell'eredit\u00e0.\nStile musicale.\nJarre si \u00e8 distinto con una musica elettronica melodica, incentrata sui sintetizzatori e dalle contaminazioni pop. L'artista francese viene citato fra i massimi artisti della new age, genere che avrebbe portato a definizione con album quali \"Oxyg\u00e8ne\" (1976) e \"\u00c9quinoxe\" (1978) nonch\u00e9 un nome tutelare del synth pop.\nDapprima ispirato alla musica concreta e a compositori quali Eric Satie, John Cage e Terry Riley, Jarre ha esordito come artista sperimentale privelegiando i nastri e facendo uso di sonorit\u00e0 al contempo dissonanti e melodiche. Con \"Oxyg\u00e8ne\", si \u00e8 avvicinato alla musica cosmica di altri pionieri dell'elettronica quali Tangerine Dream, Klaus Schulze, Walter Carlos e Isao Tomita, privilegiando le tastiere elettroniche. A partire dallo sperimentale \"Zoolook\" (1984), seguito dalla new age elegante di \"Rendez-Vous\" (1986), il suo stile ha iniziato a spaziare dalla musica rock, al funk e al pop, mentre \"Revolutions\" (1988) e \"En attendant Cousteau\" (1990), che concede molto spazio alla musica d'ambiente di Brian Eno, sono i primi significativamente vicini alla musica etnica. Il seguente \"Chronologie\" (1993) \u00e8 pi\u00f9 vicino alla techno e alla dance, cos\u00ec come \"Metamorphoses\" (2000), mentre \"T\u00e9o &amp; T\u00e9a\" (2007) ricorda a tratti le prime uscite sperimentali.\nPremi e riconoscimenti.\nSino al 2005 ha venduto 72 milioni di dischi in tutto il mondo.\nUn asteroide, \u00e8 stato chiamato \"4422 Jarre\" in suo onore.\nStrumenti.\nDurante I suoi concerti Jarre utilizza diversi strumenti particolarissimi. Ecco alcuni di questi:"}
{"id": "278860", "revid": "1169970", "url": "https://it.wikipedia.org/wiki?curid=278860", "title": "Faldistorio", "text": "Il faldistorio \u00e8 uno speciale tipo di sedia usato nella liturgia cattolica dai vescovi.\nOrigine ed etimologia.\nIl termine deriva dal latino medioevale \"faldistorium\", che a sua volta dipende dal tedesco \"Faltstuhl\", ovvero \"sedia piegata\". Il faldistorio ricorda piuttosto da vicino la sedia curule, una sedia da campo utilizzata dai generali romani nel corso dei loro spostamenti nei pressi del teatro di guerra, e da questa sembra esserne derivata con gli opportuni adattamenti all'uso ecclesiastico.\nDescrizione.\nLa sedia \u00e8 pieghevole, provvista di braccioli (ma sprovvista di schienale fisso) ed \u00e8 tradizionalmente rivestita di seta rossa. Solitamente, \u00e8 coperta di stoffa del colore liturgico del giorno. Viene adoperata quando non \u00e8 possibile servirsi del trono, seppur dopo la Riforma liturgica l'uso di tale sedia sia divenuto piuttosto raro. Il suo uso era prescritto per la somministrazione del battesimo e del sacramento dell'ordine ed in altre occasioni quali la cerimonia del Venerd\u00ec santo o la benedizione dell'olio santo, ed in genere in tutte quelle situazioni nelle quali la posizione del vescovo celebrante risulta laterale rispetto a quella dell'altare ed impedisce quindi l'utilizzo della cattedra. Il materiale costruttivo pu\u00f2 essere di varia natura, come ad esempio il legno (ad es. il seggio facente parte del tesoro del Duomo di Anagni), il ferro (es. la \"cattedra di San Barbato\", oggi al museo diocesano di Benevento), l'avorio (cattedra dell'arcivescovo Massimiano, museo arcivescovile di Ravenna). Pietro Venale nel 1550 ha dorato, ad oro fino, il faldistorio di papa Paolo III, eletto in quell'anno, decorandolo con relativo stemma papale."}
{"id": "278863", "revid": "219110", "url": "https://it.wikipedia.org/wiki?curid=278863", "title": "ASCI Red", "text": "ASCI Red o ASCI Option Red, era un supercomputer installato ai Sandia National Laboratories a Albuquerque Nuovo Messico. Il computer divenne operativo nel 1997, venne dismesso nel settembre del 2005 e nel 2006 fu demolito. Fu il pi\u00f9 potente computer della TOP500 tra il giugno 1997 e il giugno 2000.\nIl progetto nasce da una collaborazione tra Intel e i laboratori Sandia, ed era parte la fase uno del progetto governativo statunitense Accelerated Strategic Computing Initiative (ASCI) del United States Department of Energy e del National Nuclear Security Administration per sviluppare un simulatore in grado di rimpiazzare i test nucleari sotterranei che una moratoria firmata dal presidente statunitense George H. W. Bush nel 1992 e estesa da Bill Clinton nel 1993 aveva reso non praticabili.\nIl sistema era formato da una rete a maglia (38 \u00d7 32 \u00d7 2) MIMD \"massively-parallel processing\" consistente in 4.510 nodi di calcolo, 1212 gigabyte di memoria distribuita e 12.5 gigabyte di memoria su disco. Inizialmente la macchina utilizzava processori Pentium Pro alla frequenza di 200 MHz ma in seguito venne aggiornata con l'utilizzo di processori Pentium II OverDrive. Il sistema era formato da un totale di 9298 Pentium II Overdrive a 333\u00a0MHz stipati all'interno di 104 armadi che occupavano una superficie di 230 metri quadrati. Il sistema era stato progettato prevedendo l'utilizzo di componenti non dedicati e prevedendo un'architettura molto scalabile.\nL'ASCI Red \u00e8 stato il primo supercomputer del pianeta a superare la soglia di 1 TeraFLOPS secondo il test LINPACK-MP (1996) e quindi \u00e8 diventato il pi\u00f9 potente computer del pianeta secondo la TOP500. Dopo l'aggiornamento ai Pentium II Overdrive il sistema ha raggiunto la potenza di calcolo di 2 TeraFLOPS.\nDifferenti parti del sistema utilizzano differenti sistemi operativi. Per il programmatore la macchina si comportava come una normale macchina Unix che eseguiva \"Teraflops OS\", una versione distribuita del sistema operativo OSF/1 AD creata da Intel originariamente per il Paragon XP/S Supercomputer. La gestione dei nodi di calcolo era affidata a una versione molto leggera del sistema operativo \"Cougar\", un sistema operativo che univa alcune componenti del precedente SUNMOS e \"Puma\" il kernel che era stato sviluppato per i nodi di calcolo del supercomputer Paragon.\nUna parte dell'ASCI Red \u00e8 conservata al museo The Computer History Museum a Mountain View California."}
{"id": "278866", "revid": "2028514", "url": "https://it.wikipedia.org/wiki?curid=278866", "title": "Flex", "text": ""}
{"id": "278869", "revid": "729019", "url": "https://it.wikipedia.org/wiki?curid=278869", "title": "Isola Maggiore", "text": "L'Isola Maggiore \u00e8 una delle tre isole naturali del lago Trasimeno, in Umbria. Amministrativamente, \u00e8 una frazione del comune di Tuoro sul Trasimeno in provincia di Perugia. Conta 15 abitanti (dati Istat, 2017) e ha una superficie di 24 ettari, racchiusa in un perimetro di 2\u00a0km. La costa dell'isola si trova a 258 , mentre la sommit\u00e0 raggiunge il livello di 309\u00a0m.\nL'abitato si trova nella zona occidentale dell'isola, allungandosi a partire dal molo, lungo la principale via Guglielmi. Una fitta rete di sentieri percorre l'isola intera, dipanandosi attraverso una macchia di ulivo, leccio, pino, cipresso, pioppo e altre variet\u00e0 mediterranee. Nonostante il nome tragga in inganno, l'isola non \u00e8 la pi\u00f9 grande del lago Trasimeno. Infatti, in ordine decrescente di superficie, troviamo dapprima la Polvese, poi la Maggiore e infine la Minore. \u00c8 collegata con la terraferma da un servizio di traghetti verso i paesi di Tuoro sul Trasimeno, Passignano sul Trasimeno e Castiglione del Lago.\nStoria.\nLe prime notizie risalgono all'817, quando l'imperatore Ludovico il Pio (813-840) concesse al papa Pasquale I la citt\u00e0 di Perugia ed il lago Trasimeno con le tre isole (Maggiore, Minore, Polvese): nel 1117, i suoi abitanti si misero sotto la protezione diretta di Perugia.\nNel 1211, al ritorno da Cortona, San Francesco d'Assisi si ritir\u00f2 in solitudine, in occasione della quaresima nell'isola: a ricordo di quest'evento, nel 1328, vennero fatti costruire una chiesa ed un convento per i francescani. Nel 1411 l'isola venne occupata da Braccio da Montone, che viet\u00f2 un particolare metodo di pesca, detto \"tofo\". Nel 1578 la popolazione raggiunse il numero di 600 abitanti, il massimo storico registrato.\nNel 1803 l'isola pass\u00f2 sotto la giurisdizione di Castiglione del Lago, per disposizione del papa Pio VII. Nel 1875, infine, per volere degli isolani (allora circa 200), il territorio fu inserito nel comune di Tuoro sul Trasimeno. Nel 1887, il marchese Giacinto Guglielmi di Civitavecchia, acquist\u00f2 il convento dei francescani e la chiesa annessa, per trasformarlo in castello privato. Il castello rimase di propriet\u00e0 della famiglia Guglielmi fino al 1975.\nDal 2005, a seguito di lavori di restauro del castello mai portati a termine, il complesso giace in un totale stato di abbandono.\nNel giugno del 1944, nell'isola, ci furono sparatorie, con alcune vittime, saccheggi e rastrellamenti da parte di un drappello di soldati al servizio di Adolf Hitler che cercavano i partigiani e le loro radio.\nGli ebrei, nascosti nel castello Guglielmi, si sentirono in pericolo ed uno di loro, Livia Coen, testimoni\u00f2 successivamente al processo di Bologna contro il prefetto Rocchi che un \u00abagente della questura\u00bb cerc\u00f2 di metterli in salvo facendoli scappare nei fitti boschi intorno. Vi rimasero occultati per tre giorni e tre notti. Don Ottavio, che aveva sempre cercato di aiutarli durante quel soggiorno forzato, convinse i pescatori dell'isoletta a trasportarli sulla riva ormai liberata dagli inglesi. Di notte, a bordo di cinque barche, i trenta prigionieri vennero condotti al vecchio molo di Sant'Arcangelo e presi in consegna dai britannici.\nEconomia.\nNei secoli passati la pesca era la principale fonte di sussistenza dell'isola. Ora, il turismo e le attivit\u00e0 connesse (ristorazione, balneazione, oggetti ricordo locali) costituiscono la pi\u00f9 importante sorgente di reddito. Si ricorda inoltre la produzione artigianale di piccole quantit\u00e0 di \"pizzo d'Irlanda\", una particolare lavorazione del merletto fatta ad uncinetto: l'inizio di tale attivit\u00e0 risale al 1904, quando la marchesa Elena Guglielmi fece arrivare direttamente dall'Irlanda una maestra che insegnasse la tecnica alle donne dell'isola. In questi ultimi anni, essendo le merlettaie ormai pochissime, per conservare il ricordo e la tradizione \u00e8 stato allestito un museo del merletto nel quattrocentesco palazzetto delle Opere Pie, in via Guglielmi."}
{"id": "278876", "revid": "1717538", "url": "https://it.wikipedia.org/wiki?curid=278876", "title": "Crittografia quantistica", "text": "La crittografia quantistica consiste in un approccio alla crittografia che utilizza peculiari propriet\u00e0 della meccanica quantistica nella fase dello scambio della chiave per evitare che questa possa essere intercettata da un attaccante senza che le due parti in gioco se ne accorgano. Si utilizza questo principio per realizzare un cifrario perfetto del tipo One Time Pad, senza il problema di dover scambiare la chiave (anche se lunga quanto il messaggio) necessariamente su un canale sicuro. La prima rete a crittografia quantistica funzionante \u00e8 stata il DARPA Quantum Network.\nL'enorme rivoluzione introdotta da questa tecnica sembra mettere la parola fine alla perpetua lotta tra crittografia e crittanalisi, che da sempre si rincorrono, l'una per creare cifrari sempre pi\u00f9 complessi, l'altra per sviluppare nuove tecniche atte a decriptarli. Finora l'unico cifrario perfetto (di cui quindi \u00e8 stata dimostrata matematicamente l'indecifrabilit\u00e0) realizzato \u00e8 quello di Vernam. Il grosso problema di questa tecnica \u00e8 legato per\u00f2 allo scambio della chiave tra l'emettitore e il ricevente, in quanto questa deve essere lunga quanto il messaggio, casuale (random), deve rimanere segreta e pu\u00f2 essere utilizzata solo una volta; la chiave dovr\u00e0 quindi essere scambiata su un canale sicuro. \n\u00c8 ovvio quindi che se \u00e8 possibile disporre di un canale sicuro per scambiare una chiave lunga quanto il messaggio lo stesso canale sarebbe da utilizzare per scambiare il messaggio stesso. Quest'aspetto ha reso di fatto la tecnica difficilmente realizzabile su vasta scala. L'avvento della crittografia quantistica risolve definitivamente quest'aspetto rendendo possibile cifrare messaggi in maniera tale che nessuno possa decifrarli.\nIl principio di indeterminazione di Heisenberg e la crittografia quantistica.\nUn principio chiave alla base della crittografia quantistica \u00e8 il principio di indeterminazione di Heisenberg.\nQui non \u00e8 importante conoscerne i dettagli, ma \u00e8 importante mettere in rilievo alcune caratteristiche delle particelle elementari che ne derivano. Un'interpretazione del principio di Heisenberg sostiene che non \u00e8 possibile conoscere, simultaneamente e con precisione assoluta, alcune particolari coppie di caratteristiche di un oggetto quantistico, come ad esempio la posizione e la quantit\u00e0 di moto: se si cerca di misurare esattamente la posizione di un elettrone, si perde la possibilit\u00e0 di verificarne la quantit\u00e0 di moto. Se invece si misura con precisione assoluta la quantit\u00e0 di moto, si perdono inevitabilmente informazioni sul luogo in cui l'elettrone si trova. I fotoni, oggetti quantistici, sono quindi soggetti al principio di indeterminazione di Heisenberg.\nUn appunto a tal riguardo va fatto per chiarire che queste sono limitazioni anche in linea di principio e quindi sussistono, per quanto possa essere buono l'apparato di misura. Secondo la meccanica quantistica, per quante tecniche nuove e pi\u00f9 precise si possano sviluppare per eseguire queste misure, il limite non \u00e8 concettualmente eliminabile.\nApplicazione.\nQuesta caratteristica, propria di ogni sistema su scala quantistica, pu\u00f2 essere utilizzata per valutare se un sistema di cui si conosce lo stato \u00e8 stato misurato (quindi osservato) da qualcuno. Il sistema quantistico rappresenta quindi la chiave crittografica, mentre l'osservatore sarebbe un eventuale attaccante che utilizza un attacco del tipo man in the middle.\nInfatti in questo tipo di attacco crittoanalitico, l'attaccante s'inserisce tra l'emettitore e il ricevitore del messaggio intercettando lo scambio della chiave e riuscendo quindi successivamente a decodificare ogni messaggio codificato con essa.\nRealizzando per\u00f2 una \"chiave quantistica\" (cio\u00e8 realizzata da elementi che rispondono alle leggi della meccanica quantistica come i fotoni) ci\u00f2 risulterebbe impossibile, perch\u00e9 l'attaccante modificherebbe inevitabilmente la chiave, oltretutto in maniera casuale quindi incontrollabile e sarebbe certamente rilevato. Entrando un po' pi\u00f9 nel dettaglio, il problema da parte dei due interlocutori, che da questo momento chiameremo Alice (A) e Bob (B), \u00e8 quello di riuscire a creare una chiave quantistica comune ad entrambi, realizzata in un sistema binario. L'aspetto pi\u00f9 teorico della creazione di una chiave e della sua trasmissione \u00e8 stato risolto da un protocollo che verr\u00e0 qui analizzato.\nProtocollo BB84.\nUn protocollo che permette lo scambio di una chiave tra due utenti e garantisce che questa non possa essere intercettata da terzi senza che i due se ne accorgano \u00e8 chiamato BB84, dal nome dei suoi ideatori, Bennet e Brassard, che lo realizzarono nel 1984.\nImmaginiamo che Alice e Bob dispongano di un canale quantistico e di uno classico (quindi passibile di intercettazione) su cui scambiare dati. Sul canale quantistico Alice invier\u00e0 fotoni con una determinata polarizzazione scelta a caso tra quattro possibili, ad esempio: formula_1.\nQueste orientazioni determinano rispettivamente le basi: formula_2 e formula_3 non ortogonali tra di loro. Per ogni base, un'orientazione \u00e8 interpretata come 0 e l'altra come 1 (vedi Figura 1). Bob, ricevuti i fotoni dovr\u00e0 effettuare una misura su di essi per scoprire con che polarizzazione sono stati spediti.\nSar\u00e0 quindi costretto a scegliere fra due diverse misure che, per il principio di indeterminazione di Heisenberg, non sono compatibili: con la prima pu\u00f2 scoprire la polarizzazione dei fotoni se questi sono nella base formula_2, con l'altra misura pu\u00f2 scoprire la polarizzazione se i fotoni sono nella base formula_3, in nessun caso \u00e8 possibile ottenere queste due misure contemporaneamente. Se Bob dovesse scegliere la misura sbagliata rispetto alla base usata da Alice, il risultato della misura sar\u00e0 casuale, ovvero 0 oppure 1 con probabilit\u00e0 del 50%. Il punto cruciale \u00e8 che anche un eventuale attaccante si troverebbe nella stessa situazione di Bob: infatti quando la spia intercetta i fotoni dovr\u00e0 anch'essa scegliere tra le due misure possibili e se sceglie quella sbagliata ottiene un risultato casuale.\nInviata una quantit\u00e0 sufficiente di fotoni, Bob invier\u00e0 ad Alice pubblicamente le basi che ha utilizzato per le misurazioni, ma non cosa ha misurato ed Alice render\u00e0 note le basi che ha utilizzato per polarizzare i fotoni, ma non la polarizzazione degli stessi. I due potranno cos\u00ec scartare tutti i fotoni per i quali Bob ha scelto la base sbagliata. A questo punto Alice e Bob possederanno una chiave segreta comune ad entrambi valida per cifrare il messaggio. Per essere sicuri che la spia non abbia intercettato la chiave basta notare che se questa avesse in qualche modo intercettato i fotoni nel loro tragitto tra Alice e Bob, per il principio d'indeterminazione, ne avr\u00e0 necessariamente modificato le caratteristiche introducendo quindi degli errori nella misura di Bob anche nei bit che dovrebbero risultare corretti. Quindi, se dopo aver scartato i bit, la chiave di Bob risulta diversa da quella di Alice, vuol dire che la spia ha intercettato i fotoni e che la chiave non \u00e8 sicura.\nIl protocollo di Ekert.\nUn secondo protocollo proposto da Artur Ekert nel 1991, nato per consentire lo scambio di una chiave crittografica in modo sicuro tra due utenti, si basa sul principio fisico dell'entanglement quantistico.\nQuesto algoritmo utilizza coppie di fotoni appunto entangled, cio\u00e8 fotoni con particolari caratteristiche di correlazione. Supponiamo di avere una sorgente che emette con regolarit\u00e0, ad esempio ogni secondo, una coppia di fotoni \"entangled\" che si propaghino in versi opposti, uno verso il mittente (Alice) e l'altro verso il destinatario (Bob). Supponiamo inoltre che lo stato della coppia dei fotoni sia dato dall'equazione seguente:\nformula_6\nUn sistema cos\u00ec preparato permette di ottenere dei fotoni nello stesso stato di spin cio\u00e8, se il primo ha una certa orientazione di spin anche il secondo dovr\u00e0 avere necessariamente la stessa orientazione.\nAlice e Bob si dovranno essere precedentemente accordati di eseguire misure di polarizzazione lungo le due direzioni prescelte (appunto 0\u00b0 e 45\u00b0), ma non sulla successione delle misure da eseguire.\nCiascuno dei due sceglier\u00e0 quindi in maniera perfettamente casuale la direzione lungo cui eseguire ciascuna misura individuale. Si pu\u00f2 notare che la scelta delle due direzioni lungo cui verranno eseguite le misure pu\u00f2 essere resa tranquillamente pubblica (quest'algoritmo infatti richiede in molte parti l'utilizzo di comunicazioni non riservate).\nPer convenzione Alice e Bob si sono inoltre accordati di scrivere il numero 0 ogni volta in cui il fotone non supera il test, e il numero 1 ogni volta in cui esso lo supera. Entrambi ovviamente dovranno annotare per ciascuna misura il tipo di test eseguito (verticale oppure a 45\u00b0). Per maggiore chiarezza riportiamo la situazione in tabella 1. Alla fine di questo processo (quindi dopo aver eseguito molte misure) ognuno dei due disporr\u00e0 di una tabella simile a quella mostrata in tabella 1A, in cui vengono evidenziati i fotoni che hanno superato il test e quelli che l'hanno fallito.\n\u00c8 importante qui richiamare alcune caratteristiche di questo processo:\nA questo punto del processo sia Alice che Bob potranno annunciare pubblicamente la direzione che hanno scelto per eseguire ciascuna misura. La spia eventualmente presente verr\u00e0 quindi a sapere in questo momento come si sono alternate le scelte circa le direzioni di polarizzazione che hanno caratterizzato le misure.\nA questo punto si procede ad un'operazione molto importante: Alice e Bob elimineranno dall'elenco delle loro misure tutti i casi in cui risultano aver effettuato misure lungo direzioni diverse l'uno dall'altro, mantenendo invece tutti i rimanenti risultati cio\u00e8 quelli che coincidono, nel loro ordine (Tabella 1B). Mediamente Alice e Bob otterranno delle stringhe di 0 e 1 lunghe circa la met\u00e0 di quelle originali (Tabella 1C), come si pu\u00f2 calcolare facilmente: dette \"r\" ed \"s\" le due direzioni, i casi equiprobabili sono quattro: entrambi hanno scelto \"r\", entrambi hanno scelto \"s\", Alice ha scelto \"r\" e Bob \"s\", Alice ha scelto \"s\" e Bob \"r\".\nA questo punto sembrerebbe che il problema di ottenere delle successioni casuali e identiche di cifre in un sistema di numerazione binaria sia risolto. Si rischierebbe per\u00f2 cos\u00ec di trascurare un importante particolare: potrebbe essere possibile che un'ipotetica spia sia venuta in possesso della stringa di cui Alice e Bob dispongono, senza che questi ne siano a conoscenza. Procediamo quindi ad un ulteriore passo, in cui entra finalmente l'aspetto quantomeccanico del processo.\nAlice e Bob annunciano pubblicamente alcuni dei risultati che hanno ottenuto, ad esempio i casi dispari delle combinazioni in cui questi risultano identici (Tabella 2B). Questo passaggio ha l'unico scopo di verificare che i risultati resi pubblici siano coincidenti per entrambi; essendo stati resi noti non potranno essere utilizzati, e dovranno pertanto essere rigettati, ottenendo la Tabella 2C. Il punto concettualmente rilevante di quest'ultima operazione \u00e8 dato dal fatto che, effettuando una misurazione sul sistema quantistico mirata a conoscere la stringa degli esiti o truccarne la sorgente, si ha inevitabilmente una certa probabilit\u00e0 di distruggere le correlazioni perfette degli esiti ottenuti da Alice e Bob.\nSi pu\u00f2 dimostrare che la probabilit\u00e0 che questo passi inosservato \u00e8 pari a 3/4 elevato ad una potenza pari al numero di bit scartati nell'ultimo passaggio. Dimostrare il caso generale sarebbe troppo lungo da trattare in questo contesto, ma possiamo vedere brevemente il caso in cui la spia cerchi di intercettare i risultati (ad esempio) di Bob, ponendo un analizzatore di polarizzazione in una delle due direzioni. Baster\u00e0 considerare solo i casi in cui Alice e Bob eseguano misure nella stessa direzione, in quanto gli altri casi come abbiamo visto, verranno scartati.\nSe il fotone passa il test della spia, sappiamo dalla teoria che un attimo dopo \"entrambi\" i fotoni saranno polarizzati nella direzione scelta dalla spia stessa (in quanto \"entangled\"). Avremmo quindi due possibilit\u00e0:\nSupponiamo ad esempio che la spia abbia effettuato una misura di polarizzazione verticale e che i nostri protagonisti scelgano invece una polarizzazione a 45\u00b0. La probabilit\u00e0 che possano comunque ottenere risultati identici risulta essere pari ad 1/2, in quanto si hanno quattro risultati tutti ugualmente probabili: entrambi i fotoni passano, entrambi vengono assorbiti, passa quello di destra e quello di sinistra no oppure viceversa. Avremmo quindi che nella met\u00e0 dei casi l'intervento della spia non avr\u00e0 alcun effetto, mentre nella met\u00e0 dei rimanenti si avranno risultati identici nelle misure di Alice e Bob, ottenendo dunque che nei 3/4 dei casi Alice e Bob non si accorgeranno dell'intervento della spia.\nMa se Alice e Bob enunciano i risultati di N misure la probabilit\u00e0 che non si presenti alcun esito discorde risulta essere pari alla potenza N-sima di 3/4. Ad esempio, se Alice e Bob enunciano i risultati di 100 bit la probabilit\u00e0 che non si presenti alcun esito discorde nonostante vi sia un terzo osservatore tra i due \u00e8 di formula_7 pari a circa formula_8; cio\u00e8 la probabilit\u00e0 che 100 esiti risultino coincidenti anche con la presenza di una spia, pu\u00f2 verificarsi solo una volta ogni diecimila miliardi di casi quindi, se ci\u00f2 avviene i due possono essere sicuri al di l\u00e0 di ogni ragionevole dubbio che non vi sia una spia in ascolto.\nA questo punto il grosso problema dello scambio delle chiavi \u00e8 stato risolto e si pu\u00f2 procedere a realizzare un cifrario di Vernam, che essendo un cifrario perfetto risulta essere assolutamente inviolabile se realizzato correttamente.\nLa realizzazione pratica di un sistema crittografico quantistico.\nA questo punto si potrebbe pensare di aver tutto per poter realizzare un sistema crittografico perfetto. Questo \u00e8 vero ma solo in parte, in quanto oltre ai limiti teorici (che sono stati risolti) bisogna ora risolvere i limiti pratici relativi all'implementazione di un sistema crittografico di questo tipo. \nLo scoglio principale risiede negli errori sperimentali sempre presenti in una misura reale e che possono causare la perdita o l'errata lettura dei fotoni. Risulta dunque impossibile distinguere i casi in cui l'errore introdotto sia dovuto ad un \"origliamento\" o ad un errore sperimentale.\nPer risolvere il problema si pu\u00f2 ricorrere ad un metodo proposto da \"Bennett\", \"Bessette\", \"Brassard\", \"Salvail\" e \"Smolin\" in un articolo pubblicato nel settembre del 1991 sul \"Journal of Cryptology\". Questa tecnica, troppo complessa per essere descritta qui, permette di eliminare gli errori nella chiave quantistica partendo dal caso limite di immaginare che siano stati causati tutti dalla presenza della spia, e permette inoltre di stimare la percentuale degli errori trovati. Se il numero \u00e8 inferiore all'11% si passa alla fase successiva chiamata \"Privacy Amplification\" in cui la chiave \u00e8 modificata secondo una procedura tale da annullare l'informazione che la spia pu\u00f2 aver ottenuto intercettando in parte la chiave.\nLa prima trasmissione a rispettare i requisiti per la cifratura quantistica sicura \u00e8 stata realizzata in Austria il 21 aprile 2004; nel giugno dello stesso anno, a Cambridge, \u00e8 stato implementato il DARPA Quantum Network, la prima rete con pi\u00f9 di due nodi a crittografia quantistica."}
{"id": "278879", "revid": "122427156", "url": "https://it.wikipedia.org/wiki?curid=278879", "title": "Z1 (computer)", "text": "Lo Z1 era un computer meccanico, inventato da Konrad Zuse nel 1936 ed entrato nella storia dell'informatica. Era un calcolatore meccanico binario ad azionamento elettrico, con limitate possibilit\u00e0 di programmazione. L'input e l'output avvenivano tramite nastri perforati di celluloide.\nLa macchina era solamente in grado di compiere somme e sottrazioni fra valori in virgola mobile di 22 bit ciascuno (word), e comprendeva una logica di controllo che lo rendeva capace di effettuare operazioni anche pi\u00f9 complesse, come moltiplicazioni (mediante la ripetizione di addizioni) e divisioni (ripetizioni di sottrazioni). L'ISA della macchina era formato da nove operazioni e il CPI del sistema variava tra 1 e 20.\nIl computer aveva poi una memoria di 64 parole in virgola mobile; ogni cella di memoria poteva essere letta o scritta dal programma in esecuzione o dall'unit\u00e0 di controllo. L'unit\u00e0 di memoria meccanica era un progetto inedito e fu brevettata da Konrad Zuse nel 1936. La macchina era capace solamente di eseguire istruzioni di programma lette da schede perforate, dunque non poteva caricare in memoria il programma.\nLo Z1 fu il primo di una serie di computer progettati da Konrad Zuse: lo Z2 e lo Z3 furono i suoi successori, condividendone i concetti di base."}
{"id": "278883", "revid": "256896", "url": "https://it.wikipedia.org/wiki?curid=278883", "title": "Scala araba", "text": "La scala araba \u00e8 un tipo di scala musicale che presenta intervalli di semitono fra il primo e il secondo grado e fra il quinto e il sesto, nonch\u00e9 un caratteristico intervallo di tre semitoni (seconda aumentata) tra il secondo e il terzo grado, oltre che tra il sesto e il settimo.\nLa scala araba si costruisce sulla scala diatonica maggiore aggiungendo un bemolle (\u266d) al secondo e sesto grado.\nLo studio di questa scala \u00e8 stato fatto seguendo il temperamento equabile che non \u00e8 mai stato adottato nella musica tradizionale araba perci\u00f2 la scala stessa \u00e8 pi\u00f9 un riadattamento secondo i parametri della musica occidentale che non una fedele trasposizione.\nSe la si volesse confrontare con una scala di stampo classico si pu\u00f2 notare che \u00e8 molto simile alla Frigia maggiore, quinto modo della scala minore armonica. L'unica differenza \u00e8 che la Frigia maggiore ha la settima minore mentre la scala araba ha la settima maggiore. \nL'armonizzazione di una scala araba genera accordi troppo inusuali per la musica occidentale. Allora per ottenere le stesse sonorit\u00e0 senza dover ricorrere ad armonie troppo complesse si usa appunto la scala minore armonica tanto che un orecchio inesperto non nota differenze. \nEsempio: scala araba di Do.\nLa sequenza intervallare \u00e8 (t = tono, s = semitono):\nLa formula \u00e8:\nQuindi si passa dalla scala maggiore di Do:\nAlla scala araba di Do:"}
{"id": "278885", "revid": "2059280", "url": "https://it.wikipedia.org/wiki?curid=278885", "title": "Z2 (computer)", "text": "Lo Z2 era un computer meccanico con rel\u00e8 creato da Konrad Zuse nel 1939. Il computer era un miglioramento del precedente Z1 infatti utilizzava lo stesso meccanismo a memoria meccanica, ma rimpiazzava la parte aritmetica e di controllo con dei rel\u00e8 elettrici. Venne distrutto dai bombardamenti del 1940. In contraddizione con lo Z1, lo Z2 usava un'aritmetica a 16 bit non floating point, invece dei 22 bit floating point dello Z1."}
{"id": "278888", "revid": "104485", "url": "https://it.wikipedia.org/wiki?curid=278888", "title": "Torcia olimpica", "text": "La torcia olimpica \u00e8 il mezzo di trasporto della fiamma olimpica durante la staffetta che la porta dal luogo dell'accensione (di solito Olimpia), al luogo di celebrazione dell'olimpiade.\nStoria e caratteristiche.\nDalla XI Olimpiade (Berlino 1936), il comitato organizzatore realizza una torcia dal design originale che viene poi utilizzata per tutto lo svolgimento del viaggio della fiamma, fino all'accensione del braciere finale.\nViene solitamente realizzata dal comitato organizzatore dei giochi olimpici in corso con un design originale e differente dalle edizioni precedenti, che rappresenti lo spirito e le caratteristiche dei giochi in corso, oltre che rappresentare il design e il gusto del paese ospitante delle olimpiadi.\nAlcune, come Albertville nel 1992 e Torino nel 2006, sono state progettate da famosi designer industriali. Queste torce sono state per\u00f2 meno popolari rispetto a quelle con disegni pi\u00f9 classici, infatti la torcia di Torino, in particolare, \u00e8 stata criticata per essere troppo pesante per i corridori.\nLa torcia per le Olimpiadi di Londra del 1948 fu progettata dall'architetto Ralph Lavers. Il suo design classico con un lungo manico ricoperto da una ciotola cilindrica \u00e8 riapparso in molti disegni di torce successive. La torcia utilizzata per il tratto finale allo stadio e l'accensione del braciere spesso \u00e8 di un design diverso. Questa torcia infatti non ha la necessit\u00e0 di durare per una lunga distanza o di resistenza agli agenti atmosferici come le altre torce, ma piuttosto deve avere una fiamma spettacolare per la cerimonia di apertura. Alle Olimpiadi di Melbourne del 1956, il magnesio/alluminio nel carburante utilizzato per la torcia finale la rese certamente spettacolare la fiamma, la quale per\u00f2 riusc\u00ec a ferire il suo titolare. I tedofori furono bruciati anche dalla torcia a combustibile solido in Messico 1968. Il carburante utilizzato per la torcia \u00e8 variato nel tempo. Le prime torce utilizzavano combustibili solidi o liquidi, tra cui l'olio d'oliva. Per una fiamma particolarmente brillante, sono stati utilizzati anche composti pirotecnici e metalli. Dai Giochi di Monaco del 1972, la maggior parte delle torce ha invece usato un gas liquefatto come propilene o una miscela di propano/butano. Questi sono facilmente controllabili e danno una fiamma luminosa e vivace. Il numero di torce usate per un'olimpiade \u00e8 diverso, per esempio, 22 per Helsinki 1952, 6\u00a0200 per Mosca 1980 e 8\u00a0000 per Londra 2012. In transito, la fiamma a volte viaggia in aereo. \u00c8 usata una versione di sicurezza, la cosiddetta lampada del minatore.\nQueste lampade sono utilizzate anche durante la staffetta, come sostitute nel caso in cui la torcia principale si spegnesse. Pi\u00f9 volte la torcia \u00e8 stata fatta passare anche attraverso l'acqua: a Grenoble 1968 \u00e8 stata condotta attraverso il porto di Marsiglia da un subacqueo tenendolo in alto sopra l'acqua. Nel 2000, un chiarore subacqueo \u00e8 stato utilizzato da un subacqueo attraverso la Barriera corallina in rotta verso i Giochi di Sydney. Nel 2012 \u00e8 stata trasportata in barca attraverso porto di Bristol, nel Regno Unito, e sulla parte anteriore di un treno della metropolitana di Londra a Wimbledon. \nLa torcia dell'edizione britannica \u00e8 stata progettata da Edward Barber e Jay Osgerby. Nonostante una risposta profondamente cinica al logo e mascotte dei Giochi di Londra, questo design della torcia sembra essere stato ben accolto nel Regno Unito ed a livello internazionale (seppur con discrete critiche, che sono valse alla torcia il soprannome di \"grattugia\")."}
{"id": "278908", "revid": "1610933", "url": "https://it.wikipedia.org/wiki?curid=278908", "title": "Cosmogonia", "text": "Il termine cosmogonia (dal corrispondente greco che significa \u00abnascita del cosmo\u00bb) indica la dottrina o il complesso di miti riguardante l'\u00aborigine dell'universo\u00bb. A differenza della cosmologia, che studia la struttura attuale del cosmo e le leggi in esso vigenti, la cosmogonia si occupa dell'origine di queste leggi, della loro storia ed evoluzione.\nOrigine e significato del termine.\nL'espressione \u00ab\"cosmogonia\"\u00bb (in greco\u02d0 \"makr\u00f2s di\u00e0kosmos\") compare per la prima volta nel V secolo a.C. negli scritti di Leucippo, che descrive una \"Grande cosmogonia\" da cui Democrito ricaver\u00e0 la sua \"Piccola cosmogonia\".\nLa variante mitico-religiosa di \"cosmogonia\" si connota come \"narrazione della creazione\" (dal greco \"k\u00f3smos\", \u00abmondo\u00bb, e \"g\u00e9n\u00e9sthai\", \u00abnascere\u00bb), a volte definito mito delle origini: \u00e8 la leggenda, il racconto, o lo studio di come si sia generato l'universo. Le varianti cosmogoniche in senso mitico sono numerosissime, concernendo ogni cultura arcaica ed antica, ben documentate in etnologia e antropologia culturale.\nIn tempi moderni, invece, con il termine \"cosmogonia\" si indica lo studio scientifico dell'origine ed evoluzione dell'universo, argomento di studio della cosmologia astronomica. Partendo dall'osservazione degli oggetti celesti pi\u00f9 vicini e pi\u00f9 conosciuti ed estendendo le ricerche a quelli lontani, le ricerche mirano a determinare il processo di formazione e l'et\u00e0 del pianeta Terra, la generazione del sistema solare, l'evoluzione del Sole e quella stellare, la formazione delle galassie ed il comportamento evolutivo dell'universo nel suo insieme.\nConcezioni mitico-religiose.\nLe prime forme di cosmogonia sono emerse in un contesto mitologico-religioso. A differenza delle religioni rivelate come l'ebraismo, il cristianesimo e l'islamismo, che attribuiscono la nascita del cosmo all'intervento creatore di un Dio supremo, alle culture arcaiche era estranea l'idea di una creazione dal nulla. Era diffusa invece la convinzione che qualcosa fosse sempre esistito, e che le leggi del cosmo avessero avuto origine nel passaggio dal caos primigenio all'ordine.\nIl Chaos di cui parla Esiodo nella sua \"Teogonia\", secondo alcuni autori, risulta essere nella mitologia degli antichi greci la personificazione dello stato primordiale di \"vuoto\", il buio anteriore alla generazione del cosmo da cui emersero gli d\u00e8i e gli uomini, \u00abuna specie di gorgo buio che risucchia ogni cosa in un abisso senza fine paragonabile a una nera gola spalancata\u00bb.\nPer Anassagora come per Platone il \"caos\" \u00e8 il luogo della materia informe e rozza a cui attinge un principio superiore, la \"Mente\" per Anassagora e il Demiurgo per Platone, per la formazione del mondo ordinato.\nL'instaurazione dell'ordine dal caos primigenio avviene generalmente attraverso un combattimento, che porta alla vittoria la divinit\u00e0 riconosciuta come capo e guida rappresentativa della religione a cui appartiene: questa divinit\u00e0, quale ad esempio \u00e8 Zeus nella mitologia greca, stabilisce dunque il suo primato solo al termine del processo di evoluzione del cosmo.\nDiversi altri miti fanno nascere il mondo dalle lotte intestine tra le divinit\u00e0, altri affidano la creazione ad un'unica divinit\u00e0 che la fa uscire da un nulla indifferenziato, o pi\u00f9 precisamente da una potenzialit\u00e0 di essere ad un'attualit\u00e0 di essere, per altri ancora la Terra e tutto ci\u00f2 che ci circonda sarebbero fuoriusciti da un \"uovo cosmico\" primordiale.\nTale \u00e8 ad esempio la cosmogonia induista, incentrata su Brahm\u0101 in veste di creatore-demiurgo, dove l'uovo cosmico \"Hiranyagarbha\", o \"grembo d'oro\", identificato anticamente con l'anima cosmica, galleggiava nell'oceano primordiale avvolto dall'oscurit\u00e0 della non-esistenza. Quando l'uovo si schiuse, dalla met\u00e0 superiore del guscio, fatta d'oro, nacque il cielo; dalla met\u00e0 inferiore del guscio, fatta d'argento, nacque la terra. Le membrane interne del guscio formarono le montagne e quelle esterne le nuvole; le vene e i liquidi formarono i fiumi e i mari.\nIn ognuno di questi miti, le varie societ\u00e0 e le varie culture hanno inserito gli elementi e le metafore che ritenevano pi\u00f9 in accordo con le tradizioni sapienziali della loro epoca e della loro concezione del mondo.\nCosmogonia biblica.\nLe parole d'apertura del racconto della creazione in Genesi riassumono il punto di vista biblico su come il cosmo ebbe origine: \u00abIn principio Dio cre\u00f2 il cielo e la terra\u00bb. YHWH, il Dio di Israele, \u00e8 stato l'unico responsabile della creazione e non ha avuto rivali. L'espressione \"il cielo e la terra\" \u00e8 un merismo per indicare la totalit\u00e0 dell'universo. In Mesopotamia, inoltre, Cielo (An) e Terra (Ki) erano due divinit\u00e0 progenitrici di tutti gli dei e origine del mondo creato; il merismo, quindi, ha un importante contenuto teologico: anche il cielo e la terra sono realt\u00e0 \"create\".\nGli esegeti hanno lungamente dibattuto se la creazione abbia utilizzato una materia inerte preesistente oppure abbia avuto luogo dal nulla. L'esegesi ebraica antica sia rabbinica sia ellenistica (Filone) afferm\u00f2 concordemente la creazione \"ex-nihilo\" (dal nulla). Alcuni studiosi moderni, tuttavia, hanno per lo pi\u00f9 ritenuto che la Genesi presupponga l'esistenza di un caos primigenio.\nLa controversia riguarda principalmente l'interpretazione da dare al secondo versetto, in cui sembra essere descritto un oceano cosmico preesistente analogo a quello del mito mesopotamico della creazione \"En\u016bma eli\u0161\". L'esistenza di tale oceano increato sembra, per\u00f2, in contrasto con altri testi biblici.\nFisica del cosmo.\nSecondo le attuali teorie scientifiche, l'universo e la vita sono parte del succedersi di eventi dovuti a cause naturali. In effetti, in scienza non si parla mai di \"creazione\" dell'Universo, nozione che implica l'azione di un essere soprannaturale creatore, ma piuttosto di \"origine\" dell'Universo. Lo studio dell'origine dell'Universo \u00e8 uno degli argomenti di ricerca della cosmologia astronomica.\nLa scienza in quanto tale studia solo i fenomeni osservabili, mentre la creazione dell'Universo \u00e8, per definizione, un evento irripetibile non osservabile direttamente. La capacit\u00e0 degli scienziati di analizzare eventi unici del passato remoto, come quello della creazione dell'universo, \u00e8 limitata, perch\u00e9 questi non possono essere osservati direttamente e non sono ripetibili in laboratorio. La scienza pu\u00f2 tuttavia misurare gli effetti di questi eventi (ad esempio la radiazione cosmica di microonde, il cosiddetto \"eco del Big Bang\") e interpretare queste osservazioni con degli strumenti scientifici. Dall'estrapolazione gli scienziati possono costruire un accurato quadro del passato. Secondo gli aderenti al naturalismo filosofico in questa maniera \u00e8 possibile conoscere ogni elemento del passato, ma quest'idea non \u00e8 universalmente accettata e alcuni propongono dei mezzi per conoscere il passato che vanno al di l\u00e0 della ricerca scientifica.\nLa continua ricerca scientifica e cosmogonica per capire l'origine dell'Universo si \u00e8 arricchita, dal febbraio del 2009, di un significativo strumento scientifico localizzato nelle montagne svizzere, al confine con la Francia. In questa zona \u00e8 situato il \"Large Hadron Collider\" (LHC), un acceleratore di particelle che ha, come compito fondamentale, quello di indagare sull'esistenza del bosone di Higgs, mattone fondamentale per la spiegazione quantistica dell'origine dell'Universo.\n\u00c8 invece definito da alcuni ricercatori di ispirazione religiosa \"scienza della creazione\" il tentativo di integrare la scienza e la fede abramica prendendo spunto dalle cause sovrannaturali della creazione descritte nella Bibbia nel Libro della Genesi e applicando il metodo scientifico nell'interpretazione dei fenomeni osservabili. Ad esempio, la teoria del Big Bang, da cui tutto avrebbe avuto inizio solo da un certo punto in avanti, \u00e8 sembrata accordarsi con l'idea di una creazione dal nulla, come sostenuto da papa Pio XII; si tratta tuttavia il pi\u00f9 delle volte di forzature semantiche, che non tengono conto del contesto e del diverso significato dei termini usati dai fisici. D'altra parte, altre teorie come quella di un'espansione dell'universo e di un suo successivo collasso (big crunch) a cui seguirebbe un nuovo big bang, sembrano pi\u00f9 in accordo con la visione ciclica delle cosmogonie orientali.\nCosmogonia esoterica.\nOltre alle spiegazioni mitologiche della religione, e a quelle fisiche della scienza, vi sono dottrine a indirizzo esoterico che gi\u00e0 in tempi antichi, ma soprattutto a partire dai primi del Novecento, hanno inteso esporre una visione dell'origine del mondo basata su presupposti spirituali, ma che fosse coniugata al contempo col rigore del metodo scientifico.\nSecondo tali dottrine, sintetizzabili solo per cenni sommari, la Terra attuale ha conosciuto altri tre precedenti cicli cosmici, conosciuti nell'induismo come \"kalpa\", da intendere per\u00f2 come gradi evolutivi progressivi, che si ripetono ciclicamente ma ad un livello ogni volta superiore. Il primo di questi cicli terrestri, nella cosmogonia rosicruciana e antroposofica, \u00e8 denominato \u00abantico Saturno\u00bb: tale designazione non va confusa con quella dell'attuale corpo celeste, che di quel primo periodo rappresenta soltanto un retaggio. Secondo la scienza occulta di Rudolf Steiner, \u00e8 sull'antico Saturno che l'essere umano ha fatto la sua prima comparsa, ma in una forma completamente diversa da quella presente, di cui possedeva soltanto l'elemento fisico, derivante dal sacrificio di sublimi entit\u00e0 spirituali, i Troni, i quali emanarono da s\u00e9 una parte della loro sostanza \u00abcalorica\u00bb: Saturno andrebbe infatti concepito come un mondo costituito unicamente da calore, una condizione non riducibile al fenomeno meccanico conosciuto dalla termodinamica.\nDopo un periodo di riposo o \"pralaya\", una nuova metamorfosi della Terra fu quella denominata \u00abantico Sole\u00bb, nel quale accanto alla sostanza ignea comparve quella aerea o gassosa, ceduta sempre da superiori Gerarchie cosmiche. All'essere fisico umano si aggiunse cos\u00ec la componente eterica, corrispondente ad una coscienza di sonno, e pervasa da correnti caloriche-gassose che iniziarono a rilucere di vari colori: il mondo Solare era caratterizzato infatti dalla luce.\nIl terzo ciclo cosmico \u00e8 denominato \u00abantica Luna\u00bb, in cui l'aria si condens\u00f2 in elemento liquido. Il corpo lunare dell'uomo si rivest\u00ec allora di una nuova componente, quella astrale, in grado di conferirgli una coscienza immaginativa di sogno, fatta di impulsi e desideri. L'elemento acqueo si manifest\u00f2 anche come sonorit\u00e0 capace di strutturare chimicamente i corpi, capacit\u00e0 attribuita ancora oggi al sacro suono \"O\u1e43\" (conosciuto in Occidente come l\"Amen\").\nIl quarto stadio evolutivo terrestre \u00e8 infine quello attuale, dove il fisico si \u00e8 condensato in sostanza minerale, rendendo adatto l'uomo a sviluppare la coscienza oggettiva dell'Io, che lo contraddistingue dagli altri esseri, animali e vegetali, rimasti indietro ai livelli precedenti, rispettivamente lunari e solari.\nNegli stadi futuri l'uomo dovr\u00e0 ulteriormente evolversi, imparando progressivamente a dominare i propri corpi inferiori, e a vivere in maniera cosciente quel che oggi sperimenta in uno stato di totale incoscienza, cio\u00e8 nelle fasi del sogno, del sonno, e della morte: il quinto, sesto e settimo ciclo, rispettivamente di Giove, Venere, e Vulcano, lo porranno cos\u00ec nelle condizioni di elevarsi ai gradi delle gerarchie angeliche."}
{"id": "278909", "revid": "1543377", "url": "https://it.wikipedia.org/wiki?curid=278909", "title": "Francesco De Piccoli", "text": "Biografia.\nCarriera da dilettante.\nGuardia destra; da dilettante \u00e8 stato due volte campione italiano, campione del mondo militari 1960 e medaglia d'oro ai giochi olimpici di Roma del 1960.\nAlle Olimpiadi batte al primo turno il belga Willy Venneman per abbandono al primo round. Nei quarti di finale supera ai punti, con verdetto unanime, il sovietico Andrej Abramov, bicampione europeo in carica. Sconfigge ai punti in semifinale il forte cecoslovacco Josef N\u011bmec (4-1) e, in finale, mette KO al secondo round il sudafricano Daan Bekker.\nConclude la carriera dilettantistica con un bilancio di 59 incontri, con 52 vittorie, 6 sconfitte e un pari.\nCarriera da professionista.\nDe Piccoli passa professionista nel 1960, subito dopo le Olimpiadi. Ha una striscia iniziale positiva di 25 incontri, tutti vinti prima del limite, tranne tre. Mette KO nelle prime tre riprese ben sedici avversari e altri due alla quarta.\nNonostante lo sfolgorante curriculum, De Piccoli non \u00e8 un grandissimo incassatore. Subisce infatti due knock-down da pugili relativamente modesti: il 30 marzo 1962 contro Garvin Sawyer (poi battuto per Kot al quinto round) e il 16 aprile successivo da Calvin Butler (poi messo KO all'8\u00ba round).\nL'olimpionico, per\u00f2, diventa ben presto uno degli idoli della piazza romana. Il 9 novembre 1962, al botteghino del Palazzo dello Sport, per il match contro il modesto John Riggins (poi battuto per Kot al 2\u00ba round), sono venduti 14.402 biglietti per un incasso di circa 30 milioni.\nIl 22 marzo 1963, De Piccoli incontra l'esperto statunitense Wayne Bethea, che pu\u00f2 vantarsi di aver affrontato niente meno che Sonny Liston e di aver battuto il futuro campione del mondo Ernie Terrell. Il mestrino mostra di avere una mascella particolarmente debole e, soprattutto, di essere incapace di coprirsi. Incorre quindi nella prima sconfitta, messo KO al quarto round dall'avversario.\nVa nuovamente KO al quinto round nell'incontro successivo, contro il giamaicano Joe Bygraves, una volta Campione del Commonwealth britannico ma che non vinceva da un anno e mezzo, avendo perso gli ultimi cinque match consecutivi.\nDe Piccoli \u00e8 costretto a ricominciare da capo e, per quasi due anni, lo fa ottimamente, vincendo altri dodici incontri, tutti prima del limite, tranne uno, mettendo ben otto avversari KO nelle prime due riprese.\nIl 15 ottobre 1965, a Torino, incappa in un Kot al sesto round contro il mediocre statunitense Everett Copeland che, prima di allora vantava un record di sole 3 vittorie, con 3 pari e ben 7 sconfitte. Il 26 dicembre successivo incorre in un nuovo Kot per mano del tedesco Peter Weyland, futuro Campione di Germania e sfidante al titolo europeo ma, all'epoca, ancora semisconosciuto.\nDopo questo incontro, annuncia il suo ritiro a soli 28 anni. La sua percentuale di incontri vinti prima del limite, sul totale delle vittorie complessive (oltre il 78%) rimane comunque di assoluto rispetto.\nDopo il ritiro.\nFinita la carriera di pugile, De Piccoli ha fatto l'istruttore di guida nella propria autoscuola \"Fracaro\" a Venezia, ora gestita dal figlio.\nRecit\u00f2 anche come protagonista nell'episodio \"Quasi due metri\" della serie televisiva \"Quattro delitti\", trasmesso dalla RAI nel 1979.\nAdesso fa il pensionato, sempre in forma fisicamente come ai tempi dell'oro olimpico e gode di ottima salute. Viene spesso invitato a manifestazioni sportive come ospite d'onore.\nNel 2004 il giornalista e scrittore Valter Esposito ha scritto un libro che ne racconta la storia, intitolato \"Francesco De Piccoli storia di una medaglia d'oro\" (edizioni Il Prato - ISBN 88-87243-95-6)."}
{"id": "278912", "revid": "916580", "url": "https://it.wikipedia.org/wiki?curid=278912", "title": "Z3 (computer)", "text": " \nLo Z3 \u00e8 il primo calcolatore totalmente programmabile e totalmente automatico, quindi viene spesso indicato come il primo computer della storia. Il suo creatore \u00e8 Konrad Zuse.\n\u00c8 il terzo calcolatore realizzato da Zuse, evoluzione dello Z1 e dello Z2.\nLo Z3 \u00e8 composto da 2.200 rel\u00e8 funzionanti a una frequenza compresa tra i 5 e i 10 hertz. Il sistema utilizzava parole lunghe 22 bit. Le operazioni venivano eseguite da un'unit\u00e0 aritmetica in virgola mobile. La macchina venne completata nel 1941 (il 12 maggio dello stesso anno fu presentata a un pubblico di scienziati a Berlino). Il computer originale venne distrutto dagli alleati nel 1944 durante un bombardamento alleato di Berlino. Una copia perfettamente funzionante venne realizzata negli anni sessanta dalla Zuse KG ed \u00e8 in esposizione permanente al Deutsches Museum. Nel 1998 \u00e8 stato dimostrato che lo Z3 \u00e8 Turing completo.\nFunzionamento rispetto a una macchina di Turing universale.\nLo Z3 permetteva di realizzare loop ma non supportava istruzioni di salto condizionato (anche se non sarebbe stato difficile inserirne una). Tuttavia esiste una possibilit\u00e0 di implementare una macchina di Turing universale con lo Z3 (assumendo un nastro di lunghezza infinita e nessuna possibilit\u00e0 di errore), questa possibilit\u00e0 \u00e8 stata dimostrata nel 1998. Il metodo utilizzato \u00e8 scomodo, ma la macchina di Turing \u00e8 un dispositivo scomodo da utilizzare. \u00c8 nata per essere universale e semplice da utilizzare per dimostrare teoremi, non per essere utilizzata con programmi reali."}
{"id": "278913", "revid": "15756", "url": "https://it.wikipedia.org/wiki?curid=278913", "title": "Forma dell'universo", "text": "La locuzione \"forma dell'universo\", sebbene utilizzata in alcuni contesti divulgativi per descrivere sommariamente tramite un'impressione grafica i risultati della cosmologia, \u00e8 \"a rigore\" priva di senso e pu\u00f2 risultare fuorviante; i cosmologi e gli astronomi si occupano in realt\u00e0 della descrizione della geometria dell'universo, in particolare della sua geometria locale e globale.\nIntroduzione.\nLo studio della geometria locale dell'universo riguarda principalmente la curvatura dell'universo osservabile, mentre l'indagine sulla sua geometria globale investe soprattutto il campo della topologia.\nRicavare una geometria locale dello spazio dalla geometria dell'intero universo non pu\u00f2 avvenire senza specifiche basi fisico-ontologiche riguardanti la coesistenza dello spazio e del tempo: le teorie correnti considerano lo spazio e il tempo come due aspetti di una singola entit\u00e0 detta 'spazio-tempo'. I cosmologi di norma considerano \"fette\" di spazio-tempo, chiamate coordinate comoventi; in termini di osservazione, la sezione dello spazio-tempo che pu\u00f2 essere osservata \u00e8 rappresentata dal cosiddetto \"cono di luce del passato\" (luogo dei punti all'interno dell'orizzonte cosmico, dato un certo tempo necessario per raggiungere l'osservatore). Il relativo volume di Hubble pu\u00f2 essere usato per descrivere questo cono e lo spazio comovente. Dal punto di vista della relativit\u00e0 speciale, parlare di \"forma dell'universo\" in un certo istante di tempo \u00e8 per\u00f2 ontologicamente inesatto, a causa del problema della simultaneit\u00e0: dal momento che non si pu\u00f2 dire che due punti distinti dello spazio si trovano nello stesso istante di tempo, cos\u00ec non si pu\u00f2 parlare di forma dell'universo \"ad un certo istante di tempo\". Tuttavia, nella fisica odierna \u00e8 ampiamente accettata l'idea dell'esistenza di un sistema preferenziale di coordinate comoventi.\nSe l'universo osservabile \u00e8 pi\u00f9 piccolo dell'intero universo (in alcuni modelli teorici \u00e8 di molti ordini di grandezza o anche infinitamente pi\u00f9 piccolo), non si pu\u00f2 determinarne la struttura globale; al contrario, se l'universo osservabile abbraccia l'intero universo, se ne pu\u00f2 determinare la struttura attraverso le osservazioni. Inoltre, l'universo potrebbe estendersi molto in alcune direzioni e poco in altre (come un cilindro); se infine fosse una sorta di anello chiuso, nel cielo si potrebbero vedere immagini multiple dello stesso oggetto.\nLa curvatura dello spazio.\nLa geometria locale come detto \u00e8 la curvatura descritta in un generico punto dell'universo osservabile; molte osservazioni astronomiche, condotte grazie allo studio delle supernovae e della radiazione cosmica di fondo, mostrano come l'universo osservabile sia estremamente vicino alla condizione di totale omogeneit\u00e0 ed isotropia, e come inoltre stia accelerando la sua espansione. Un simile universo pu\u00f2 essere rappresentato, nel contesto della relativit\u00e0 generale, grazie al modello di Friedmann-Lema\u00eetre-Robertson-Walker (abbreviato in \"modello FLRW\"). Questo modello, ricavato dalle equazioni di Friedmann, assegna all'universo una curvatura basata sulla matematica della fluidodinamica (considera la materia in esso contenuta come un fluido perfetto). Bench\u00e9 le stelle e le altre strutture cosmiche possono essere prese in considerazione per elaborare un \"modello FLRW generalizzato\", la versione pi\u00f9 semplice di tale modello \u00e8 sufficiente ad approssimare la geometria locale dell'universo osservabile.\nUn'altra via per ricavare la geometria locale dello spazio consiste nel trascurare ogni forma della cosiddetta energia oscura, e calcolare la curvatura misurando la densit\u00e0 media di materia, assumendo che essa sia distribuita uniformemente (tralasciando dunque gli addensamenti provocati da oggetti massivi come le galassie). Questo assunto \u00e8 giustificato dal fatto che l'universo \u00e8 solo \"debolmente\" disomogeneo e anisotropo, mentre ad ampie scale risulta omogeneo e isotropo (vedi \"Struttura a grande scala dell'universo\").\nL'omogeneit\u00e0 e l'isotropia dell'universo permettono l'esistenza di una geometria spaziale a curvatura costante. Un importante aspetto di questa geometria locale si ricava dalla relativit\u00e0 generale e dal modello FLRW: dalla curvatura dello spazio dipende il valore del parametro di densit\u00e0 (\u03a9), parametro che consiste nel rapporto tra la densit\u00e0 media dell'universo e la densit\u00e0 di energia critica; la curvatura dello spazio in ultima analisi permette di sapere se anche per le coordinate spaziali valgono semplici teoremi come quello di Pitagora, e in caso contrario fornisce altri strumenti matematici adatti ad esprimere le relazioni tra le distanze spaziali.\nIl teorema di Pitagora nello spazio Euclideo si pu\u00f2 scrivere come:\nSi possono quindi avere tre casi:\nLe conseguenti discrepanze nelle misure si noterebbero per\u00f2 solo per \"triangoli\" di dimensioni cosmologiche.\nSe si misurano varie circonferenze con diametro costante in queste tre differenti geometrie e si divide la misura ottenuta per il diametro stesso, si ottiene sempre e comunque il valore di \u03c0 per diametri abbastanza piccoli; questo rapporto tende ad allontanarsi dal valore di \u03c0 per diametri sufficientemente elevati se \u03a9 non \u00e8 uguale a 1: infatti, per \u03a9 &gt; 1 (la sfera, vedi il grafico successivo) il rapporto \u00e8 minore di \u03c0 (una circonferenza su una sfera \u00e8 in effetti solo il doppio del suo diametro); per \u03a9 &lt; 1 il rapporto \u00e8 maggiore di \u03c0.\nDalle misure degli astronomi della densit\u00e0 di materia ed energia nell'universo e delle distanze spazio-temporali (utilizzando le supernovae) risulta che la curvatura dello spazio \u00e8 molto vicina a 0, anche se non se ne conosce il segno; ci\u00f2 significa che le geometrie locali, nonostante siano un prodotto della teoria della relativit\u00e0 e della nozione di \"intervallo spazio-temporale\", possono essere ben approssimate con la familiare geometria euclidea.\nLa geometria locale.\nCi sono tre possibili geometrie spaziali a curvatura costante, ciascuna dipendente dal segno della curvatura: se essa \u00e8 esattamente zero, la geometria locale \u00e8 \"piatta\"; se \u00e8 positiva, la geometria \u00e8 \"sferica\"; se \u00e8 negativa, la geometria \u00e8 \"iperbolica\".\nLa geometria dell'universo \u00e8 solitamente rappresentata in un sistema di coordinate comoventi, tralasciando l'espansione dell'universo stesso. Queste coordinate costituiscono un sistema di riferimento in cui l'universo possiede una geometria statica nelle tre dimensioni spaziali.\nAssumendo che l'universo sia omogeneo e isotropo, la curvatura dell'universo osservabile (ovvero la sua geometria locale) \u00e8 descritta da una delle seguenti geometrie:\nLa geometria globale.\nIl concetto di geometria globale si riferisce alla geometria (pi\u00f9 precisamente alla topologia) dell'intero universo; dalla geometria locale non si pu\u00f2 determinare con precisione la geometria globale, ma le pone comunque dei limiti precisi, in particolare per quanto riguarda una curvatura costante; \u00e8 la geometria di Riemann a legare la geometria locale a quella globale: se la prima \u00e8 a curvatura costante, la seconda risulta essere molto limitata nelle sue variet\u00e0.\nNel caso di una geometria spaziale \"piatta\", si ritiene che la scala a cui si osservano determinate propriet\u00e0 topologiche possa essere scelta arbitrariamente. Per geometrie sferiche o iperboliche, la possibilit\u00e0 di rilevare la topologia attraverso delle osservazioni dirette dipende dalla curvatura dello spazio (come not\u00f2 Carl Friedrich Gauss nel 1824): nel caso della geometria iperbolica, usando il raggio di curvatura o il suo inverso come scala di misura, una piccola curvatura della geometria locale (che corrisponderebbe ad un raggio di curvatura pi\u00f9 ampio dell'universo osservabile) renderebbe difficoltoso o addirittura impossibile lo studio della topologia; nel caso invece della geometria sferica, ci\u00f2 non comporterebbe alcuna difficolt\u00e0 di osservazione.\nAllo studio della geometria globale dell'universo si sovrappongono inoltre altri due importanti dibattiti della cosmologia moderna:\nSpazi compatti.\nQuella di spazio compatto \u00e8 una generica definizione topologica che comprende anche il concetto pi\u00f9 preciso di \"spazio metrico finito\"; in un universo illimitato (spazio metrico infinito) esistono punti dello spazio \"arbitrariamente\" distanziati: per una qualsiasi distanza \"d\", quindi, esistono sempre punti che sono separati da tale distanza. Un universo limitato, invece, \u00e8 uno spazio metrico finito, poich\u00e9 esiste una certa distanza \"d\" per la quale tutti i punti si trovano a distanze minori di essa; la \"d\" minore avente questa propriet\u00e0 \u00e8 chiamata \"diametro\" dell'universo (nel qual caso esso ha un ben definito volume o scala).\nUno spazio compatto soddisfa una condizione pi\u00f9 stringente: nel contesto delle variet\u00e0 riemanniane, esso \u00e8 definito come uno spazio limitato e geodeticamente completo; se quest'ultima caratteristica \u00e8 soddisfatta, allora gli attributi di limitatezza e di compattezza sono equivalenti (per il teorema di Hopf-Rinow), e possono essere intercambiati.\nSe la geometria dello spazio \u00e8 sferica, allora la topologia \u00e8 compatta: le geodetiche con una certa direzione ritornano inevitabilmente al punto di partenza e lo spazio possiede un ben preciso \"volume\". Se la geometria dell'universo non \u00e8 compatta, esso \u00e8 dunque infinito in estensione (con infinite direzioni possibili che possono non tornare al punto di partenza) e non ha un volume definibile.\nPer un universo con geometria piatta o iperbolica la topologia pu\u00f2 essere sia compatta sia infinita.\nUniverso aperto o chiuso.\nQuando i cosmologi parlano dell'universo come \"aperto\" o \"chiuso\", si riferiscono generalmente alla sua curvatura, negativa o positiva rispettivamente. Questi concetti di aperto e chiuso, assieme al loro significato matematico, possono far nascere delle ambiguit\u00e0, dal momento che possono riferirsi anche ad una variet\u00e0 chiusa (cio\u00e8 compatta e illimitata), da non confondere con un insieme chiuso. Usando questa definizione, un \"universo aperto\" pu\u00f2 essere sia una variet\u00e0 aperta (non compatta e illimitata), sia chiusa, mentre un \"universo chiuso\" \u00e8 necessariamente una variet\u00e0 chiusa.\nNel modello FLRW, l'universo \u00e8 considerato senza confini, nel qual caso la nozione di \"universo compatto\" \u00e8 in grado di rappresentare l'universo come una variet\u00e0 chiusa.\nLe ultime ricerche dimostrano che anche gli esperimenti pi\u00f9 potenti del prossimo futuro (SKA, Planck, ecc.) non saranno in grado di distinguere se l'universo sia aperto o chiuso, almeno se il valore della curvatura del cosmo risultasse inferiore a 10\u22124; se essa invece fosse pi\u00f9 grande di 10\u22123, gi\u00e0 oggi si potrebbe validare uno di questi modelli.\nTipologie di forma d'universo.\nUniverso piatto.\nNel caso di un universo piatto, la curvatura e la geometria locali sono piatte; in generale, esso pu\u00f2 essere descritto attraverso lo spazio euclideo, nonostante possano esistere alcune geometrie spaziali che prevedono uno spazio piatto ma limitato in una o pi\u00f9 dimensioni: esempi in due dimensioni di queste geometrie sono il cilindro e il nastro di M\u00f6bius (limitate in una direzione ed illimitate nelle altre), il toro e la bottiglia di Klein (compatte).\nIn tre dimensioni, ci sono dieci possibili variet\u00e0 limitate e chiuse, delle quali 6 sono orientabili e 4 non lo sono; la pi\u00f9 familiare di queste variet\u00e0 \u00e8 il toro solido.\nIn assenza di energia oscura, un universo piatto si espanderebbe per sempre, anche se ad un tasso continuamente decelerato, fino a raggiungere un certo valore di espansione asintotico. Con l'energia oscura, invece, l'espansione inizialmente rallenterebbe (a causa della gravit\u00e0), per poi aumentare di velocit\u00e0. Il destino ultimo dell'universo sarebbe in questo caso lo stesso dell'universo aperto (vedi in seguito).\nUniverso iperbolico.\nUn universo iperbolico (spesso chiamato imprecisamente \"aperto\") \u00e8 descritto dalla geometria iperbolica, e pu\u00f2 essere immaginato come l'equivalente in 3 dimensioni di una \"sella\" infinitamente estesa. Il destino ultimo dell'universo aperto \u00e8 un'espansione eterna, preludio alla morte termica dell'universo o ai cosiddetti \"Big Freeze\" e \"Big Rip\"\nUniverso sferico e chiuso.\nUn universo a curvatura positiva \u00e8 descritto da una geometria sferica e pu\u00f2 essere pensato come una ipersfera tridimensionale.\nUna delle sfide nell'analisi dei dati provenienti dalla missione Wilkinson\nMicrowave Anisotropy Probe (WMAP) \u00e8 la ricerca di immagini \"multiple\" dell'universo pi\u00f9 distante, nella radiazione di fondo cosmica: assumendo che la luce abbia avuto tempo a sufficienza per attraversare interamente un universo finito, infatti, si dovrebbero osservare immagini ripetute. Mentre recenti ricerche non hanno del tutto scartato la teoria di una topologia finita, se l'universo fosse effettivamente finito la sua curvatura risulterebbe molto piccola, proprio come risulta piccola la curvatura della superficie della Terra se considerata in un orizzonte di poche centinaia di chilometri.\nIn un universo di questo tipo, se non si considerano gli effetti dell'energia oscura, la gravit\u00e0 ad un certo punto interrompe l'espansione, e d\u00e0 inizio ad una contrazione che prosegue finch\u00e9 tutta la materia collassa in un singolo punto, una cosiddetta \"singolarit\u00e0\" chiamata \"Big Crunch\" (in opposizione al Big Bang). Tuttavia, se nell'universo vi \u00e8 una quantit\u00e0 sufficiente di energia oscura, l'espansione pu\u00f2 continuare per sempre.\nBasandosi sulle analisi dei dati della sonda WMAP, i cosmologi durante gli anni 2004-\n2006 si sono concentrati principalmente sullo studio dello spazio dodecaedrico di Poincar\u00e9, senza tralasciare altre possibili topologie compatibili con le osservazioni."}
{"id": "278915", "revid": "486946", "url": "https://it.wikipedia.org/wiki?curid=278915", "title": "Ludo Kressh", "text": ""}
{"id": "278918", "revid": "2128848", "url": "https://it.wikipedia.org/wiki?curid=278918", "title": "Fulvio Valbusa", "text": "\u00c8 fratello di Sabina, a sua volta fondista di alto livello.\nBiografia.\nCarriera sciistica.\nIn Coppa del Mondo ha esordito il 4 gennaio 1992 nella 30\u00a0km a tecnica classica di Kavgolovo (36\u00b0), ha ottenuto il primo podio il 14 gennaio 1996 nella staffetta di Nov\u00e9 M\u011bsto na Morav\u011b (3\u00b0) e la prima vittoria il 3 febbraio successivo nella sprint a squadre a tecnica libera di Seefeld in Tirol. In gare individuali ha ottenuto il primo podio il 2 febbraio 1996 nella 10\u00a0km a tecnica libera di Seefeld in Tirol (2\u00b0) e la prima vittoria il 16 dicembre 1997 nella 15\u00a0km a tecnica libera della Val di Fiemme. La sua migliore stagione \u00e8 stata quella 1996-1997, quando ha chiuso al terzo posto la classifica generale e al secondo quella di sprint.\nIn carriera ha partecipato a cinque edizioni dei Giochi olimpici invernali, (17\u00b0 nella 30\u00a0km), (29\u00b0 nella 10\u00a0km, 22\u00b0 nell'inseguimento), (11\u00b0 nella 10\u00a0km, 5\u00b0 nella 30\u00a0km, 5\u00b0 nella 50\u00a0km, 5\u00b0 nell'inseguimento, 2\u00b0 nella staffetta), (31\u00b0 nella 15\u00a0km, 27\u00b0 nella sprint, 18\u00b0 nell'inseguimento) e Torino 2006 (12\u00b0 nella 15\u00a0km, 30\u00b0 nella 50\u00a0km, 1\u00b0 nella staffetta con Giorgio Di Centa, Pietro Piller Cottrer e Cristian Zorzi) e a sette dei Campionati mondiali, vincendo cinque medaglie.\n\u00c8 tuttora l'ultimo vincitore italiano della Marcialonga, essendosi aggiudicato l'edizione del 2000.\nAltre attivit\u00e0.\nNelle elezioni amministrative del 2007 fu candidato capolista a Verona per Alleanza Nazionale, .\nAgente del Corpo Forestale dello Stato.\nInoltre \u00e8 telecronista delle gare di sci di fondo per il canale Eurosport.\nIl 30 settembre 2021 pubblica \"Randagio\", romanzo scritto con l'autrice Serena Marchi ed edito da Fandango Libri di Roma.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera"}
{"id": "278921", "revid": "287204", "url": "https://it.wikipedia.org/wiki?curid=278921", "title": "Jorak Uln", "text": ""}
{"id": "278923", "revid": "117885768", "url": "https://it.wikipedia.org/wiki?curid=278923", "title": "Defense of the Ancients", "text": "Defense of the Ancients, pi\u00f9 conosciuta semplicemente come DotA, \u00e8 una mappa \"custom\" ideata per il videogioco di strategia in tempo reale ' della Blizzard Entertainment, realizzata tramite il World Editor di \"Warcraft III\". Tecnicamente, \u00e8 una mappa di difesa basata su eroi a scontro diretto. Originariamente inventata solamente per \"Reign of Chaos\" (RoC) dal creatore di mappe noto come Eul, \u00e8 stata in seguito convertita anche da altre persone per l'espansione di Warcraft 3, ' (TFT). Attualmente esistono molte varianti di questa mappa originale per ROC, la pi\u00f9 diffusa delle quali \u00e8 \"Defense of the Ancients: Allstars\" per TFT.\nIl suo genere di gioco \u00e8 attualmente denominato MOBA.\nModalit\u00e0 di gioco.\nConcetti di base e struttura della mappa.\nDa un punto di vista generale, lo stile di gioco presente in DotA \u00e8 molto diverso da quello vigente nelle sue \"piattaforme\", \"WarCraft III: Reign of Chaos\" e \"Warcraft III: The Frozen Throne\", in quanto molto meno improntato alla strategia. Tuttavia, com'era logico aspettarsi, condivide con i due videogiochi-base molte caratteristiche, dovute alla comunanza di sistemi e di motore che animano i giochi. Si possono ad esempio vedere in DotA adattamenti di magie e oggetti che sono gi\u00e0 presenti in Warcraft III.\nLa geografia della mappa \u00e8 molto semplice. Innanzitutto, ci sono due accampamenti di cui uno \u00e8 situato nell'angolo in alto a destra della mappa, mentre l'altro si trova nell'angolo in basso a sinistra. In ogni base c'\u00e8 una costruzione centrale chiamata \"Antico\". Scopo del gioco \u00e8 distruggere l'Antico della squadra avversaria e difendere il proprio, da cui il nome \"Defense of the Ancients\", \"La difesa degli Antichi\".\nNella versione in multiplayer, ciascuna base \u00e8 \"affidata\" ad una squadra di giocatori. I team consistono di massimo cinque giocatori, ognuno dei quali pu\u00f2 manovrare un singolo eroe. Il computer controlla i cosiddetti \"creeps\", cio\u00e8 le (le stesse presenti in Warcraft) che scaturiscono incessantemente dalle basi allo scopo di aiutare i propri eroi (i giocatori umani).\nNelle versioni standard non \u00e8 possibile supportare l'Intelligenza Artificiale (AI) che permette al computer di controllare anche degli eroi.\nEsiste tuttavia una variante chiamata \"DotA AI+\" che permette anche pi\u00f9 giocatori controllati dal computer; tale variante viene usata a scopo di allenamento, ed \u00e8 utile anche qualora non ci siano abbastanza giocatori umani con cui giocare. Alcuni sviluppatori stanno lavorando a versioni ancora da testare di mappe DotA con Intelligenze Artificiali a coefficiente d'abilit\u00e0 variabile.\nCome Antichi vengono usati per i team contrapposti rispettivamente l'Albero del Mondo ed il Trono Ghiacciato, nelle varianti \"Classica\" ed \"AllStars\", mentre nella versione \"Outland\" l'Antico da difendere \u00e8 il normale \"Centro Citt\u00e0\" (differente per ogni razza) presente in Warcraft III.\nTre vie, dette \"lanes\", conducono da una base verso quella avversaria. Un fiume scorre diagonalmente attraverso il centro della mappa, e ciascuna squadra ha delle torri difensive lungo le lanes a partire dal fiume fino alla propria base.\nNella modalit\u00e0 di gioco pi\u00f9 utilizzata, \"All Pick\", le basi producono delle truppe di , dette \"creeps\", ogni 30 secondi a partire dal 2\u00ba minuto. Questi creeps vengono prodotti a gruppi (detti \"onde\" o \"spawns\") composti da qualche unit\u00e0 di attacco a distanza e da altre di attacco a corpo a corpo. Una volta usciti dalla propria base, i creeps viaggiano lungo le lanes verso la base avversaria lottando contro tutto ci\u00f2 che incontrano che faccia parte della base avversaria: creeps avversari, eroi e torri. Sebbene i creeps nel tempo crescano sia nei valori di \"armatura\", cio\u00e8 nella percentuale di riduzione dei danni subiti, che nei valori di \"attacco\", ossia di danno che possono effettuare, le torri mantengono sempre un'enorme potenza di fuoco se confrontata con quella dei creeps; occorre quindi molto tempo affinch\u00e9 i creeps riescano a distruggere le torri senza l'aiuto di un eroe.\nAlcune versioni di DotA (ad esempio AllStars e Mercenaries) presentano degli oggetti, chiamati \"Rune\", che compaiono nel fiume ogni due minuti. Tali \"rune\" possono essere prese dagli eroi allo scopo di guadagnare dei bonus per un piccolo periodo di tempo, come Doppio Danno, Rigenerazione, Velocit\u00e0, e Illusione. Altre versioni hanno usi diversi per le Rune, come ad esempio l'attivazione del modo Sfida nella variante Outland.\nSenza l'aiuto degli eroi, il gioco non potrebbe essere vinto rapidamente da uno dei due team. I creeps si combattono e sacrificano in inutili attacchi contro le torri. C'\u00e8 di solito un piccolo sbilanciamento della potenza dei due team nello scorrere del tempo, dovuto al piazzamento delle torri, al percorso dei creeps nelle vie o ad altro. In genere gli sbilanciamenti sono causati da leggere modifiche nel percorso a favore di una parte o dell'altra.\nTali modifiche sono comunque molto leggere; la presenza di un singolo eroe anche per pochissimo tempo pu\u00f2 infatti annullarle.\nOltre a tutto ci\u00f2 che si \u00e8 gi\u00e0 citato, ci sono in DotA anche dei creeps neutrali disposti in punti specifici della mappa, detti \"camps\", che sono programmati per ingaggiare in combattimento soltanto chi si avvicina troppo. Uccidendoli, un eroe ottiene oro (utile per comprare degli oggetti rafforzanti) ed esperienza.\nGli.\nGli sono delle unit\u00e0 speciali che \"crescono\" tramite i cosiddetti \"Livelli di esperienza\", presenti gi\u00e0 nelle versioni normali di Warcraft. Uccidendo creeps ed eroi avversari, un eroe guadagna dei \"Punti esperienza\" e passa in tal modo di livello ricevendo un aumento dei punti di caratteristica e un punto abilit\u00e0 dedicato all'apprendimento di abilit\u00e0 nuove o al miglioramento di quelle gi\u00e0 acquisite.\nLe \"caratteristiche\" degli eroi.\nGli eroi hanno tre principali caratteristiche: Forza, Intelligenza e Agilit\u00e0. Ogni eroe ha una Caratteristica Primaria che viene indicata con un'icona nel pannello dell'Eroe (che si trova in basso nella schermata di gioco). La Forza ha come icona un pugno, l'Intelligenza un cervello, l'Agilit\u00e0 viene simboleggiata da un piede. Aumentare la propria caratteristica primaria aumenta anche il danno che l'Eroe pu\u00f2 fare in combattimento a creeps, altri eroi o torri. In pi\u00f9, aumentare una caratteristica migliorer\u00e0 le statistiche dell'eroe, rendendolo magari pi\u00f9 veloce o pi\u00f9 resistente ai colpi.\nLe statistiche dell'eroe.\nGli eroi hanno inoltre una variet\u00e0 di caratteristiche che possono essere modificate da abilit\u00e0, oggetti comprati o cambiamenti negli attributi:\nTipi di eroi in base alle Caratteristiche.\n\"Eccezione per Dota Outland:\" In Dota Outland tutti i tipi di eroe hanno la stessa forza in ogni momento del gioco. I meccanismi di gioco fanno s\u00ec che la difficolt\u00e0 si equilibri ogni dato intervallo di tempo.\nMeccanismi di gioco.\nGli eroi possono guadagnare esperienza e oro uccidendo eroi e/o \"creeps\", sia della squadra avversaria che neutrali. Purch\u00e9 si trovino entro un certo raggio dal punto in cui i nemici vengono uccisi, possono guadagnare esperienza anche se tali nemici vengono uccisi da altri giocatori o dai creeps amici.\nAnche se l'uccisione di eroi avversari non \u00e8 lo scopo principale del gioco, ci\u00f2 influisce pesantemente sull'andamento del gioco. Nella parte alta-destra dello schermo \u00e8 indicato il numero di uccisioni (\"kill\") e morti (\"death\") di ogni eroe. Uccidere altri eroi d\u00e0 un bonus in oro (\"Gold\"). L'oro serve ad acquistare oggetti che migliorano le caratteristiche degli eroi, o forniscono nuove abilit\u00e0. Verso la fine della partita, dato che c'\u00e8 un limite alla crescita degli eroi, gli oggetti possono fornire il potere aggiuntivo necessario ad un team per chiudere e vincere la partita.\nOgni giocatore seleziona un eroe all'inizio della partita da una lista (con l'eccezione di alcune partite che costringono il giocatore a usare eroi specifici come accade nel \"Multimode\" nella versione Classica; \"All Random\" nella versione Allstars; e in \"Set\" nella Outland). I giocatori hanno generalmente il controllo solo su questo eroe ma esistono eccezioni nei casi in cui un'abilit\u00e0 dell'eroe o un oggetto diano il potere di prendere controllo dei \"creep\" o permettano di evocarne altri. La scelta degli eroi in DotA \u00e8 molto ampia (e forse aumenter\u00e0 nelle versioni pi\u00f9 recenti); ad esempio ci sono pi\u00f9 di 91 eroi diversi in DotA Allstars e 40 in Outland.\nLe caratteristiche (abilit\u00e0 e status) degli eroi possono essere modificate comprando degli oggetti. Questi possono essere acquistati grazie all\"'oro\" ottenuto uccidendo altri eroi, creeps o costruzioni avversarie. Se le creeps dovessero uccidere un eroe nemico l'oro acquisito verrebbe distribuito in parti uguali ad ogni membro del team. Alcuni oggetti non possono essere acquistati direttamente; \u00e8 necessaria, infatti, la loro costruzione mediante l'utilizzo di altri oggetti congiunti con un 'recipe' finale (una pergamena che, come una formula magica, insieme con tutti gli ingredienti fa comparire l'oggetto nel vostro inventario). Generalmente maggiore \u00e8 il costo o la complessit\u00e0 di un oggetto, migliore sar\u00e0 l'influenza sullo status o sulle abilit\u00e0 dell'eroe che lo indossa. Alcuni addirittura sono in grado di sommare i propri effetti benefici ad effetti di altri oggetti.\nA causa di alcune limitazioni nella programmazione del comportamento degli eroi (es. gli \"Orb effect\", particolari effetti associati ad ogni attacco fisico dell'eroe, ad esempio risucchio vita o rallentamento) o insite nel motore di gioco di Warcraft III, senza contare gli effetti voluti onde evitare uno sbilanciamento in favore di alcuni oggetti-eroi, non tutti i potenziamenti interagiscono correttamente tra di loro o con alcuni eroi. Avere quindi esperienza nell'uso degli oggetti giusti pu\u00f2 costituire un vantaggio, al fine di evitare di spendere denaro in recipes che mal interagiscono tra di loro.\nGli eroi che muoiono \"respawnano\", si ricreano (\"risorgono\"), in un'area della propria base chiamata \"fountain\". Lo spawn avviene solamente dopo che \u00e8 passato un periodo di attesa che \u00e8 pi\u00f9 alto quanto maggiore \u00e8 il livello di esperienza dell'eroe. \u00c8 possibile azzerare questo tempo di attesa pagando una cifra proporzionale al livello del proprio personaggio. Il livello del personaggio influenza anche la quantit\u00e0 d'oro che perde quando viene ucciso, a beneficio del suo uccisore, che guadagna la stessa quantit\u00e0.\nLa vittoria dipende dalla bravura dei giocatori singoli e dalla loro capacit\u00e0 di giocare in squadra. Un singolo giocatore con molta esperienza pu\u00f2 fare un lavoro pulito di un singolo opponente; ma diversi giocatori bravi a collaborare possono ricambiare il favore facilmente. Tutte le varianti del gioco hanno degli eroi che contrastano in maniera pi\u00f9 o meno efficiente un altro eroe, in modo da creare la possibilit\u00e0 del cosiddetto \"counter-picking\", scegliere eroi che hanno un vantaggio netto e definito sopra quelli avversari.\nDotA come e-sport.\nDefense of the Ancients \u00e8 diventato nel tempo un vero e proprio e-sport al pari di \"Warcraft III: The Frozen Throne\" e di famosi FPS (First Person Shooter) come \"Counter-Strike\" e \"\". Sono stati disputati molti tornei di DotA a livello internazionale, tra i quali il pi\u00f9 importante online resta il \"MYM Prime Defending\", creato dal famoso multigaming danese Meet Your Makers. La manifestazione competitiva pi\u00f9 importante di DotA \u00e8 stato l'ESWC (Electronic Sports World Championship), che nel 2008 ha inserito un torneo di DotA in ogni suo evento. In Italia, proprio nel 2008, c'\u00e8 stata la consacrazione di DotA. Infatti il gioco \u00e8 entrato a far parte delle ESL Pro Series, tornei professionistici organizzati dalla Electronic Sports League (ESL), con un montepremi pari a 2.000 \u20ac. I vincitori dell'unica edizione di questo evento, sono stati gli Inferno eSports - DotA Team, che guidati dal loro team leader, Alessio Galeazzi di Terni, si sono aggiudicati, alle finali offline di Bolzano, il premio in denaro in palio e il titolo di team Campione Italiano (\"EPS VI Season\").\nNel 2009 DotA non \u00e8 stato inserito tra i giochi dell'ESWC mentre vi \u00e8 ritornato nel 2010, anno in cui si \u00e8 tenuto anche il WDC torneo internazionale offline per clan in Cina; per quanto riguarda il panorama italiano attualmente non sono presenti clan attivi a livello internazionale.\nEvoluzione del genere.\nDopo aver ottenuto successo la mappa di DotA \u00e8 stata ripresa da altri giochi di case di produzione di videogiochi autonome che hanno replicato il gameplay e venduto il gioco come stand-alone; alcuni esempi famosi sono \"Heroes of the Storm\", \"Heroes of Newerth\", \"League of Legends\" e \"Dota 2\", tutti basati sul sistema di gioco di DotA e tutti, tranne il primo, indipendenti dalla piattaforma della Blizzard. Tutte queste case produttrici hanno ottenuto il permesso dal creatore originale di DotA, Icefrog, per realizzare i giochi; nel caso di \"Dota 2\" della \"Valve\" c'\u00e8 per\u00f2 stata prima una disputa legale con la \"Blizzard\" legata a problemi di \"copyright\"."}
{"id": "278925", "revid": "123528239", "url": "https://it.wikipedia.org/wiki?curid=278925", "title": "Dionysios Solomos", "text": "Biografia.\nUno dei massimi se non il maggiore dei poeti in lingua greca moderna, sostenitore dell'indipendenza greca e autore dell'attuale inno nazionale. Nato da nobile famiglia, dal 1809 al 1818 visse in Italia stabilendosi a Cremona, Venezia (dove studi\u00f2 per un anno presso l'allora Liceo di Santa Caterina, oggi Liceo M. Foscarini) e Pavia, dove inizi\u00f2 a comporre le sue prime opere in cui si sente l'influenza artistica del conterraneo Ugo Foscolo.\nTornato nell'isola natale, Zacinto, venne affascinato dall'ideale della \"rivoluzione ellenica\" e di conseguenza cominci\u00f2 a comporre nella sua lingua materna. La sua opera pi\u00f9 famosa \u00e8 il \"Dialogo sulla lingua serrata\", testo in forma dialogica in cui un poeta ed un pedante difendono rispettivamente la lingua parlata (demotica) e la lingua pura (variante colta).\nCelebre \u00e8 anche \"L'inno alla libert\u00e0\", che limitatamente alle prime due strofe divenne l'inno nazionale greco. Altre opere importanti sono \"I liberi assediati\" (dedicato alla eroica resistenza della citt\u00e0 di Messolongi), \"L'ode a Byron\" e \"L'Elogio del Foscolo\", che costituiscono il suo trittico autobiografico e romantico.\nPerfezionista, fortemente autocritico, rifiut\u00f2 di portar a termine la maggioranza delle sue composizioni perch\u00e9 le giudicava insoddisfacenti. Dopo la sua morte, avvenuta a causa dell'apoplessia, alcune di esse furono date alle stampe dall'amico Iakovos Polylas."}
{"id": "278936", "revid": "287204", "url": "https://it.wikipedia.org/wiki?curid=278936", "title": "Abbazia di Citeaux", "text": ""}
{"id": "278937", "revid": "39900", "url": "https://it.wikipedia.org/wiki?curid=278937", "title": "Discesa libera ai Giochi olimpici", "text": ""}
{"id": "278952", "revid": "116227548", "url": "https://it.wikipedia.org/wiki?curid=278952", "title": "Regolamento dell'Unione europea", "text": "Il regolamento dell'Unione europea \u00e8 un atto di diritto dell'Unione europea cos\u00ec descritto:\nSi tratta di un atto giuridico vincolante, diretto non solo agli Stati membri, ma anche ai singoli.\nDescrizione.\nIn base all\u2019art. 288 del TFUE il regolamento ha portata generale, nel senso che disciplina in maniera obiettiva delle situazioni astratte. Non si rivolge a destinatari n\u00e9 determinati n\u00e9 identificabili, ma a categorie considerate astrattamente e nel loro insieme. La portata generale del regolamento comporta che questo tipo di atto abbia in linea di principio il medesimo ambito di applicazione territoriale dei Trattati, vale a dire il territorio degli Stati membri.\nIl regolamento \u00e8 obbligatorio in tutti suoi elementi, ci\u00f2 significa che una volta in vigore le sue norme producono effetti vincolanti nei confronti di tutti coloro - autorit\u00e0 pubbliche e soggetti privati - che sono soggetti al rispetto del diritto dell\u2019Unione europea. Pertanto uno Stato membro non pu\u00f2 unilateralmente adottare provvedimenti interni volti a limitare l\u2019applicazione delle norme del regolamento, n\u00e9 pu\u00f2 farne un\u2019applicazione incompleta o selettiva. Le norme contenute in un regolamento entrano in vigore e cominciano a produrre direttamente i loro effetti giuridici senza bisogno di misure di recepimento da parte degli Stati membri nel loro ordinamento giuridico interno (cosiddette norme self-executing).\nL'obbligatoriet\u00e0 in tutti i suoi elementi \u00e8 il carattere che distingue il regolamento dalla direttiva, che \u00e8 obbligatoria solo nel fine che intende perseguire.\nIl regolamento \u00e8 definito come direttamente applicabile in ciascuno Stato membro. L\u2018atto \u00e8 destinato a produrre i suoi effetti senza che sia necessario un intervento formale di una qualche autorit\u00e0 nazionale. Un eventuale atto interno di recepimento sarebbe contrario al Trattato, nella misura in cui pu\u00f2 rappresentare un ostacolo o comunque ritardare l\u2018applicazione del regolamento in modo uniforme e simultaneo, anche quando non produca riduzioni della sua sfera di operativit\u00e0. Ci\u00f2 non vuol dire necessariamente che i regolamenti siano completi: anzi, spesso accade che debbano essere integrati con misure di esecuzione, che possono essere adottate sia dalla stessa istituzione che ha emanato il regolamento, sia da un'altra istituzione dell'Unione (la Commissione), sia dalle autorit\u00e0 nazionali.\nL\u2019applicabilit\u00e0 diretta del regolamento comporta che i diritti conferiti da tali atti possano essere invocati dai soggetti interessati dinanzi alle autorit\u00e0 nazionali competenti, in primis i giudici nazionali, e vanno tutelati anche a scapito di disposizioni nazionali contrarie. Pi\u00f9 in generale, tenuto conto del principio del primato del diritto dell\u2019Unione l\u2019efficacia diretta dei regolamenti osta all\u2019applicazione di qualsiasi norma nazionale con essi incompatibile, anche se tale norma \u00e8 stata adottata posteriormente.\nL'iter legislativo.\nIn base a quanto previsto dall'art. 289 par. 3 TFUE, quando sono adottati con procedura legislativa (ordinaria o speciale), i regolamenti sono atti legislativi. Quando sono adottati dalla Commissione in qualit\u00e0 di delegata ai sensi dell'art. 290 TFUE, si parla di regolamenti delegati. Quando sono emanati nella fase esecutiva ai sensi dell'art. 291 TFUE, si parla di regolamenti di esecuzione.\nL'art. 297 TFUE prevede che i regolamenti quando sono adottati secondo la procedura legislativa speciale devono essere firmati dal presidente dell'istituzione che li ha adottati. Vengono poi pubblicati nella Gazzetta ufficiale dell'Unione europea ed entrano in vigore alla data da essi stabilita oppure, in mancanza di data, il ventesimo giorno successivo alla pubblicazione.\nCon la Costituzione europea i regolamenti comunitari avrebbero dovuto prendere il nome di \"legge europea\", ma il trattato di Lisbona ha mantenuto la denominazione corrente."}
{"id": "278955", "revid": "124703973", "url": "https://it.wikipedia.org/wiki?curid=278955", "title": "Douglas Coupland", "text": "Autore ed artista visivo postmoderno, assai vicino all'estetica Avantpop, la maggior parte delle suoe opere tende ad esplorare la realt\u00e0 vissuta dalla sua generazione, tra cui l'intenso bombardamento di informazioni subito da parte dei media, la mancanza di valori religiosi ed ideologici certi e l'instabilit\u00e0 e precariet\u00e0 socioeconomica. Col suo romanzo d'esordio \"Generazione X\" ha di fatto coniato l'omonima definizione per quella fascia generazionale che ha trascorso la propria giovinezza negli anni novanta.\nBiografia.\nDouglas Coupland \u00e8 nato - terzo di quattro figli - il 30 dicembre 1961 in una base NATO canadese a Baden-S\u00f6llingen, in Germania Ovest. La famiglia Coupland ritorner\u00e0 in Canada quattro anni pi\u00f9 tardi, stabilendosi a Vancouver.\nCoupland lasci\u00f2 Vancouver in et\u00e0 scolastica per recarsi a Montr\u00e9al, in Qu\u00e9bec, dove alla McGill University inizi\u00f2 gli studi di fisica.\nTuttavia l'esperienza a Montreal dur\u00f2 solo un anno, prima di tornare nuovamente a Vancouver per studiare arte presso l'Emily Carr Institute of Art and Design. Ha studiato scultura laureandosi, lavorando e studiando a Sapporo in Giappone all'Hokkaido College of Art and Design e a Milano all'Istituto Europeo di Design.\nSuccessivamente nel 1985-1986 Coupland ha studiato al Japan-America Institute of Management Science sia a Honolulu, Hawaii, che a Tokyo. Si \u00e8 laureato con lode e alla fine del 1986 \u00e8 ritornato a Vancouver dove ha cominciato a scrivere sulla cultura popolare per il Vancouver Magazine e il Western Living Magazine.\nNel 1988 si trasfer\u00ec a Toronto per lavorare per la rivista economica Vista e, nel 1989 cominci\u00f2 a scrivere romanzi. Debutt\u00f2 nel 1991 con \u201cGeneration X: Tales for an Accelerated Culture\u201d (pubblicato l'11 marzo 1991 dalla St. Martin's Press, New York), grazie al quale fu nominato per il Canada First Novel Award. Oltre ad aver coniato l'omonimo termine, il libro \u00e8 anche responsabile della diffusione dell'anglicismo McJob, con cui si definisce un lavoro scarsamente remunerato e che offre pochissime opportunit\u00e0 di carriera. In seguito ha pubblicato opere quali \"Dio odia il Giappone\" (2001) e \"Il ladro di gomme\" (2007).\nTematiche e stile.\nLe influenze letterarie di Coupland risalgono a scrittori del secondo dopoguerra come: Margaret Drabble, Truman Capote, Kurt Vonnegut, Joan Didion e gli scritti di Andy Warhol.\nNel 2001 Coupland smise di scrivere per le riviste e si concentr\u00f2 maggiormente sull'arte visiva. Il suo lavoro \u00e8 un seguito della sensibilit\u00e0 che risale alla Pop art che manifesta spesso la distinzione tra arte e \"design\". Dal 2005 cominci\u00f2 a esplorare le simmetrie esistenti tra la cultura letteraria e quella delle arti visive. Il suo lavoro, inoltre, ha approfondito l'infinito numero di modi in cui una singola frase o canzone pu\u00f2 essere interpretata. Gli artisti della cultura Pop di maggiore ispirazione sono: R.E.M., The Smiths, Chuck Palahniuk e Bret Easton Ellis.\n\"Generation X: tales for an accelerated Culture\" \u00e8 stato pubblicato nel 1991 dalla St. Martin's Press di New York, ed \u00e8 come detto, il primo romanzo di Douglas Coupland.\nIl romanzo si compone di innumerevoli storie e brevi aneddoti che hanno in comune tra loro il fatto di avere come tetro sfondo il contesto economicamente insicuro e privo di valori degli anni ottanta-novanta. I protagonisti sono tre amici che decidono di lasciarsi alle spalle una civilt\u00e0 dominata dal commercializzabile, cercando di vivere nel pi\u00f9 semplice dei modi possibili nel deserto della California.\nLe prime edizioni del romanzo presentavano un'impaginazione originale, con pagine larghe divise ognuna in due colonne. Nella prima colonna vi era il romanzo stesso e quindi il racconto, mentre nella seconda erano presenti fumetti, slogan e definizioni di neologismi che nell'insieme vengono usati per descrivere la vita dei membri della Generazione X. Le seguenti edizioni sono state poi prodotte seguendo uno stile pi\u00f9 tradizionale, ma contengono ugualmente gli ampi margini laterali per le definizioni e numerose note a pi\u00e8 di pagina.\nL'opera \u00e8 dominata da repentini cambi di scena, una scrittura quasi di tipo televisivo. Infatti, MTV domina lo stile narrativo del libro, ogni breve storia viene presentata quasi come un video musicale e nessun argomento \u00e8 presentato e portato a termine senza che digressioni portino ad altri argomenti.\nIl tono \u00e8 ironico, ma allo stesso tempo le ambientazioni sono tetre, nello stile di altri autori degli anni novanta come Irvine Welsh (\"Trainspotting\" 1993, \"Tolleranza Zero\" 1996, \"Il Lercio\" 1998) e Chuck Palahniuk (\"Fight Club\" 1998, \"Soffocare\" 2002, \"Survivor\" 1999).\nCoupland prende la X del titolo da un libro del 1983 di Paul Fusell, \"Class\", dove con il termine Class X si distingue una parte della societ\u00e0 americana caratterizzata dall'essere una gerarchia pi\u00f9 che una generazione."}
{"id": "278960", "revid": "339392", "url": "https://it.wikipedia.org/wiki?curid=278960", "title": "Direttiva Omega", "text": ""}
{"id": "278963", "revid": "2072620", "url": "https://it.wikipedia.org/wiki?curid=278963", "title": "Nikos Kazantzakis", "text": "Biografia.\nKazantzakis nacque a Candia (all'epoca conosciuta, in greco, come \"Chandakas\", oggi \"Iraklio\", dal greco antico \"Herakleion\"), una cittadina dell'isola di Creta, al secolo un \"vilayet\" (provincia) dell'Impero Ottomano, il 18 febbraio del 1883, figlio di Michalis Kazantzakis (1856-1932), un agricoltore originario di \"Varvaroi\" (odierna Myrtia, sede tra l'altro del Museo Nikos Kazantzakis), un paesino situato a circa 15\u00a0km a nord di Candia, e di Maria Christodoulakis (1862-1932), una casalinga originaria di \"Assyrotoi\" (odierna Kryoneri), un villaggio dell'unit\u00e0 periferica di Retimo, confluito nel comune di Mylopotamos nel 2001. Aveva due sorelle, Anastasia (n. 1884) ed Eleni (n. 1887), ed un fratello, Yorgos (n. 1890). L'isola all'epoca viveva un periodo caratterizzato da frequenti sommosse della popolazione nativa volte a conquistare l'indipendenza dall'Impero Ottomano e l'unione con la Grecia, sommosse a cui anche il padre era partecipe.\nNel 1902 si trasferisce ad Atene dove si laurea in legge e successivamente, nel 1907, a Parigi. Qui segue alcune lezioni di Bergson e viene a contatto con la filosofia di Nietzsche, da cui sar\u00e0 fortemente influenzato, come il motto \"Nec spe nec metu\" (\"N\u00e9 con speranza, n\u00e9 con timore\"), motto in lingua latina. Viagger\u00e0 anche in Italia ed in Germania. \nTornato in patria lavora alla traduzione di opere filosofiche e nel 1911 sposa la scrittrice Galatea Alexiou da cui divorzier\u00e0 nel 1926. Nel 1914 entra in contatto con Angelos Sikelianos, poeta e drammaturgo, dal cui entusiasmo nazionalistico viene contagiato e col quale visita i monasteri del Monte Athos e diverse altre regioni della Grecia. Nel 1919, in qualit\u00e0 di direttore generale del ministero per gli affari sociali, organizza il trasferimento delle popolazioni greche originarie del Ponto, dal Caucaso in Macedonia e Tracia a seguito della Rivoluzione Russa del 1917. Da questo momento in poi Kazantzakis viaggia costantemente, soggiornando a Parigi, a Berlino, in Italia, in Unione Sovietica come corrispondente di un quotidiano ateniese, in Spagna e Italia dove intervista Miguel Primo de Rivera e Benito Mussolini, a Cipro, Egitto, sul Monte Sinai, in Cecoslovacchia e di nuovo in Russia e in Francia. Le impressioni di questi soggiorni confluiscono in una serie di volumi ora considerati classici della letteratura di viaggio greca.\nPrima e durante la Seconda guerra mondiale vive sull'isola di Egina. Sposa nel 1945 Elena Samiou, sua compagna da molti anni. Lo stesso anno fa ritorno alla vita politica come ministro dell'educazione senza portafoglio del governo Sofoulis, carica che abbandoner\u00e0 gi\u00e0 nel 1946.\nLascia quindi la Grecia per non farvi pi\u00f9 ritorno, anche a causa delle mutate condizioni politiche e si stabilisce in Francia, ad Antibes. Viene perseguitato dalla chiesa greca ortodossa a causa dei romanzi \"Capitan Michele\" e \"L'ultima tentazione\", quest'ultimo posto all'indice anche dalla Chiesa cattolica romana.\nNel 1957, nonostante la leucemia diagnosticata qualche anno prima, inizia un nuovo viaggio in Cina e Giappone ma, a causa di un'infezione contratta a seguito di un vaccino, \u00e8 costretto a tornare in Europa, dapprima a Copenaghen, poi a Friburgo in Brisgovia dove muore il 26 ottobre, all'et\u00e0 di settantaquattro anni. Viene sepolto a Candia. L'epitaffio sulla sua tomba recita:\nOpere.\nIl primo lavoro narrativo risale al 1906 e consiste del romanzo \u038c\u03c6\u03b9\u03c2 \u03ba\u03b1\u03b9 \u039a\u03c1\u03af\u03bd\u03bf pubblicato sotto lo pseudonimo di Karma Nirvami. Nel 1910, dopo gli studi parigini, scrive la tragedia \u039f \u03a0\u03c1\u03c9\u03c4\u03bf\u03bc\u03ac\u03c3\u03c4\u03bf\u03c1\u03b1\u03c2 [\"Il capomastro\"], basata su un racconto popolare greco.\nL'opera centrale nella produzione di Kazantzakis \u00e8 il poema \"Odissea\" in 24 canti per un totale di 33.333 versi, pubblicata nel 1938 ma frutto di sette diverse stesure durante quattordici anni di lavoro. Una versione in inglese, curata da Kimon Friar, ha ricevuto l'apprezzamento dello stesso Kazantzakis. Oltre alle versioni in tedesco, francese, spagnolo e svedese, ci sono state traduzioni in italiano di singoli brani a cura di Vittorio Volpi e di Nicola Crocetti, fino alla recentissima pubblicazione della traduzione integrale ad opera di Nicola Crocetti. \nNel dopoguerra pubblica una serie di romanzi che rimangono tra le sue opere pi\u00f9 famose. Questi includono \"Zorba il Greco\" (1946), \"Cristo di nuovo in croce\" (1948), \"Capitan Michele\" (1950), \"L'ultima tentazione\" (1951), pubblicato dapprima in Germania a causa della difficolt\u00e0 a trovare un editore in Grecia e \"Il poverello di Dio\", basato sulla vita di Francesco d'Assisi.\nLe trasposizioni cinematografiche \"Colui che deve morire\", 1957, tratto da \"Cristo di nuovo in croce\" per la regia di Jules Dassins ma soprattutto \"Zorba il Greco\", 1964, di Michael Cacoyannis portano il lavoro di Kazantzakis all'attenzione del pubblico internazionale. Il film \"L'ultima tentazione di Cristo\", diretto da Martin Scorsese, riesce ancora, nel 1988, a suscitare lo scandalo di alcuni gruppi religiosi in America.\nOpere tradotte in italiano.\nScarse sono state, fino a tempi recenti, le traduzioni in italiano dell'opera di Kazantzakis, spesso condotte sulle versioni inglesi o francesi:\nPrecedenti traduzioni parziali della \"Odissea\":\nOpere in greco.\nTra parentesi quadre la traslitterazione e la traduzione letterale del titolo originale"}
{"id": "278980", "revid": "1783371", "url": "https://it.wikipedia.org/wiki?curid=278980", "title": "Ise (provincia)", "text": "Ise o Seishu (giapponese: \u4f0a\u52e2\u56fd; -no kuni ) \u00e8 una vecchia provincia del Giappone che includeva la maggior parte dell'attuale prefettura di Mie. Confinava con le province di Iga, Kii, Mino, Omi, Owari, Shima e Yamato.\nL'antica capitale provinciale era Suzuka. La moderna Tsu \u00e8 la pi\u00f9 grande citt\u00e0 castello, sebbene nel Periodo Sengoku ci fossero altri castelli come a Kuwana e Matsusaka."}
{"id": "278986", "revid": "729019", "url": "https://it.wikipedia.org/wiki?curid=278986", "title": "Louis Nicolas Davout", "text": "Dotato di notevoli qualit\u00e0 strategiche e tattiche, ricevette la piena fiducia di Napoleone Bonaparte, di cui divenne uno dei pi\u00f9 importanti luogotenenti. Moralmente irreprensibile, noto per la sua totale fedelt\u00e0 all'imperatore e per la durezza dei suoi metodi e del suo carattere, era conosciuto con il soprannome di \"Maresciallo di ferro\" e anche \"Il Terribile\". Oltre a dimostrare abilit\u00e0 tattica ed energia sotto il comando di Napoleone nella maggior parte delle campagne di guerra in Germania, Austria, Polonia e Russia, diede prova delle sue capacit\u00e0 come comandante autonomo vincendo, con le sue sole forze ed in inferiorit\u00e0 numerica, l'importante battaglia di Auerst\u00e4dt contro i prussiani il 14 ottobre 1806.\nGuerre Rivoluzionarie.\nDi famiglia nobile, si iscrisse alla Regia Scuola Militare di Parigi nel 1785 e divenne sottotenente nel Reale Reggimento di Cavalleria dello Champagne nel 1788. Divenne tenente colonnello in seconda nel 1791. Nel 1792 venne assegnato all\"'Arm\u00e9e du Nord\", sotto il comando del generale Dumouriez e si mise in luce per le sue capacit\u00e0 nella Battaglia di Neerwinden (1793). Fu nominato generale di brigata nel luglio 1793, venne quindi inviato in Vandea per reprimere le insurrezioni realiste. La nomina di generale di brigata gli fu revocata dopo poco tempo per un decreto di Robespierre che vietava ai nobili di far parte dell'esercito. Richiamato in servizio dopo la caduta dei giacobini, rientr\u00f2 nel suo rango di generale e comand\u00f2 un reparto di cavalleria nell'Armata della Mosella dove continu\u00f2 a distinguersi per il valore dimostrato nei campi di battaglia. Venne trasferito in seguito nell'Armata del Reno e Mosella ma durante un attacco austriaco venne catturato. Successivamente venne rilasciato sulla parola dal comandante dell'armata austriaca, generale Dagobert von Wurmser. Davout venne liberato e rientr\u00f2 in Francia dove, attendendo nuovi incarichi, ebbe tempo per leggere e studiare molti libri di ambito militare che influirono sulla sua preparazione. Nel 1796 ebbe un comando nell'Armata del Reno sotto il generale Jean Victor Marie Moreau. Dopo il trattato di Leoben (1797), Davout venne consigliato al generale Napoleone dal suo amico Desaix come potenziale comandante di brigata di cavalleria per l'Armata d'Inghilterra, destinata, per\u00f2 alla Campagna d'Egitto. L\u00ec Davout milit\u00f2 sotto l'autorit\u00e0 del suo amico Desaix (conosciuto durante le Guerre Rivoluzionarie), partecipando a molti degli scontri pi\u00f9 importanti, quali la battaglia delle Piramidi e la battaglia di Abukir e continuando a dimostrare valore e dote per il combattimento. Non venne scelto da Napoleone per accompagnarlo nel suo rientro in Francia ma riusc\u00ec ad ottenere un congedo per rientrare in patria solo il 3 marzo 1800. Non partecip\u00f2 (poich\u00e9 malato) alla Battaglia di Marengo dove mor\u00ec il suo amico Desaix, ma appena possibile torn\u00f2 nell'esercito al comando della cavalleria leggera dell'Armata d'Italia venendo promosso generale di divisione. In seguito si spos\u00f2 felicemente con Aim\u00e9e Leclerc, cognata di Paolina Bonaparte, dalla quale ebbe otto figli (solo quattro sarebbero sopravvissuti all'infanzia).\nGuerre Napoleoniche.\nNella lista dei marescialli pubblicata il 18 giugno 1804, Davout compariva al 13\u00ba posto, dopo Michel Ney e prima di Jean Baptiste Bessi\u00e8res. Napoleone gli assegn\u00f2, il 23 settembre 1805, il comando del III Corpo d'Armata della Grande Arm\u00e9e che egli condusse in tutte le maggiori campagne dal 1805 fino al 1812.\nDavout, in qualit\u00e0 di maresciallo, partecip\u00f2 con ruolo attivo alla campagna del 1805, nella quale port\u00f2 un sostanzioso contributo alla resa di Ulma; in seguito Vienna venne presa dal maresciallo Joachim Murat e venne dato ordine a Davout di rimanere nei pressi della capitale. qualche giorno prima della battaglia di Austerlitz Napoleone diede ordine a Davout e al maresciallo Jean-Baptiste Bernadotte di ricongiungersi con il resto dell'esercito, che nel frattempo aveva inseguito l'esercito alleato, ora volenteroso di ingaggiare una battaglia decisiva. Il III Corpo di Davout, per arrivare in tempo alle posizioni prestabilite dovette percorrere pi\u00f9 di 100 chilometri in appena 46 ore. Ad Austerlitz Davout comandava, con le poche truppe che era riuscito a condurre (divisione Friant e divisione di dragoni di Bourcier), l'ala destra dell'esercito, con l'ordine di tenere occupate le colonne di fanteria e cavalleria alleate, mentre il maresciallo Nicolas Soult assaliva il centro con le divisioni dei generali Louis Saint-Hilarie e Dominique Vandamme, spaccando in due tronconi l'esercito alleato, secondo i piani di Napoleone. La Grande Armata ottenne una completa vittoria. Davout perse 1.494 soldati di cui 224 morti, dei 3800 che parteciparono alla battaglia, ma tutto questo passa in secondo piano se comparato con le forze che dovette affrontare, che ammontavano a circa 30.000 soldati.\nDopo il Trattato di Presburgo con la quale si sanciva la pace tra Francia e Austria, nel 1806 la Prussia ader\u00ec alla Quarta Coalizione, capeggiata, come sempre, dalla Gran Bretagna. Davout continu\u00f2 a comandare il III Corpo, che formava l'ala destra della Grande Arm\u00e9e. Scoperta l'ubicazione dell'esercito prussiano Napoleone ordin\u00f2 ai suoi marescialli di ricongiungersi a Jena per ingaggiare battaglia, mentre a Davout venne ordinato di marciare in direzione di Apolda con l'intenzione di tagliare la via di ritirata prussiana, mentre a Bernadotte venne dato ordine di seguirlo e, in caso, di sostenerlo. Il 14 ottobre la Grande Arm\u00e9e si scontrava con l'esercito prussiano nella battaglia di Jena conclusasi in un trionfo francese, ma quello che Napoleone pensava di aver affrontato non era il grosso dell'esercito nemico, bens\u00ec un distaccamento minore. Infatti durante gli scontri di Jena Davout, che continuava a marciare in direzione di Apolda, incontr\u00f2 una forte resistenza ad Auerstedt. Qui il suo III Corpo, forte di 27.000 uomini e 40 cannoni, dovette scontrarsi con la maggior parte dell'esercito prussiano, 63.500 uomini e 230 cannoni, comandati dal duca Carlo Guglielmo Ferdinando di Brunswick-Wolfenb\u00fcttel. Nella battaglia che segu\u00ec i prussiani lanciarono ripetuti attacchi alle posizioni francesi venendo sempre puntualmente respinti. Sul finale della giornata, Davout lanci\u00f2 una grande offensiva che mise in rotta definitivamente il resto dell'esercito prussiano. Il corpo di Bernadotte non si ritrov\u00f2 n\u00e9 a Jena, n\u00e9 ad Auerstadt quel giorno, vagando tra i due contingenti francesi senza mai impegnarsi in scontri, il che mand\u00f2 su tutte le furie l'imperatore. Le perdite alla fine della battaglia di Auerst\u00e4dt furono per la Prussia di circa 10.000 morti (tra i quali lo stesso duca di Brunswick) e 3.000 catturati con 115 cannoni, da parte francese le perdite furono di circa 7.000 soldati. Napoleone rimase incredulo dell'accaduto, tanto che disse al colonnello Falcon, del corpo di Davout, che era appena arrivato per dare la notizia: \"Il vostro maresciallo deve vederci doppio\". Ma in seguito l'imperatore riconobbe il suo valore e nel 1808 lo nomin\u00f2 duca.\nNella successiva campagna del 1807 Davout partecip\u00f2 alla battaglia di Eylau e fu grazie a lui che Napoleone pot\u00e9 trasformare una quasi sconfitta in un pareggio. In questa battaglia Davout arriv\u00f2 a scontri iniziati sull'ala destra dell'esercito francese, con il compito di aggirare le salde posizioni russe, cosa che fece con la solita abilit\u00e0, piegando nel pomeriggio lo schieramento russo a \"V\" e costringendolo a ritirarsi. Dopo il Trattato di Tilsit Davout fu nominato governatore generale di Varsavia. Dopo lo scioglimento della Grande Armata e la partenza di Napoleone per la Spagna, il maresciallo Davout rimase in Germania e assunse il comando delle truppe francesi rimaste sul posto sotto il nome di Armata del Reno.\nNon partecip\u00f2 alla Guerra d'indipendenza spagnola; si distinse ancora una volta nella campagna del 1809 contro l'Austria dove sconfisse parte dell'esercito dell'arciduca Carlo d'Asburgo-Teschen nella battaglia di Eckm\u00fchl, per la quale ricevette il titolo onorario di Principe di Eckm\u00fchl. Mentre veniva combattuta la Battaglia di Aspern-Essling Davout si trovava a Vienna per tenere sotto controllo la capitale austriaca. Nonostante la sconfitta di Aspern-Essling meno di un mese dopo veniva combattuta quella di Wagram nella quale partecip\u00f2 anche Davout con il suo III Corpo che formava, come al solito, l'ala destra. Il suo compito in questa battaglia era di conquistare la posizione fortificata di Markgrafneusiedl con l'intento di aggirare le posizioni dell'arciduca Carlo. La battaglia, combattuta dal 5 al 6 luglio 1809, anche se con grandi perdite (32.000 francesi e 40.000 austriaci) si risolse in un ultimo trionfo per Napoleone.\nNel 1810 divenne comandante in capo dell'Armata di Germania, stabilendo il suo quartier generale ad Amburgo. Durante il periodo 1811-1812 Davout fu occupato nell'organizzazione della Grande Arm\u00e9e in vista dell'invasione della Russia. Alla fine di questo periodo Davout ebbe il comando del I Corpo (68.600 soldati e 3.400 cavalieri) della Grande Arm\u00e9e la quale ammontava a circa 675.500 soldati e 1393 cannoni. La Campagna di Russia fu una campagna difficile per il maresciallo Davout che sub\u00ec alcune critiche al suo operato; dopo aver battuto il generale Bagration alla battaglia di Mogilev, ma senza riuscire a impedirne la ritirata, contribu\u00ec alla vittoria nella battaglia di Smolensk e prese parte anche la dura Battaglia di Borodino. In questa occasione comandava di nuovo l'ala destra e propose all'Imperatore di aggirare le posizioni russe, sentendosi rispondere: \"Voi avete sempre in mente di aggirare il nemico. \u00c8 una manovra troppo rischiosa\". Nonostante i continui rifiuti di Napoleone per aggirare le posizioni russe o impegnare la Guardia per un attacco decisivo la battaglia si concluse con una vittoria francese.\nIl maresciallo Davout partecip\u00f2 anche alla drammatica ritirata di Russia dove il suo corpo fu spesso in difficolt\u00e0; nella battaglia di Vjazma il maresciallo Davout venne tagliato fuori con il I corpo d'armata da un attacco dei russi e riusc\u00ec a salvarsi con gravi perdite grazie all'intervento delle truppe del principe Eugenio Beauharnais. In seguito il I corpo venne quasi distrutto nella battaglia di Krasnoi; egli dovette abbandonare il suo bagaglio compreso il bastone da maresciallo che cadde in mano russa. Davout fu accusato di aver abbandonato il maresciallo Ney che riusc\u00ec a sfuggire quasi per miracolo ai russi; partecip\u00f2 anche al passaggio della Beresina. Fu presente all'ultimo consiglio di guerra della Campagna di Russia, avvenuto a Smorgoni, durante il quale Napoleone spieg\u00f2 ai comandanti la propria decisione di tornare a Parigi lasciando il comando a Murat. Alla fine della ritirata il suo III corpo si era ridotto a soli 4.000 uomini in grado di impugnare un'arma. All'inizio della campagna del 1813 Davout prima difese Dresda (9-19 marzo) in seguito ricevette l'ordine di difendere Amburgo e il basso Elba. Durante tutto il periodo 1813-1814 Davout difese Amburgo dai ripetuti assalti della Sesta Coalizione, mantenendosi saldo sulle sue posizioni. Quando degli inviati alleati lo avvisarono che Napoleone aveva abdicato e che quindi doveva uscire dalla citt\u00e0 Davout rispose spavaldamente:\"L'imperatore, della cui caduta non sono a conoscenza, non ha l'abitudine di comunicare con un suo generale per mezzo del nemico\". Il re in persona (Luigi XVIII) dovette inviargli la richiesta di lasciare Amburgo.\nTornato in Francia il re lo band\u00ec da Parigi e gli ordin\u00f2 di rimanere nelle sue terre fino a nuovo ordine.\nI Cento Giorni e gli ultimi anni.\nFu l'unico maresciallo, insieme al collega Lefebvre ad accogliere Napoleone al suo ritorno alle Tuileries. Napoleone lo nomin\u00f2 Pari di Francia, Ministro della Guerra, governatore di Parigi e comandante in capo della Guardia Nazionale. Dopo gli avvenimenti di Waterloo Davout assunse il comando dell'esercito che consegn\u00f2 al collega MacDonald. Si dimise dall'incarico di ministro e si ritir\u00f2 nelle sue terre. Luigi XVIII gli tolse ogni titolo e appannaggio. In uno stato di grande indebitamento Davout continu\u00f2 a condurre una vita semplice e tranquilla nelle sue terre. Nel 1817 venne reintegrato nei suoi titoli e riammesso nel titolo di Pari di Francia. Nel 1821 la sua salute si aggrav\u00f2. Mor\u00ec il 1\u00ba giugno 1823, all'et\u00e0 di cinquantatr\u00e9 anni, malato di tubercolosi. Egli fu un uomo severo con i propri soldati, inflessibile, probo, incorruttibile, rigido nella disciplina, intelligente e coraggioso; si preoccup\u00f2 sempre di rifornire di viveri e equipaggiamenti i suoi soldati, i quali non lo amarono in vita ma lo piansero alla sua morte. In alcune delle battaglie pi\u00f9 importanti, come Austerlitz, Auerstedt, Wagram, Borodino, comand\u00f2 l'ala destra della Grande Armata: un posto ritenuto d'onore a quel tempo. Napoleone disse di lui: \u00abCredevo mi amasse, invece ama solo la Francia\u00bb"}
{"id": "278990", "revid": "287204", "url": "https://it.wikipedia.org/wiki?curid=278990", "title": "In illiquidis non fit mora", "text": "La locuzione latina in illiquidis non fit mora (letteralmente non vi \u00e8 ritardo nei crediti illiquidi) esprime un antico principio in virt\u00f9 del quale fin quando un credito \u00e8 illiquido (ossia non \u00e8 ancora determinato nel suo ammontare) la prestazione non \u00e8 esigibile e il debitore non pu\u00f2 essere considerato in mora. \nNell'ordinamento giuridico italiano tale principio non \u00e8 pi\u00f9 operante: anche per i crediti illiquidi fa decorrere il diritto alla prestazione prima della liquidit\u00e0 del credito. Si pensi all'art. 445 del codice civile (gli alimenti sono dovuti dal giorno della domanda..) e all'art. 1219 che statuisce la mora automatica per le obbligazioni derivanti dall'illecito."}
{"id": "278993", "revid": "1783371", "url": "https://it.wikipedia.org/wiki?curid=278993", "title": "\u014cmi", "text": " \u00e8 una vecchia provincia del Giappone compresa nell'odierna prefettura di Shiga. La prefettura circonda completamente il lago Biwa, che a sua volta veniva chiamato Omi. Nelle provincia vi era una delle stazioni principali della via del Tokaido.\nL'antica capitale si trovava vicino a Otsu che era una delle principali citt\u00e0 castello. Durante il periodo Sengoku la parte settentrionale della provincia era un feudo di Ishida Mitsunari, un avversario di Tokugawa Ieyasu nella battaglia di Sekigahara, sebbene egli trascorresse la maggior pare del suo tempo al castello di Osaka amministrando i feudi del giovane figlio di Toyotomi Hideyoshi. Dopo la sconfitta di Ishida, Tokugawa confer\u00ec il feudo ai suoi alleati del clan Ii, che costruirono la citt\u00e0 ed il castello di Hikone sopra le rovine di Sawayama."}
{"id": "278997", "revid": "1705737", "url": "https://it.wikipedia.org/wiki?curid=278997", "title": "Corsa all'oro californiana", "text": "La corsa all'oro californiana, o febbre dell'oro californiana, fu un periodo della storia americana segnata dall'interesse mondiale per l'oro della Sierra Nevada, nella regione centrale della California.\nStoria.\nEbbe inizio il 24 gennaio 1848, quando James Wilson Marshall, che era stato assunto per la costruzione di una segheria dal pioniere svizzero Johan Suter (americanizzato in John Sutter) scopr\u00ec un filone del prezioso metallo. Sutter era arrivato in America nel 1834 in cerca di fortuna e si era stabilito sulle rive del fiume Sacramento. L\u00ec ottenne dal governo messicano una concessione per costruire un fortino contro gli statunitensi. Nonostante il territorio fosse stato invaso, Sutter stabil\u00ec buoni rapporti con i nuovi padroni. Il filone aurifero venne scoperto mentre si stava lavorando alla costruzione di una segheria che poi fall\u00ec.\nSutter tent\u00f2 di mantenere segreta la notizia, ma questa si diffuse molto rapidamente e migliaia di cercatori accorsero da tutto il mondo. In questo modo nacquero in California le prime citt\u00e0, con l'apertura di banche, officine, saloon, bordelli. Solo alcuni centri per\u00f2 diventarono insediamenti stabili: molti altri decaddero subito dopo l'esaurimento delle vene aurifere. La corsa all'oro non si limit\u00f2 alla California, ma contagi\u00f2 anche il Canada e l'Alaska. \nIniziata meno di due anni dopo la proclamazione della Repubblica della California (giugno 1846) e prima che il Messico cedesse formalmente la California agli Stati Uniti (febbraio 1848), la corsa all'oro diede il via ad un flusso migratorio di migliaia di uomini in cerca di fortuna. Ma pochi tra loro riuscirono e divennero ricchi: la maggior parte infatti trovava solo l'oro sufficiente al proprio sostentamento quotidiano.\nConvenzionalmente si pone il termine ultimo della corsa all'oro californiana al 1855."}
{"id": "278998", "revid": "287204", "url": "https://it.wikipedia.org/wiki?curid=278998", "title": "Hidaka (provincia)", "text": "Hidaka (giapponese: \u65e5\u9ad8\u56fd, -no kuni) fu una vecchia provincia del Giappone dalla vita breve, che corrisponde all'attuale sottoprefettura di Hidaka nella prefettura dell'Hokkaido\nVenne stabilita il 15 agosto 1869. Nel 1872 il censimento rileva una popolazione di 6.574 persone. Nel 1882 viene dissolta ed incorporata nella prefettura dell'Hokkaido."}
{"id": "279005", "revid": "339392", "url": "https://it.wikipedia.org/wiki?curid=279005", "title": "Adele H., una storia d'amore", "text": ""}
{"id": "279014", "revid": "1342115", "url": "https://it.wikipedia.org/wiki?curid=279014", "title": "Vito Gnutti", "text": "Biografia.\nMembro della Giunta esecutiva di Confindustria nel 1990 si dichiara vicino alla Lega Lombarda e ne sostiene pubblicamente le ragioni. Contattato dall'allora segretario provinciale di Brescia della Lega Corrado Della Torre su mandato di Umberto Bossi, aderisce e si iscrive alla Lega Nord nel 1991.\nAlle elezioni politiche del 1994 \u00e8 stato rieletto deputato tra le file della Lega Nord ed era diventato Ministro dell'industria, del commercio e dell'artigianato nel primo governo Berlusconi. Nello stesso anno \u00e8 stato candidato dal centro-destra (Lega Nord e Forza Italia) alle elezioni amministrative contro Mino Martinazzoli per la carica di sindaco di Brescia, dove perse, ma fu eletto consigliere comunale di Brescia.\nHa ricoperto la carica di capogruppo alla Camera nel 1995 e nel 1996.\nEletto al Senato nel 1996. Viene poi eletto nel Parlamento della Padania, dimettendosi per incompatibilit\u00e0 dal parlamento italiano.\nDopo la rottura con i vertici della Lega Nord e soprattutto con Umberto Bossi sentitosi tradito da lui, avvenuta nel 1999, \u00e8 stato esponente di un movimento locale denominato Autonomisti per l'Europa (ApE). Con esso successivamente ha aderito a Democrazia Europea, di cui \u00e8 stato presidente del relativo gruppo parlamentare. \nNel 2002 \u00e8 candidato alla presidenza della provincia di Varese per ApE, ottenendo lo 0,53% dei voti.\n\u00c8 morto a 69 anni, dopo una lunga malattia agli Spedali Civili. Il funerale si \u00e8 svolto l'8 dicembre 2008."}
{"id": "279021", "revid": "490388", "url": "https://it.wikipedia.org/wiki?curid=279021", "title": "Ematuria", "text": "L'ematuria (pronuncia corretta: ; pronuncia accettabile: ) \u00e8 la presenza di sangue nelle urine.\nSi parla di macroematuria se il quantitativo di sangue eliminato \u00e8 tale da modificare il colore delle urine, che assumono un aspetto francamente rosso o marrone, \"a lavatura di carne\", \"color coca-cola\" o \"color t\u00e8 carico\" a seconda della quantit\u00e0 di sangue presente. Invece se il quantitativo di sangue eliminato \u00e8 modesto e non modifica il colore delle urine si parla di microematuria. Quest'ultima si diagnostica solo con un esame delle urine, effettuabile con le strisce reattive o con l'esame microscopico del sedimento urinario dopo centrifugazione. In quest'ultimo caso per parlare di microematuria \u00e8 necessaria la presenza di almeno 3 globuli rossi per campo microscopico all'ingrandimento di 40X.\nCause di ematuria.\nIl sanguinamento pu\u00f2 avvenire in qualsiasi parte dell'apparato urinario. Le cause di ematuria sono pertanto molteplici e le manifestazioni possono essere diverse a seconda che si tratti di:\nSanguinamento renale.\nI globuli rossi possono provenire dai glomeruli renali. In questo caso essi subiscono delle modificazioni durante il passaggio nei tubuli renali e all'esame microscopico del sedimento urinario essi risulteranno essere globuli rossi mal conservati. In tal caso si parla di ematuria glomerulare ed essa \u00e8 di norma conseguenza di un danno glomerulare o di una glomerulonefrite. I globuli rossi provenienti dal rene possono aggregarsi e formare dei cilindri ematici patognomonici (cio\u00e8 caratteristici) di ematuria glomerulare e quindi di glomerulonefrite. La diagnosi si pone in base all'anamnesi che rileva le caratteristiche del sanguinamento, alla ecografia renale, che esclude altre cause, alle caratteristiche dei globuli rossi all'esame microscopico del sedimento urinario. Una diagnosi pi\u00f9 approfondita richiede la biopsia renale.\nLa presenza di macroematuria glomerulare \u00e8 un sintomo da considerare accuratamente in quanto pu\u00f2 essere segno di attivazione di una glomerulonefrite che pu\u00f2 sfociare in insufficienza renale acuta ed altri sintomi gravi.\nPi\u00f9 raramente il sanguinamento renale \u00e8 causato dalla rottura di una cisti. Ci\u00f2 accade specie nei soggetti affetti da rene policistico e, seppur raramente, il sanguinamento in tal casi pu\u00f2 essere molto abbondante. Il sanguinamento renale pu\u00f2 anche essere dovuto a un tumore renale. In questo caso l'ematuria \u00e8 spesso microscopica.\nUna rara causa di sanguinamento renale \u00e8 la necrosi papillare, cio\u00e8 la necrosi di una delle papille renali. Le cause pi\u00f9 frequenti di necrosi papilare sono l'abuso di farmaci analgesici e l'anemia drepanocitica, detta anche drepanocitosi o anemia a cellule falciformi.\nNei casi di rottura di cisti, tumore renale e necrosi papillare, i globuli rossi non subiscono modificazioni durante il passaggio attraverso i tubuli renali e pertanto saranno di norma visibili al microscopio come globuli rossi ben conservati.\nEsistono altre cause rare di ematuria di provenienza renale. Fra questa la sindrome dello schiaccianoci (\"nutcracker syndrome\"). In questa condizione, malformativa e frequentemente benigna, la vena renale sinistra viene \"schiacciata\" fra l'aorta addominale e la arteria mesenterica superiore. L'aspetto dei vasi alla arteriografia, con un po' di fantasia, pu\u00f2 ricordare uno schiaccianoci. La diagnosi si sospetta con l'ecografia renale e si conferma con la venografia o con la Angio-Risonanza Magnetica Nucleare (angio RMN) addominale. Solo in rari casi questa sindrome si associa ad ematurie frequenti, dolori lombari e, a volte, proteinuria: in tali casi la terapia \u00e8 chirurgica\nLa Loin pain-hematuria syndrome \u00e8 una sindrome caratterizzata da microematuria o a volte macroematuria con globuli rossi mal conservati e dolori al fianco (di norma all'angolo costo-vertebrale). Essa \u00e8 tipica delle donne giovani e le cause sono ignote. La diagnosi \u00e8 per lo pi\u00f9 per esclusione di altre patologie.\nL'ipercalciuria (cio\u00e8 l'eccessiva eliminazione di calcio con le urine) e l'iperuricosuria (cio\u00e8 l'eccessiva eliminazione di acido urico con le urine) possono causare una micorematuria di provenienza renale, ma con globuli rossi ben conservati. La diagnosi si pone con il dosaggio del calcio o dell'acido urico nelle urine emesse nelle 24 ore, dopo aver escluso altre patologie con appropriate indagini.\nSanguinamento pelvico e ureterale.\nIl pi\u00f9 delle volte esso \u00e8 dovuto a un calcolo. Se il calcolo \u00e8 nella pelvi renale pu\u00f2 non dare alcun sintomo, anche se di grandi dimensioni, ma il suo attrito con la parete pelvica spesso determina piccole perdite di sangue evidenziabili come microematuria, o pi\u00f9 raramente, con episodi di macroematuria senza dolori colici. Se invece il calcolo si impegna nell'uretere di norma compare il dolore tipico della colica renale e questo pu\u00f2 associarsi a micro o macroematuria dovuta alla lesione della parete ureterale da parte del calcolo. Se il calcolo ostruisce l'uretere in maniera completa il dolore e l'ematuria possono cessare in quanto l'urina non defluisce dal rene \"ostruito\" dal calcolo. Questa condizione, a volte insidiosa, pu\u00f2 essere evidenziata con una ecografia renale, di norma \u00e8 necessario completare le indagini con una urografia o una uroTAC.\nEmaturia pelvica od ureterale pu\u00f2 essere dovuta a tumori della pelvi o dell'uretere, che tuttavia sono relativamente rari.\nSanguinamento vescicale.\nLa maggior parte delle ematurie originano dalla vescica, specie nelle donne e nelle persone anziane. Poich\u00e9 le ematurie vescicali possono comportare la formazione di coaguli eliminati durante la minzione, una ematuria con coaguli orienta la diagnosi verso un sanguinamento vescicale.\nFra le cause di sanguinamento vescicale la pi\u00f9 frequente \u00e8 la cistite, di solito dovuta a infezione batterica (soprattutto nel sesso femminile e nelle donne giovani). Esistono tuttavia altre cause di cistite e fra tutte la pi\u00f9 importante \u00e8 la sindrome della cistite interstiziale. Seguono le cistiti da farmaci e da radiazioni.\nNella cistite all'ematuria possono associarsi stranguria (minzione dolorosa), disuria (minzione lenta e difficile), pollachiuria (necessit\u00e0 di urinare frequentemente anche piccoli volumi di urina) e a volte minzione imperiosa e incontinenza vescicale. La diagnosi si pone con l'esame delle urine e l'urinocoltura che consente una terapia antibiotica mirata.\nSegue come frequenza la presenza di neoformazioni vescicali, benigne polipo o papilloma o maligne. La loro frequenza aumenta con l'et\u00e0 ed \u00e8 maggiore nel sesso maschile. La diagnosi si pone con l'ecografia vescicale cui segue di norma la cistoscopia finalizzata anche al prelievo bioptico che consente una pi\u00f9 definita diagnosi del tipo di lesione. L'esame citologico delle urine pu\u00f2 orientare la diagnosi.\nPi\u00f9 rara la calcolosi vescicale, pi\u00f9 frequente nei pazienti che non svuotano correttamente la vescica per iperplasia prostatica o per danni neurologici. Il calcolo presente in vescica pu\u00f2 accrescersi notevolmente e determinare sanguinamento per lesioni alle pareti. Anche in questo caso la diagnosi si effettua con l'ecografia vescicale. Successivamente una cistoscopia consente la rimozione del calcolo.\nSanguinamento prostatico.\nIl sanguinamento prostatico pu\u00f2 essere dovuto a prostatiti, iperplasia prostatica benigna e neoplasie della prostata. Nel primo caso si associa a dolore o senso di peso pelvico. La diagnosi si pone con l'esplorazione rettale e l'ecografia, che oltre che con la tradizionale tecnica transaddominale, per un maggiore approfondimento diagnostico pu\u00f2 essere eseguita con particolari sonde rettali. Pu\u00f2 anche verificarsi, in genere in maniera transitoria, dopo interventi di embolizzazione prostatica (PAE, \"Prostatic Artery Embolization\").\nSanguinamento uretrale.\n\u00c8 dovuto ad uretriti o a stenosi dell'uretra ed \u00e8 pressoch\u00e9 esclusivo del sesso maschile. Molto rari i tumori dell'uretra. La diagnosi si pone con una uretrografia (radiografia dell'uretra con mezzo di contrasto preventivamente iniettato in vescica)\nEmaturia da sforzo.\nLa presenza di microematuria dopo esercizio fisico \u00e8 una condizione frequente e assolutamente benigna. Le cause non sono del tutto note. In alcuni casi, ad esempio quando essa si manifesta dopo la corsa o bicicletta, pu\u00f2 essere dovuta ai ripetuti traumi sul rene (ematuria traumatica) o sulla vescica. Ma essa pu\u00f2 manifestarsi anche dopo esercizi non traumatici, come dopo il nuoto. All'esame delle urine i globuli rossi appaiono ben conservati. La condizione recede spontaneamente dopo un periodo variabile da pochi giorni ad una settimana.\nIn caso di macroematuria vanno escluse altre cause di ematuria e, soprattutto, \u00e8 preliminarmente importante che si confermi con un esame urine che il colore rosso delle urine \u00e8 dovuto ai globuli rossi escludendo con questo le emoglobinurie dovute a lesioni muscolari o a deficit di enzimi muscolari, e le cosiddette \"emoglobinurie da marcia\". (vedi diagnosi differenziale)\nDiagnosi.\n\u00c8 sempre necessario rivolgersi ad un medico che accerter\u00e0 che si tratta di ematuria (con un esame delle urine) e potr\u00e0 programmare gli esami successivi. L'et\u00e0 ed il sesso del paziente orientano verso particolari diagnosi, tuttavia come per ogni malattia il primo elemento \u00e8 l'anamnesi."}
{"id": "279025", "revid": "287204", "url": "https://it.wikipedia.org/wiki?curid=279025", "title": "La neve del Vesuvio", "text": "La neve del Vesuvio \u00e8 una raccolta di racconti di Raffaele La Capria pubblicato da Arnoldo Mondadori Editore nel 1988.\nTrama.\nLa racconta comprende undici racconti:\nI racconti sono ambientati a Napoli negli anni trenta-quaranta. Il tema principale comune dei racconti \u00e8 l'infanzia e la primissima adolescenza del protagonista Tonino; vi \u00e8 descritta, con grande delicatezza, l'inizio della sua consapevolezza del vivere.\nAnche se nella presentazione l'autore nega si tratti di un'autobiografia avendo evitato \"\u00abdi evocare sul filo della memoria gli episodi o i ricordi di un'infanzia irripetibile\u00bb\", gli anni della sua giovinezza durante il secondo conflitto mondiale hanno probabilmente condizionato la stesura della raccolta.\nLa raccolta \u00e8 divisa in undici racconti, nei quali il protagonista vive, prova nuove emozioni e nuove sensazioni, in altre parole cresce. Attorno al personaggio principale girano la madre, il padre, la tata, lo zio, gli amici. Ognuno di essi ricopre un ruolo importante (come accade con i luoghi in cui il protagonista vive) poich\u00e9 tutti contribuiscono alla formazione della sua personalit\u00e0 e della sua coscienza. Con questo romanzo l'autore vuole sottolineare le piccole scoperte che un bambino pu\u00f2 fare, anche inavvertitamente, mentre la vita scorre.\nIl periodo storico in cui sono ambientate le vicende coincide con il consolidamento del regime fascista in Italia, con l'affermazione dell'ideologia comunista in Russia, ed in seguito con lo scoppio della seconda guerra mondiale.\nSono forti, dunque, i riferimenti storici. Nel racconto intitolato \u201cLe iniziazioni\u201d (il decimo), l'autore narra di una manifestazione a favore della dichiarazione di guerra dell'Italia alla Francia. La manifestazione si svolge sotto l'edificio scolastico frequentato da Tonino, con lo scopo di far scendere in strada pi\u00f9 studenti possibili incitandoli a partecipare alla manifestazione e, quindi, ad abbandonare la scuola. In questo episodio nelle parole del professore - \"\u00abLe idee non sono sempre sacre, ma le parole s\u00ec. Non fatevi incantare dalle parole. Imparate a usarle bene, non a gridarle. Neanche se le vedete scritte a caratteri cubitali sui muri. Neanche se tutti le urlano insieme nelle piazze\u00bb\" - si pu\u00f2 facilmente intuire la posizione dello stesso autore.\nL'ultimo racconto, che d\u00e0 il titolo alla raccolta, tratta delle magnifiche giornate vissute da Tonino con i suoi amici nel parco nei pressi del quale abitava. Narra la loro spensieratezza, la giovent\u00f9, e il progetto di una gita all'osservatorio del Vesuvio, per toccare finalmente la neve ammirata tante e tante volte da cos\u00ec lontano (da uno dei palazzi pi\u00f9 belli di Posillipo Donn'Anna).\nTutto cambi\u00f2 dopo poco: la guerra era alle porte ed i fratelli Marshal, \u201cinglesi nemici\u201d, non erano al sicuro in Italia, per questo motivo decisero di partire. La guerra che trascina e tutto distrugge, annulla anche le affezioni e le emozioni che questi ragazzi provavano.\nCombattere per l'Italia, per il Duce oppure seguire i famosi idealisti spesso citati nel libro, che portano avanti una politica antifascista e filo-socialista \u00e8 la questione che incide sul carattere di Tonino.\nIl libro si chiude con una fotografia di odio e di violenza. Tonino, infatti, litiga con Frank proferendo ingiurie agli inglesi e all'Inghilterra: nazione che non sapeva nemmeno dove si trovasse, ma della quale aveva sentito parlare in qualche manifestazione o della quale aveva letto il nome su qualche muro. Dopo il litigio si ritrova grondante di sangue, e con la certezza che quei momenti di ilarit\u00e0 e divertimento della giovent\u00f9 sarebbero difficilmente ritornati, cos\u00ec come la neve del Vesuvio.\nDall'insieme dei racconti emerge una contrapposizione netta che \u00e8 caratteristica stessa della vita umana: tutto \u00e8 roseo, tutto \u00e8 bello durante l'infanzia, ma quanto pi\u00f9 si cresce tanto pi\u00f9 si diventa consapevoli che \u00e8 la vita a cambiare, a diventare ardua, amara ed ammantata di nostalgie e ricordi."}
{"id": "279032", "revid": "1543377", "url": "https://it.wikipedia.org/wiki?curid=279032", "title": "Colchicina", "text": "La colchicina \u00e8 un alcaloide originariamente estratto dalle piante del genere \"Colchicum\" (in particolare il \"Colchicum autumnale\") e presente anche in piante del genere \"Gloriosa\", \"Androcymbium\" e \"Merendera\". La sua struttura chimica, ipotizzata empiricamente nel 1945 da Dewar, formata da 2 gruppi eptaciclici, di cui uno trienoico definito da Dewar tropolone, uniti ad un trimetossibenzene, \u00e8 stata definitivamente individuata solo nel 1955 da H. Corrodi, E. Hardegger. Si presenta sotto forma di polvere giallastra e inodore, cristallina o amorfa ed \u00e8 assai solubile in cloroformio, etanolo e acqua.\nAttualmente viene utilizzato come farmaco per il trattamento della gotta, ma sembra essere utile in svariate sindromi con fenomeni flogistici.\n\u00c8 anche il farmaco di prima scelta per alleviare i sintomi della \"Febbre Mediterranea Familiare\" (FMF), una malattia autoinfiammatoria facente parte della categoria \"Febbri Periodiche\" (FP). \nRelativamente recente (2007) \u00e8 il suo impiego da parte dei cardiologi nel trattamento delle pericarditi e nella prevenzione delle recidive di tale processo infiammatorio del pericardio (es. Sindrome di Dressler).\nFarmacodinamica.\nLa colchicina si lega alla subunit\u00e0 fondamentale dei microtubuli, la tubulina, causandone la depolimerizzazione. Ci\u00f2 determina un effetto antimitotico sulla cellula che viene bloccata allo stadio di metafase per la mancata genesi del fuso mitotico.\nSebbene l'elevata tossicit\u00e0 della colchicina ne impedisca l'uso come composto antitumorale, tale azione consente di inibire la motilit\u00e0 cellulare impedendo ai leucociti di raggiungere l'area d'interesse e bloccandone l'attivit\u00e0 fagocitaria. Oltre a tale azione la colchicina \u00e8 anche in grado di inibire la produzione del leucotriene B4.\nFarmacocinetica.\nLa colchicina viene somministrata per bocca ed \u00e8 rapidamente assorbita dall'apparato gastrointestinale raggiungendo il massimo della concentrazione plasmatica in un intervallo di tempo compreso tra i 30 minuti e le 2 ore.\nLa colchicina viene prevalentemente rilasciata nella bile ed \u00e8 eliminata in forma immodificata attraverso le feci. Una piccola parte, tuttavia, viene trasformata in ossicolchicina la quale si accumula a livello renale e viene eliminata molto lentamente.\nIl tempo di emivita della colchicina si aggira attorno ai 65 minuti.\nUsi clinici.\nLa colchicina viene utilizzata sostanzialmente per il trattamento della gotta. \u00c8 in grado, infatti, di eliminare il dolore e l'infiammazione che si hanno durante un attacco di artrite gottosa in un tempo compreso tra le 12 e le 24 ore. Sebbene la colchicina sia pi\u00f9 specifica per l'attacco gottoso dei farmaci antinfiammatori non steroidei (FANS), questi ultimi sono maggiormente utilizzati in quanto sono scevri da alcuni fastidiosi effetti collaterali (in particolare diarrea).\nIn rari casi viene utilizzata anche in altre forme di artrite.\nIn alcuni casi, essa rappresenta anche una terapia di supporto per altre febbri periodiche quali le Sindromi periodiche associate alla criopirina e la Sindrome periodica associata al recettore del fattore di necrosi tumorale. La risposta alla colchicina \u00e8 utilizzata per perfezionare la diagnosi di diverse febbri periodiche.\nLa colchicina viene comunemente utilizzata, come farmaco off-label, per alleviare i sintomi mucocutanei nella \"Sindrome di Beh\u00e7et\".\nL'uso di farmaci uricosurici pu\u00f2, all'inizio, scatenare un attacco gottoso acuto per cui, durante il primo mese di terapia, viene eseguita una profilassi con colchicina o FANS.\nLa colchicina \u00e8 anche indicata per la profilassi della febbre mediterranea familiare (tale indicazione in Italia non \u00e8 ancora stata registrata).\nRecentemente, a seguito di una revisione sistematica della letteratura scientifica, viene segnalato l'uso della colchicina per la terapia della pericardite, in associazione a FANS o steroidi oppure in monoterapia, e per la prevenzione delle recidive. Tale strategia sembra molto promettente, consentendo successi fino al 90% dei casi, anche se i dati derivano da studi e osservazioni molto eterogenei.\nL'Associazione Nazionale Medici Cardiologi Ospedalieri (ANMCO ) ha varato uno studio di fase IV, multicentrico, randomizzato, in doppio cieco contro placebo che valuter\u00e0 l'efficacia del farmaco nel trattamento della pericardite al primo episodio; l'efficacia nella prevenzione delle recidive; l'efficacia nel trattamento delle recidive; l'efficacia nella prevenzione e nel trattamento della sindrome post-pericardiotomica. Con tali end-point primari si valuteranno anche una serie di end-point secondari tra cui l'efficacia in associazione con ASA, la riduzione della frequenza delle complicanze e un'analisi costo-efficacia ai fini di una corretta politica sanitaria.\nNel marzo 2020 \u00e8 iniziata una sperimentazione clinica su 6000 persone affette da infezione del virus SARS-CoV-2, finanziata dal Governo del Quebec, per testare la potenziale efficacia dell'uso per 30 giorni della colchina nella riduzione dei sintomi del coronavirus.\nEffetti avversi.\nGli effetti avversi pi\u00f9 comuni che si verificano con la colchicina sono la comparsa di nausea, diarrea, vomito e dolori addominali.\nIn caso di somministrazione prolungata si possono determinare alterazioni midollari, neuriti, alopecia e miopatia.\nL'uso della colchicina pu\u00f2 interferire con la funzione della mucosa ileale determinando un malassorbimento reversibile della vitamina B12.\nL'uso di alte dosi di colchicina pu\u00f2 produrre una sindrome da sovradosaggio che pu\u00f2 avere una mortalit\u00e0 del 30%. La sindrome si presenta principalmente con problemi a carico dell'apparato gastrointestinale (nausea, vomito, diarrea e dolori addominali) con conseguenti problemi idrico-salini, alterazioni della funzionalit\u00e0 midollare e polipnea. Generalmente la morte sopraggiunge in seconda o terza giornata per collasso cardiocircolatorio o shock settico. In mancanza d'un antidoto si ricorre a un urgente ricovero in terapia intensiva per l'effettuazione d'una lavanda gastrica e aspirazione duodenale, correzione dello stato idrico ed elettrolitico, terapia antibiotica ed eventuale trattamento sintomatico.\nNell'uomo la dose tossica di colchicina si aggira attorno ai 10\u00a0mg. In caso d'insufficienza renale si consiglia di ridurre il dosaggio del farmaco.\nSi consiglia, inoltre, di non usare la colchicina in corso di gravidanza o durante l'allattamento.\nVi \u00e8 controindicazione all'uso anche in caso di seri problemi cardiaci, renali o gastrointestinali o di ipersensibilit\u00e0.\nInterazioni.\nIn caso d'una terapia con ciclosporina, la colchicina pu\u00f2 aumentarne la concentrazione plasmatica e determinare un aumento del rischio di tossicit\u00e0 muscolare e renale.\nParticolarmente severa l'interazione tra colchicina e verapamil (calcio-antagonista).\nBibliografia.\nB.G. Katzung: Farmacologia Generale e Clinica. Quarta edizione italiana; Piccin, Padova.\nMycek MJ, Harvey RA e Champe PC: Farmacologia. Seconda edizione italiana; Zanichelli Editore, Bologna\nBruni A., Nicoletti M.: Dizionario ragionato di erboristeria e di fitoterapia; Piccin, Padova 2003"}
{"id": "279037", "revid": "486946", "url": "https://it.wikipedia.org/wiki?curid=279037", "title": "Eurofestival (1961)", "text": ""}
{"id": "279055", "revid": "729019", "url": "https://it.wikipedia.org/wiki?curid=279055", "title": "Paragonimiasi", "text": "La paragonimiasi \u00e8 una parassitosi a localizzazione polmonare causata da distomi del genere \"Paragonimus\".\nStoria ed epidemiologia.\nLa paragonimiasi asiatica \u00e8 endemica in Cina, in Corea, in India, nelle Filippine, nel Sud Est asiatico.\nLa paragonimiasi africana si trova in alcune zone dell'Africa centrale e occidentale (Camerun, Nigeria).\nLa paragonimiasi americana si trova in alcune zone della Colombia, del Venezuela, del Per\u00f9 e dell'Ecuador.\n\"Paragonimus\" spp. infesta i polmoni di mammiferi carnivori. L'ospite definitivo si infesta mangiando crostacei (granchi del genere \"Potamon\" spp., gamberi del genere \"Astacus\" spp., gamberetti) crudi, poco cotti o conservati in salamoia, infestati dalle metacercarie. In Corea, la carne di granchio cruda \u00e8 considerata un medicinale (abbasserebbe la febbre, curerebbe il morbillo, migliorerebbe la fertilit\u00e0). Gli ospiti intermedi invertebrati sono molluschi della famiglia delle \"Pleuroceridae\" e \"Thiaridae\". L'ospite definitivo si pu\u00f2 infestare anche mangiando carne poco cotta di suini o piccoli mammiferi dove le metacercarie non maturano e si incistano nei muscoli. Le metacercarie possono essere ingerite accidentalmente anche durante la preparazione dei cibi.\nLa prevalenza della parassitosi nelle zone endemiche varia tra 0.1 e 25% e pi\u00f9 della met\u00e0 dei crostacei suscettibili ospita \"Paragonimus\". In Corea, negli anni cinquanta, in alcune zone, la prevalenza raggiungeva il 45%: oggi la situazione \u00e8 molto migliorata. In Cina, almeno 10 milioni di individui sono infestati. Alta \u00e8 la prevalenza nelle zone endemiche di Filippine (12%), Nigeria (17%) e Camerun (26%).\nI casi in Italia sono rari e tutti importati, prevalentemente in individui asiatici, in misura molto minore africani e sudamericani. La prevalenza \u00e8 maggiore tra le femmine e tra gli adolescenti e i giovani adulti.\nEziologia.\nI vermi del genere Paragonimus spp. sono platelminti trematodi dell'ordine dei \"Plagiorchiida\", della famiglia delle \"Troglotrematidae\". Al genere appartengono:\nLe uova di \"Paragonimus\" sono di colore bruno-dorato, ovali, opercolate, con un guscio spesso. Le dimensioni sono di 85\u00a0\u00b5m per 50\u00a0\u00b5m circa. Il verme adulto \u00e8 lungo 8-15mm, largo 4-7mm e spesso 3.5-5mm; ha la forma di un chicco di caff\u00e8, rosso-bruno.\nModalit\u00e0 di trasmissione e ciclo vitale.\nLe uova non embrionate di \"Paragonimus\" sono eliminate nello sputo, oppure deglutite ed eliminate nelle feci dei pazienti infestati. All'esterno si embrionano e vengono ingerite dall'ospite intermedio mollusco. Nel mollusco si libera il miracidio che diventa sporocisti, poi redia e cercaria. La cercaria, rilasciata nell'acqua, penetra la carne dei crostacei ospiti e si incista in forma di metacercaria.\nGli ospiti carnivori e l'uomo si infestano cibandosi dei crostacei. La metacercaria si schiude nel duodeno, attraversa la parete intestinale, raggiunge la cavit\u00e0 peritoneale, attraversa il diaframma e raggiunge i polmoni, dove si incapsula e diventa adulta. La migrazione verso i polmoni dura circa 2 settimane. La metacercaria pu\u00f2 raggiungere altri organi e tessuti (encefalo, muscoli scheletrici), ma il ciclo non si chiude, perch\u00e9 le uova non possono essere eliminate. Dall'infezione all'oviposizione passano dai 65 ai 90 giorni. L'infestazione pu\u00f2 durare fino a 20 anni.\nPatogenesi.\nLa larva di Paragonimus si localizza solitamente negli alveoli polmonari, dove provoca una reazione infiammatoria, con formazione di un infiltrato eosinofilo, che diventa un granuloma e poi una cisti con formazione di una capsula fibrotica le cui pareti possono calcificare. I parassiti sopravvivono in queste cisti grigiastre (diametro 1.5\u20135\u00a0cm), con pareti spesse, fibrose o calcifiche.\nLe cisti contengono da 2 a 4 vermi adulti, circondati da liquido sanguinolento e uova. Le cisti si rompono, liberano le uova nei bronchi, le quali raggiungono l'esterno con l'escreato. Le uova possono rimanere intrappolate nella parete delle cisti e provocare la formazione di altro tessuto granulomatoso o necrotico. La reazione infiammatoria pu\u00f2 provocare danni alle strutture vicine: le arteriole bronchiali possono essere erose e provocare emottisi importanti.\nLe forme adulte immature o le uova possono entrare in circolo e localizzarsi in organi e tessuti extrapolmonari (encefalo) dove danno lesioni simili a quelle polmonari.\nClinica.\nUna volta penetrati nei polmoni, i distomi provocano una reazione flogistica essudativa o emorragica attorno a ciascun verme: si formano multipli addensamenti polmonari. Raramente si pu\u00f2 avere una sindrome di Loeffler, con ipereosinofilia periferica e addensamenti polmonari fugaci. La reazione \u00e8 scatenata da una risposta allergica nei confronti degli antigeni dei distomi.\nEsami di laboratorio e strumentali.\nLa conta leucocitaria mostra sempre eosinofilia nel sangue periferico. Nelle forme polmonari, il liquido pleurico \u00e8 siero-ematico, con eosinofilia. Nelle forme encefaliche il liquido cefalo-rachidiano \u00e8 torbido e contiene numerosi eosinofili.\nIndagini microbiologiche.\nLa diagnosi si basa sul reperto di uova all'esame microscopico di escreato, feci, liquido pleurico, liquor cerebrospinale, liquido delle cisti. La probabilit\u00e0 di trovare uova di Paragonimus in un singolo sputo \u00e8 del 25% circa, pertanto si consiglia l'esame di almeno 7 campioni. L'esame copro-parassitologico \u00e8 molto utile nei bimbi, che ingoiano le uova pi\u00f9 frequentemente. La diagnosi \u00e8 anche possibile con il reperto istologico di uova o vermi adulti nei pezzi bioptici polmonari, cerebrali, sottocutanei, nei noduli intra-addominali o nelle lesioni cistiche.\nIndagini sierologiche.\nL'intradermoreazione con estratti di verme adulto \u00e8 molto sensibile, ma rimane positiva fino a 20 anni dopo la guarigione, pertanto \u00e8 pi\u00f9 che altro uno strumento per studi epidemiologici. Gli esami sierologici sono pi\u00f9 utili, considerata la bassa sensibilit\u00e0 dell'esame microscopico. La metodica di fissazione del complemento \u00e8 sensibile e si usa per il monitoraggio della terapia (il titolo anticorpale cade 6-12 mesi dopo un trattamento efficace). La metodica sierologica di scelta \u00e8 l'\"enzyme-linked immunosorbent assay\" (ELISA) che molto sensibile e specifica, ma \u00e8 meno utile per il \"follow-up\" perch\u00e9 il titolo anticorpale impiega pi\u00f9 tempo a ridursi (anche 2 anni) dopo un trattamento efficace. Un test immunoblot \u00e8 stato sviluppato dai CDC di Atlanta (sensibilit\u00e0 96% specificit\u00e0 99%), ma non distingue le forme attive dalle forme pregresse.\nDiagnostica per immagini.\nLa radiografia standard del torace mostra anomalie nell'80-90% dei casi. Il polmone si pu\u00f2 studiare con la tomografia computerizzata (TC). In fase acuta si vedono addensamenti polmonari, strie opache connesse alla pleura (che corrispondono ai tragitti dei vermi), strie disventilatorie, versamenti e ispessimenti pleurici, falde di pneumotorace.\nIn fase cronica si vedono addensamenti polmonari, in parte escavati: le formazioni cistiche tendono a localizzarsi nelle zone periferiche, subpleuriche, del polmone. Le loro dimensioni variano da 0.5\u00a0cm a 4\u00a0cm. Possono comparire, crescere e scomparire in poco tempo.\nLe lesioni pi\u00f9 recenti hanno una componente perilesionale emorragica, che si presenta come un alone. Le lesioni pi\u00f9 vecchie hanno una parete fibrotica o calcifica, che \u00e8 tanto pi\u00f9 spessa quanto \u00e8 pi\u00f9 antica. La linfoadenopatia satellite non \u00e8 reperto comune. Anche nella fase cronica possono ancora aversi versamento pleurico e pneumotorace. Il reperto tipico della fase cronica \u00e8 la cosiddetta \u201cring shadow\u201d; la lesione cistica con pareti sottili contenente un'opacit\u00e0 \u201ca mezzaluna\u201d forma l'immagine \u201ca eclisse solare\u201d: \u00e8 data dal verme attaccato alla parete interna della cisti. Possono formarsi cisti che non contengono il verme: in tal caso le cisti si trovano in aggregati con aspetto a \u201cbolle di sapone\u201d.\nLe metodiche di scelta per lo studio delle forme cerebrali sono la tomografia computerizzata (TC) e l'imaging a risonanza magnetica (MRI). Il reperto tipico della fase acuta \u00e8 l'agglomerato di noduli granulomatosi (\u201ca grappolo\u201d), con edema perilesionale di varia entit\u00e0.\nLe dimensioni dei grappoli variano da 1\u00a0cm a 5\u201310\u00a0cm. Di solito sono a localizzazione emisferica cerebrale (occipitale, parietale posteriore o temporale posteriore). Raramente coinvolgono cervelletto, tronco encefalico e midollo spinale.\nNella fase cronica i granulomi, solidi o cistici, multipli a formano agglomerati che calcificano. Si creano immagini \u201ca bolle di sapone\u201d o \u201ca guscio d'uovo\u201d. Vicino a tali lesioni si hanno zone di leucomalacia e di atrofia corticale, con dilatazioni ex-vacuo delle strutture ventricolari.\nTrattamento.\nIl farmaco di scelta per la paragonimiasi \u00e8 il Praziquantel (Biltricide) alla dose di 25\u00a0mg/kg per os tid per 2 giorni.\nPrognosi.\nI casi mortali si verificano durante la fase acuta. La forma polmonare acuta guarisce spontaneamente in 1-2 mesi, ma possono aversi recrudescenze. Le forme cerebrali non trattate hanno una mortalit\u00e0 del 5% circa. Le complicanze di paragonimiasi polmonari ad alta carica infestante sono la polmonite interstiziale, le broncopolmoniti batteriche, gli ascessi polmonari, l'empiema e la formazione di bronchiectasie."}
{"id": "279060", "revid": "122567279", "url": "https://it.wikipedia.org/wiki?curid=279060", "title": "Enrico V d'Inghilterra", "text": "Nonostante abbia regnato soltanto per nove anni, l'azione politico-militare esercitata da Enrico V fu assai notevole sullo scacchiere europeo, tanto da renderlo uno dei pi\u00f9 popolari sovrani del Medioevo.\nEnrico, infatti, fu capace di portare nuovamente il Regno d'Inghilterra tra le prime potenze europee grazie alla brillante vittoria conseguita ad Azincourt sui francesi, in seguito alla quale riusc\u00ec a farsi nominare erede del trono di Francia.\nAbile politico ed esperto amministratore, Enrico ebbe anche il merito di ricomporre, attraverso lo zio Enrico Beaufort, lo Scisma d'Occidente, stipulando con l'imperatore Sigismondo il trattato di Canterbury. La figura del sovrano, comunque, fu eternata da William Shakespeare nel dramma omonimo, in cui viene rimarcato lo spirito affabile, nobile e profondamente religioso.\nBiografia.\nOrigine e anni giovanili.\nEducazione e ritratto psicologico.\nEnrico V nacque al castello di Monmouth il 9 agosto del 1387, figlio maschio primogenito di Enrico Bolingbroke, conte di Derby e duca di Lancaster, e di Maria di Bohun. Il giovane Enrico, cresciuto dalla governante Johanna Waring, fu educato poi dallo zio, l'ecclesiastico e cancelliere dell'Universit\u00e0 di Oxford Enrico Beaufort, in una serie di discipline inusuali per gli standard dell'epoca: musica, letteratura e lingua inglese e altre discipline umanistiche. Si \u00e8 incerti se Enrico abbia studiato effettivamente al Queen's College, mentre \u00e8 nota l'investitura a cavaliere da parte di re Riccardo II.\nPer quanto riguarda il resto dell'infanzia di Enrico, non si hanno sufficienti fonti che ne attestino il carattere, gli studi superiori e la vita privata. La vita dissoluta e il successivo ravvedimento narrato da Shakespeare nel dramma storico omonimo sono, con tutta probabilit\u00e0, prive di fondamento. Sicuramente non furono anni facili a causa dei dissidi politici tra il padre e Riccardo II e per il dolore subito in seguito alla perdita improvvisa della madre.\nL'attivit\u00e0 militare (1400-1408).\nIl 1399 fu un anno fondamentale nella vita del giovane Enrico: il padre Enrico, rientrato in Inghilterra dopo essere stato esiliato da Riccardo II, si coalizz\u00f2 con un gruppo di nobili insoddisfatti, depose il re plantageneto e si autoproclam\u00f2 re col nome di Enrico IV. Di conseguenza il figlio Enrico di Monmouth, che durante la ribellione paterna fu inviato con il fratello Tommaso al castello di Trim, fu creato principe di Galles e avviato subito alla carriera militare. Poco pi\u00f9 che sedicenne Enrico, in qualit\u00e0 di principe di Galles, comand\u00f2 le forze militari occupate a debellare le rivolte del 1403, capeggiate da Owain Glynd\u0175r, tenendolo occupato fino al 1408. Gli sforzi militari, per\u00f2, non si rivolsero soltanto ai gallesi: alcuni nobili (tra cui i membri della famiglia dei Percy) lo stesso Roberto III di Scozia si allearono con i rivoltosi per attaccare l'Inghilterra, approfittando della caduta del ramo principale dei Plantageneti e l'ascesa del ramo cadetto dei Lancaster.\nNel 1403 Enrico fu trafitto in battaglia da una freccia al volto che gli entr\u00f2 nel cranio, ma si salv\u00f2 miracolosamente dopo due interventi chirurgici.\nEnrico, in questo quinquennio di torbidi eventi, dimostr\u00f2 le proprie innate capacit\u00e0 militari contribuendo alla vittoria su Henry Percy (che in linea dinastica era il vero erede al trono) nella battaglia di Shrewsbury del 21 luglio del 1403. Sconfitto il primo e morto il secondo, a Owen Glydnwr non rimase che il fiacco supporto di Carlo VI di Francia, il quale presto abbandon\u00f2 il rivoltoso gallese al suo destino (1409).\nL'opposizione al padre (1410-1413).\nIn virt\u00f9 anche di questi meriti sul campo, il giovane principe fu nominato presidente del consiglio privato della corona nel 1410, assumendo sempre di pi\u00f9 una posizione di predominio a causa della cattiva salute del padre. In tale incarico si distinse, grazie al supporto degli zii Henry e Thomas Beaufort, in una vivacissima contrapposizione alla politica del re suo padre e del suo cancelliere, l'arcivescovo Thomas Arundel: Monmouth non condivideva la politica del padre nei confronti della Francia e la sua arrendevolezza nei confronti di Arundel. Tale dissidio suscit\u00f2 la disapprovazione del re, sentimento ostile che crebbe quando alcuni nobili del Parlamento gli proposero di abdicare in favore dell'erede al trono. Ci\u00f2 lo spinse a una rapida destituzione dalla carica gi\u00e0 nel 1411. Ma il 23 settembre 1412 Enrico di Monmouth arriv\u00f2 a Londra con un numeroso seguito, e si present\u00f2 da solo di fronte al re, che lo abbracci\u00f2 e lo perdon\u00f2: il futuro Enrico V fu giudicato e pienamente assolto. Enrico IV mor\u00ec a Westminster, il 20 marzo 1413, ed Enrico di Monmouth ascese al trono inglese il giorno successivo, venendo poi incoronato all'Abbazia di Westminster il 9 aprile.\nIl re d'Inghilterra.\nPolitica interna (1413-1414).\nI Lollardi.\nI primi problemi che dovette affrontare furono di politica interna: all'inizio del 1414, Enrico dimostr\u00f2 notevole risolutezza nella repressione dell'eresia lollarda, ispirata all'hussismo e diffusasi in Inghilterra sotto il regno di Riccardo II. Per l'opposizione ad Arundel, i lollardi pensavano che il principe di Galles fosse un simpatizzante del loro movimento, ma compresero l'ortodossia di Enrico soltanto quando questi ascese al trono. Sir John Oldcastle, vecchio amico di Enrico e leader dei lollardi, cerc\u00f2 di radunare, il 7 gennaio del 1414, i suoi confratelli a St Giles in the Fields, ma il re in persona li disperse, distruggendone il fronte interno.. Poi, nell'aprile del medesimo anno, il parlamento riunitosi a Leicester approv\u00f2 nuove severissime misure contro gli eretici.\nLa rivolta dei lollardi, nonostante fosse stata colpita al principio del regno di Enrico e debellata entro il 1417 (quando Oldcastle fu catturato nelle Midlands e poi impiccato), continuer\u00e0 a sussistere in forma clandestina fino alla Riforma anglicana, quando riaffiorer\u00e0 con il crollo della Chiesa cattolica sul suolo inglese.\nLa congiura di Riccardo di Conisburgh.\nNel luglio del 1415 il re represse una congiura nota come \"Complotto di Southampton\" ordita dai seguaci di Edmondo Mortimer, erede di Riccardo II. Nel luglio 1415, Edmondo fu messo a parte di una congiura guidata da suo cugino e cognato, il conte di Cambridge, Riccardo di Conisburgh, della Casa di York, che si proponeva di porre Edmondo sul trono al posto di Enrico V. Edmondo, colto da un grave senso di colpa, corse a riferire il tutto al re, che perdon\u00f2 Edmondo ma mand\u00f2 al patibolo Riccardo.\nProvvedimenti economici.\nIn politica economica continu\u00f2 il rapporto conflittuale con la Hansa. Tra il 1418 e il 1420, infatti, si verific\u00f2 un incidente commerciale tra la citt\u00e0 di Londra e i mercanti della Lega che vi risiedevano: la giunta municipale della capitale inglese, infatti, impose una tassa (la \"scot and lots\") su tutti i mercanti stranieri, atto che suscit\u00f2 le proteste dell'Hansa. Enrico V, da parte sua, sfrutt\u00f2 silenziosamente la cosa per danneggiare la potente lega commerciale, non facendo nulla di concreto per opporsi al degenerare dei rapporti e scrivendo solamente vaghe lettere di rinnovata amicizia con il leader dell'Hansa.\nLa guerra con la Francia.\nPremesse (1413-1414).\nLa risoluzione dei problemi interni fu il prodromo necessario affinch\u00e9 il giovane sovrano potesse concentrarsi sul suo vero obiettivo: la sottomissione della Francia, azione politico-militare favorita tramite il recupero di vecchi diritti dinastici accampati, quasi un secolo prima, da Edoardo III. Infatti, gi\u00e0 a partire dal mese di settembre 1413, Enrico V intraprese un'audace politica estera: approfittando anche della grave frattura fra il partito degli armagnacchi e dei borgognoni, il sovrano inglese finse di voler rinnovare il trattato di pace, con la vera intenzione di tenere sotto controllo l'evoluzione della politica interna francese. Il leader dei borgognoni, il duca Giovanni Senza Paura, fu il principale interlocutore del sovrano inglese, tanto che tra il 1413 e il 1414 furono intavolate delle trattative matrimoniali tra il giovane re e una figlia del duca di Borgogna.\nL'alleanza tra i due prevedeva che, nel caso in cui Enrico avesse attaccato la Francia, Giovanni sarebbe rimasto neutrale e lo avrebbe riconosciuto come re, se Enrico avesse avuto il sopravvento. Sull'altro fronte, Enrico V, probabilmente gi\u00e0 dalla fine di maggio del 1414, rivendic\u00f2 ufficialmente il trono di Francia, chiedendo in sposa Caterina, la figlia di Carlo VI, proposta che fu rifiutata per i titoli avanzati dal re d'Inghilterra. Il 31 maggio 1415, approfittando del degenerare degli eventi in seno al Regno di Francia, Enrico V torn\u00f2 sull'offensiva, avanzando richieste territoriali inaccettabili: la Normandia, il Ponthieu, il Maine, l'Anjou, la Touraine, il Poitou e, infine, l'Aquitania nella sua estensione all'indomani del trattato di Bretigny del 1360, con l'aggiunta della Provenza. I messi francesi, sapendo bene che la Francia non era pronta a un conflitto aperto con l'Inghilterra, cercarono di controbattere concedendo la \"signoria \"legale\" dell'Aquitania piuttosto che la sua \"sovranit\u00e0 diretta\" e pagando un pesantissimo tributo. Enrico, reputando questa controfferta troppo esigua, rispose dichiarando guerra alla Francia.\nLa prima spedizione e la battaglia di Azincourt (1415).\nDopo che lasci\u00f2 il fratello Giovanni, duca di Bedford, in qualit\u00e0 di luogotenente del Regno, Enrico V si accinse a partire per la Normandia nel mese di agosto del 1415. Il 13 di quel mese, la flotta inglese (forte di 1500 vascelli) attracc\u00f2 nei pressi di Le Havre, e alcuni giorni dopo l'esercito inglese assedi\u00f2 Harfleur, che cadde il 22 settembre. Enrico, conscio di come il suo esercito fosse stato decimato dalle malattie e dalla fame e di come l'estate stesse rapidamente finendo, ritenne saggio raggiungere il porto di Calais donde poi ritornare in Inghilterra, ma arrivato in Piccardia si trov\u00f2 di fronte l'armata francese, almeno tre volte pi\u00f9 grande della sua. L'esercito francese avrebbe potuto essere ancora pi\u00f9 numeroso se fosse stata accettata l'offerta di aiuto di Giovanni Senza Paura, che fu respinta a causa delle diatribe tra il duca di Borgogna e il connestabile Charles d'Albret, leader degli armagnacchi.\nNonostante le pessime condizioni meteorologiche e la fangosit\u00e0 del terreno, verso le 10 del mattino del 25 ottobre del 1415, giorno di San Crispino, i francesi capitanati dal D'Albret ingaggiarono battaglia nei pressi del villaggio di Azincourt. Alle quattro del pomeriggio, la battaglia era finita con un disastro francese: rispetto ai 500 morti di parte inglese, dal lato francese morirono tra i e i uomini, tra cui i due fratelli di Giovanni Senza Paura, Antonio, Duca del Brabante e Filippo, Conte di Nevers, mentre il duca d'Orleans, Carlo, cadde prigioniero. La straordinaria vittoria conseguita dagli inglesi su un esercito molto pi\u00f9 grande fu dovuta non soltanto agli impedimenti di natura meteorologica prima ricordati, ma anche per la differente organizzazione dei due eserciti. Infatti, se l'armata francese era composta principalmente dalla temibile cavalleria pesante, espressione dell'aristocrazia feudale, quella inglese poteva contare su una maggiore mobilit\u00e0 grazie alla fanteria e agli arcieri, preparati dopo lunghi e duri addestramenti. Questi ultimi furono fondamentali per la vittoria: i dardi scagliati dai loro archi a grande distanza non potevano essere evitati dalla cavalleria francese, che fu pertanto decimata.\nIl 1416 e le trattative con Borgogna e Impero.\nDopo essere ritornato a Londra nel mese di novembre Enrico, forte del sostegno popolare per la vittoria ottenuta, si prepar\u00f2 alla ripresa delle ostilit\u00e0 e con una fortunata attivit\u00e0 diplomatica prima ruppe l'alleanza tra i francesi e l'imperatore Sigismondo, attraverso la stipulazione del trattato di Canterbury, del 15 agosto 1416. Con tale atto diplomatico, Enrico sostenne l'azione diplomatica svolta da Sigismondo nel Concilio di Costanza per porre fine allo Scisma d'Occidente; da parte sua, Sigismondo si dichiar\u00f2 favorevole a riconoscere la legittimit\u00e0 della guerra intrapresa da Enrico stesso. L'8 ottobre, il sovrano Lancaster rinsald\u00f2 l'alleanza con Giovanni Senza Paura incontrandolo a Calais, dove pare che Giovanni fosse disposto a riconoscere Enrico V re di Francia. La Francia, nel frattempo, stava sempre pi\u00f9 sprofondando nella completa anarchia: la sconfitta navale subita alla foce della Senna il 15 agosto del 1416, il fallimento delle trattative diplomatiche per evitare la coalizione con Sigismondo e la morte, nell'aprile del 1417, del delfino di Francia, Giovanni, contribuirono a demoralizzare la corte francese. Con un re folle, la minaccia perenne del duca di Borgogna e l'esercito francese annientato, Enrico poteva rivendicare la corona di Francia, data la giovane et\u00e0 del nuovo delfino, il quattordicenne Carlo.\nProsecuzione della guerra e conquista della Normandia (1417-1419).\nNell'estate del 1417 ripresero le ostilit\u00e0. Enrico V, ottenuti i finanziamenti dal Parlamento, sbarc\u00f2 a Trouville con uomini il 1\u00ba agosto e, dopo aver conquistato in meno di un anno la Normandia, il 29 luglio 1418 si present\u00f2 davanti a Rouen, assediandola.\nNello stesso tempo Giovanni era avanzato su Parigi, dove fu accolto come un liberatore il 14 luglio, due mesi dopo che i cittadini della capitale uccisero Bernardo VII d'Armagnac. Il Duca si atteggi\u00f2 a protettore del re e prese, ufficiosamente, il comando delle operazioni contro gli inglesi, non facendo per\u00f2 nulla per evitare la resa di Rouen, il 20 gennaio 1419. Ora la Normandia era tutta inglese, con l'eccezione di Mont-Saint-Michel, ed Enrico, per tutto il biennio 1419-1420, pot\u00e9 muoversi liberamente nel nord della Francia, conquistando Pontoise (citt\u00e0 alle porte di Parigi) il 30 luglio.\nIl Trattato di Troyes (1420).\nNel corso del 1419, il duca Giovanni Senza Paura si era riavvicinato al delfino Carlo per contrastare la presenza inglese in Francia. Durante le trattative Giovanni venne per\u00f2 assassinato a Montereau (10 settembre) e il nuovo duca, il figlio Filippo III, accus\u00f2 Carlo (che era anche suo cognato), di aver progettato l'omicidio del padre, arrivando alla conclusione che per i borgognoni era preferibile l'alleanza con gli inglesi a quella con gli armagnacchi. Nel frattempo, la moglie di Carlo VI, l'intrigante Isabella di Baviera, scongiur\u00f2 Enrico di vendicare l'omicidio del duca Giovanni, di punire il presunto assassino e di raggiungere Parigi. Ormai la guerra era finita: con il trattato di Troyes (21 maggio 1420), si riconosceva Enrico, che era stato adottato dai reali francesi, reggente di Francia ed erede di Carlo VI in luogo dell'erede legittimo, il delfino Carlo. Gli accordi prevedevano anche il matrimonio tra Enrico e Caterina di Valois, figlia del sovrano francese, matrimonio che fu celebrato il 2 giugno del 1420.\nLo \"zenit\" politico e la morte di Enrico.\nLa Francia si trov\u00f2 cos\u00ec spaccata in due, quella controllata dai borgognoni e dagli inglesi, e quella sotto il controllo del Delfino e gli armagnacchi. Nonostante gli armagnacchi non intendessero riconoscere le clausole di Troyes e la nuova linea di successione, all'alba del 1421 Enrico era divenuto non soltanto il padrone virtuale del regno francese, ma anche l'arbitro della politica europea, grazie agli accordi con Sigismondo. Nel 1421, la sconfitta (e morte) del fratello Tommaso di Clarence nella battaglia di Baug\u00e9 indussero Enrico V a scendere ancora nel continente, da dove apprese della nascita del figlio ed erede Enrico, avvenuta il 21 dicembre. Il re, per\u00f2, non avr\u00e0 pi\u00f9 l'occasione di vedere il figlio, in quanto mor\u00ec di febbre tifoide il 31 agosto 1422 presso Vincennes.\nIl suo corpo, dopo essere stato imbalsamato, fu trasportato a Rouen, donde fu infine traslato in Inghilterra e sepolto, dopo un solenne funerale il 7 novembre, nell'abbazia di Westminster a Londra. Nel 1422, oltre a Enrico V mor\u00ec anche Carlo VI, per cui il nuovo re di Francia, oltre che re d'Inghilterra, fu il figlioletto Enrico, affidato alla tutela di un consiglio di reggenza composto da Enrico Beaufort, Giovanni duca di Bedford e Humphrey duca di Gloucester.\nLa figura di Enrico V.\nConsiderazioni storiografiche.\nPremesse generali.\nLa figura di Enrico V \u00e8 stata oggetto di una politica di mitizzazione da parte della tradizione storiografica e letteraria inglese, rendendo il sovrano Lancaster uno dei pi\u00f9 fulgidi simboli del patriottismo e il prototipo dell'eroe medievale, per via della sua mentalit\u00e0 cavalleresca. Indubbiamente, i successi di Enrico furono straordinari: la fulminea stabilizzazione del reame, il genio tattico e l'abilit\u00e0 politica dimostrata nei confronti della Francia, dell'Impero e in occasione della ricomposizione della Chiesa sono il frutto delle sue qualit\u00e0 innate. La potenza politico-militare che l'Inghilterra raggiunse sotto il suo scettro, di conseguenza, favor\u00ec la nascita di una storiografia ampiamente favorevole a Enrico V, che gi\u00e0 si pu\u00f2 riscontrare sotto il suo regno dalle cronache lui coeve.\nLe testimonianze dei contemporanei.\nLo storico Tyler James Endell (1789-1851), nel suo importante lavoro di ricostruzione della figura di Enrico V (il saggio \"Henry of Monmouth\", pubblicato nel 1838), esamin\u00f2 le testimonianze scritte dei contemporanei del re Lancaster, delineandone un profilo estremamente positivo e virtuoso:\nEndell, per delineare un quadro cos\u00ec virtuoso di Enrico V, lesse le testimonianze degli \"Ypodigma Neustriae\" del monaco Thomas Walsingham (datate intorno al 1419 e dedicate al sovrano), e quelle degli scritti dei poeti John Lydgate e di Thomas Occleve, esaltanti le sue imprese militari in Francia. La consultazione di tali fonti cos\u00ec sfacciatamente di parte impedisce una chiara valutazione storiografica presso i contemporanei, cosa che pu\u00f2 essere smentita, per\u00f2, dalla sicurezza con cui Enrico V attu\u00f2 la sua ambiziosa politica estera. Infatti, la piena sintonia del sovrano con le aspettative del popolo inglese sono un tacito segnale della popolarit\u00e0 che il sovrano godeva in ampi strati del Regno. Altra importante testimonianza storica contemporanea, che verr\u00e0 usata poi da Shakespeare per il suo \"Enrico V\", sono gli \"Henrici Quinti Angliae Regis Gesta\"\".\" Gli stessi cronachisti francesi contemporanei alla campagna francese di Enrico V, quali Waurin, Jean Chartier e Chastellain, riconobbero che \u00abnonostante fosse stato loro nemico, fu davvero un grande personaggio\u00bb.\nNei secoli successivi.\nSotto la dinastia Tudor (specialmente da parte di Enrico VIII, che sognava di emulare le imprese belliche del predecessore) la memoria di Enrico V fu oggetto di una vera e propria propaganda patriottica. I \"Chronicles\" di Raphael Holinshed, pubblicati per la prima volta nel 1577 sotto il regno di Elisabetta I, influenzarono profondamente il teatro storico di William Shakespeare, il quale cristallizz\u00f2 la figura di Enrico V nel sovrano virtuoso, affabile e pio che la tradizione storiografica dell'et\u00e0 moderna non ha messo in discussione.\nEnrico V nella letteratura e nel cinema.\nShakespeare.\nCome accennato prima, sul personaggio di Enrico V William Shakespeare incentr\u00f2 il suo omonimo dramma storico, dove il sovrano appare come il pi\u00f9 puro eroe dell'epopea nazionale. Gi\u00e0 nell\"'Enrico IV\", Shakespeare aveva introdotto la figura dell'allora principe di Galles (chiamato nel dramma col soprannome di \"Hal\"), delineandolo come un giovane in piena evoluzione psicologica, all'inizio estremamente impulsivo e dedito alle gozzoviglie, per poi maturare verso la fine della rappresentazione. Divenuto sovrano, Enrico incarn\u00f2 in s\u00e9 tutti quei tratti virtuosi che contraddistinguevano l'etica cavalleresca: forte senso della giustizia, grande religiosit\u00e0, risolutezza e sicurezza nelle proprie azioni. Un manifesto esempio di questa forte personalit\u00e0 \u00e8 testimoniata dal discorso che Enrico tenne alle truppe la sera prima dell'inizio della battaglia di Agincourt, capolavoro della retorica patriottica e nazionale. La rievocazione teatrale che Shakespeare realizz\u00f2, per\u00f2, \u00e8 stata modellata su precise necessit\u00e0 politico-ideologiche proprie dell'Inghilterra elisabettiana: la figura di Enrico V, infatti, assurse a quella del simbolo per eccellenza dell'unit\u00e0 nazionale del popolo inglese riunito sotto il comando del monarca.\nNella cultura di massa.\nDall'opera shakespeariana sono stati tratti tre film e una serie televisiva:\nInoltre in una scena del film \"Anonymous\" (2011) si vede recitare parte dell'opera.\nDiscendenza.\nIl 2 giugno 1420, a Troyes, Francia, Enrico spos\u00f2 Caterina di Valois, figlia del re di Francia Carlo VI e di Isabella di Baviera. Caterina diede a Enrico un unico figlio, Enrico VI di Windsor, re d'Inghilterra."}
{"id": "279063", "revid": "22356", "url": "https://it.wikipedia.org/wiki?curid=279063", "title": "Tirannosauride", "text": ""}
{"id": "279064", "revid": "22356", "url": "https://it.wikipedia.org/wiki?curid=279064", "title": "Neoceratopsi", "text": ""}
{"id": "279070", "revid": "125668209", "url": "https://it.wikipedia.org/wiki?curid=279070", "title": "Ponticelli", "text": "Ponticelli (\"Punticielle\" in napoletano) \u00e8 un quartiere di Napoli situato nella zona orientale della citt\u00e0.\nGi\u00e0 casale di Napoli, \u00e8 stato un comune autonomo, status che permane fino al 1925, quando viene annesso al capoluogo; oggi forma insieme ai quartieri Barra e San Giovanni a Teduccio la VI Municipalit\u00e0 del comune di Napoli.\nCon i suoi residenti \u00e8 il secondo quartiere pi\u00f9 popolato della citt\u00e0, dopo Fuorigrotta.\nConfina a nord con i comuni di Casoria e Volla, ad est con Cercola e San Sebastiano al Vesuvio; a sud con il quartiere Barra e con il comune di San Giorgio a Cremano, e ad ovest col quartiere Poggioreale. Dista dalla stazione centrale di Napoli di piazza Garibaldi, dall'aeroporto di Capodichino e dallo Stadio Diego Armando Maradona di Fuorigrotta.\nStoria.\nA pochi km dal centro di Napoli, si trovano i quartieri di San Giovanni a Teduccio, Barra e Ponticelli. Cadono in una zona fertilissima, un tempo bagnata dal fiume Sebeto e dal lagno. Ivi si estendevaono i casali di Terzio, il nucleo pi\u00f9 antico di Ponticelli, quelli di Ponticelli Minore e Maggiore,ognuno indipendente e con un proprio ricevitore o collettore fiscale, come attesta una pergamena notarile di acquisti di poderi agrari dell\u2019anno 804 da parte dei monaci napoletani di San Sergio e Bacco, e attraversati da un ponticello in legno sul lagno in localit\u00e0 Terzio.\nI monaci nel 917 costruirono il primo mulino ad acqua per la macina del grano, un secondo mulino nel 949 e un terzo nel 951. Mantennero la propriet\u00e0 dei fondi per molti anni, non essendoci feudatari come invece nei Casali limitrofi.\nNella zona, in localit\u00e0 Tufarelli, sono state trovate tracce di insediamenti preesistenti, come una villa grande villa romana risalente al I secolo a.C., appartenuta a Caius Olius Ampliatus, figlio di un veterano di Silla.\nLa chiesa pi\u00f9 antica di Ponticelli \u00e8 quella di Santa Maria delle Grazie a Porchiano. Risale al 994, che fu retta da un monaco eremita. In stile romanico, costituita da un\u2019unica navata centrale, venne gestita da una confraternita laica di sellai di Porchiano, sciolta solo nel 1828.\nLe piccole amministrazioni dei 4 casali indipendenti risalgono al 1236. Bisogner\u00e0 aspettare il 1497 perch\u00e9 si uniscano divenendo un unico casale, Ponticelli..\nNel 1628 il poeta napoletano Guarini aveva ambientato la favola arcadica del Pastor fido, in dialetto napoletano, nelle campagne di Porchiano, per la sua tranquillit\u00e0 dei luoghi.\nNel 1647 la popolazione di Ponticelli aveva raggiunto le 1400 unit\u00e0, in gran parte contadini, braccianti agricoli, artigiani, ecclesiastici.\nNel 1782 l\u2019avvocato Michele De Iorio protesse giuridicamente Ponticelli dalle ingerenze della chiesa di Napoli e del comune di Casavatore, tanto che fu acclamato quando ritorn\u00f2 in visita nel 1788 con il fratello don Giuseppe vescovo di Samaria, per benedire le nuove campane della chiesa della Madonna della Neve.\nDurante la Repubblica Napoletana del 1799, Ponticelli contava 4183 abitanti. Il paese fu occupato dalla Compagnia di artiglieria da campagna del capitano Pietro Colletta, dopo che i popolani ebbero bruciato la bandiera giacobina e l\u2019albero della Libert\u00e0, dopo aver assalito la guardia civica repubblicana.\nColletta fucil\u00f2 13 ponticellesi presi che appoggiarono i sanfedisti il 13 giugno , le rivolte filo borboniche di Portici e di Barra, e confisc\u00f2 la statua d\u2019oro di San Rocco dalla chiesa. Una delegazione di ponticellesi ne richiese per\u00f2 fortemente la restituzione, come pure la liberazione di altri ostaggi. Il reparto repubblicano pens\u00f2 dunque di ripiegare su Napoli.\nNell\u2019800 borbonico l\u2019Amministrazione comunale di Ponticelli era composta di dieci decurioni ed una guardia urbana di 19 militi.\nNel 1861 in viale Margherita fu allocata una caserma dei Carabinieri con 5 militari al comando di un maresciallo.\nFino al 1925 Ponticelli rimase comune autonomo, poi la legge sulla \" Grande Napoli \" voluta dal fascismo per creare artificialmente nuove metropoli come Parigi e Londra pose fine alla secolare autonomia e l\u2019ultimo sindaco fu Vincenzo Aprea. Come allo stesso modo divennero quartieri i comuni di Barra, San Giovanni a Teduccio, San Pietro a Patierno, Secondigliano, Chiaiano ed uniti, Pianura e Soccavo.\nIl quartiere si distinse nella Resistenza contro i nazifascisti, tanto da diventare il 26 Settembre 1943 il primo Quartiere in Europa a liberarsi dal soldati Tedeschi, dando inizio alle Quattro giornate di Napoli.\nLa popolazione ponticellese nel tempo crebbe esponenzialmente: con l\u2019inaugurazione del rione INCIS nel 1967 sal\u00ec a 70.000 abitanti.\nLa secolare vita, quasi bucolica, di Ponticelli negli ultimi anni purtroppo \u00e8 degenerata in un clima dove impera delinquenza, contrabbando.\nUn episodio atroce avvenuto nel 1983 fu il massacro delle piccole Barbara Sellitto e Nunzia Munizzi di sette e dieci anni, una vicenda che presenta molti lati oscuri ma che pesa ancora come un macigno su Ponticelli.\nEt\u00e0 antica.\nDocumenti storici testimoniano la presenza nella zona di antichi insediamenti romani e influenze religiose fenicie venute alla luce negli ultimi anni.\nNel periodo della costruzione di palazzi presso via Bartolo Longo conseguente al terremoto dell'Irpinia del 1980 sono state rinvenute due ville rustiche, una delle quali completamente dissotterrata. Tale villa appartenente ad un discendente di un veterano di Silla, Caius Olius Ampliatus, era dedita alla produzione e commercio di cereali e vino.\nLa villa in questione fu sepolta (\u00e8 stato rinvenuto lo scheletro di un villano) in seguito all'eruzione del Vesuvio del 79 d.C.; probabilmente era una fattoria divisa in pars rustica e pars urbana. Nel sotterraneo di questa villa \u00e8 stato ritrovato lo scheletro di un uomo in posizione rannicchiata con le mani sul volto, e un anello fuso su un dito (a causa della temperatura della lava incandescente). Costui era probabilmente uno schiavo di quarant'anni, sdentato (a causa della malnutrizione) e con diverse fratture, sorpreso dall'eruzione.\nMedioevo.\n\u00c8 a partire dall'XI secolo che compaiono le prime fonti storiche su \"Ponticello\", probabilmente solo un piccolo agglomerato di case rustiche con i loro fondi da coltivare.\nNella prima met\u00e0 del XIII secolo l'espansione dell'abitato vide anche la costruzione della pi\u00f9 antica basilica-santuario vesuviana: la Basilica santuario di Santa Maria della Neve, che in seguito sar\u00e0 abbellita da un gran numero di opere d'arte.\nRegno di Napoli.\nIntanto si erano andati formando due siti urbani distinti, \"Ponticellum magnum\" e \"Ponticellum parvum\", che poi si fusero in un unico villaggio assumendo per questo la denominazione plurale di \"Ponticello\"com'\u00e8 documentato nella numerazione dei Villaggi di Napoli del 1497.\nPonticelli ha avuto un importante ruolo durante la rivoluzione napoletana del 1799: vi furono infatti eseguite le condanne a morte inflitte dai repubblicani a tredici uomini fedeli a Ferdinando IV.\nSeconda guerra mondiale.\nIl 25 luglio 1943, durante la seconda guerra mondiale, gli abitanti guidati dagli antifascisti della zona, tutti iscritti al clandestino Partito Comunista Italiano, assaltarono la sede rionale fascista, in piazza Municipio. Durante la susseguente occupazione nazista 34 innocenti morirono per rappresaglia da parte dei soldati tedeschi.\nIl secondo dopoguerra.\nLa trasformazione di Ponticelli in periferia cittadina comincia con la ricostruzione del dopoguerra e la grande speculazione edilizia che in citt\u00e0 si ebbe con il sindaco Achille Lauro: furono costruite centinaia di case popolari che costituirono rioni popolari come ad esempio il Rione De Gasperi, il Lotto O in Via Bartolo Longo, il Parco Conacal e il Parco Galeazzo che raccolsero gli sfollati di varie zone del centro di Napoli dopo il terremoto del 1980. E con la costruzione di varie scuole, tra cui la Gian Battista Marino proprio nel Lotto O.\nNel luglio 1983 un grave duplice omicidio sconvolse il quartiere: due bambine di 7 e 10 anni di nome Nunzia e Barbara vennero rapite, violentate e infine uccise da uno sconosciuto che bruci\u00f2 i loro corpi gettandoli sul greto del canalone di Pollena. All\u2019epoca furono riconosciuti come colpevoli tre incensurati dell'epoca che fin da subito dichiararono la loro estraniet\u00e0 nei fatti. Scontati 27 anni di carcere i tre, usciti nel 2010, hanno chiesto pi\u00f9 volte la riapertura e revisione del processo per far luce su quello che pass\u00f2 alla storia come il Massacro di Ponticelli.\nEconomia.\nIn particolare lungo il tratto di via Argine sono presenti molte aziende tra le quali alcune di grande spessore come l'Ansaldo STS, l'AnsaldoBreda e la Whirlpool. Da alcuni anni \u00e8 sorto un nuovo Centro commerciale, Galleria Auchan Argine, il primo centro Auchan del capoluogo, da met\u00e0 2018 denominato Centro Commerciale Neapolis.\nSolidariet\u00e0 sociale.\nNonostante i problemi, il quartiere pu\u00f2 contare su una diffusa rete di solidariet\u00e0 che affonda le proprie radici nel numero notevole di associazioni laiche e cattoliche impegnate nell'attivit\u00e0 culturale, sportiva e di volontariato. Ci\u00f2 ha portato ad una collaborazione con gli enti pubblici ed alla promozione di una serie di progetti di integrazione socio-sanitaria quali, ad esempio, \"Anziani in rete\" per prevenire le principali patologie che colpiscono la terza et\u00e0 e per fornire ascolto e sostegno a quanti soffrono la solitudine.\nAnche la collaborazione con la scuola \u00e8 molto forte a causa della dispersione scolastica che \u00e8 in aumento nel quartiere. A tal proposito l'associazione Arcimovie ha promosso il progetto Catrin (Centro audiovisivi teatro ragazzi incontro a Napoli) che offre accoglienza, sostegno e ascolto per ragazzi a rischio da inserire in attivit\u00e0 cineamatoriali.\nProgetti di rilancio del quartiere.\nL'intero quartiere \u00e8 centro di un piano di riqualificazione urbanistica ed economica.\nTrasporto su ferro.\nLe istituzioni locali hanno puntato molto soprattutto sul settore dei trasporti pubblici e sul recupero urbanistico di aree depresse reso possibile grazie all'apertura della linea Napoli-Porta Nolana-San Giorgio a Cremano, gestita dalla Circumvesuviana.\nL'ospedale del Mare.\nPer la nuova politica sanitaria regionale decreto (49/2010), \u00e8 stato deciso di accorpare numerosi ospedali cittadini (Loreto Mare, Ascalesi, Incurabili, San Gennaro) in uno solo, l'ospedale del Mare, in costruzione, il cui progetto \u00e8 stato redatto secondo i riferimenti del progetto di un ospedale modello di Renzo Piano sviluppato nel 2001 per il Ministero della Salute (ministro Veronesi).\nL'ospedale del mare \u00e8 il primo project financing sanitario avviato in Italia. La struttura servir\u00e0 mezzo milione di cittadini, tra cui anche quelli della popolosa fascia dei comuni vesuviani. La costruzione consentir\u00e0 la nascita di 400 nuovi posti di lavoro e, a regime, nel settore dei servizi, dar\u00e0 lavoro ad altre 600 persone, escluso il personale tecnico e sanitario che si stima in circa 2500 addetti\nI lavori, dal 2006, sono andati avanti molto a rilento. Sono ripresi, dopo una interruzione e una lunga e complessa trattativa condotta tra Astaldi S.p.A. e il commissario \"ad acta\" (ing. Ciro Verdoliva), il 2 settembre 2013 ed il completamento \u00e8 terminato nell'agosto del 2015. Il 14 dicembre 2016 l'ospedale viene inaugurato e vengono aperti i primi tre reparti. La partenza a pieno regime dell'ospedale \u00e8 prevista nel 2018, anno che vede a settembre l\u2019inaugurazione del pronto soccorso e il successivo novembre l\u2019apertura del Dea di I livello.\nParco dei Murales.\nDal 2015, il quartiere Ponticelli \u00e8 interessato da un programma di riqualificazione artistica e rigenerazione sociale curato da INWARD Osservatorio sulla Creativit\u00e0 Urbana e avviato nel complesso residenziale Parco Merola, nel tempo divenuto noto come Parco dei Murales e oramai meta di numerosi turisti e appassionati di street art, nonch\u00e9 sede di laboratori per i bambini e i ragazzi, set per produzioni televisive e cinematografiche e altro ancora che sta lentamente ricreando autostima nei residenti.\nAl 2017 sono state realizzate le prime otto grandi opere inserite in ampi programmi sociali e culturali: \u201cAel. Tutt'egual song' e criature\u201d di Jorit Agoch; \u201cA' pazziella 'n man e' criature\u201d di ZED1; \u201cLo trattenimento de' peccerille\u201d di Mattia Campo Dall'Orto; \u201cChi \u00e8 vuluto bene nun s'o scorda\u201d di Rosk&amp;Loste; \u201c'A Mamm' 'e Tutt' 'e Mamm'\u201d de La Fille Bertha; \u201dJe sto vicino a te\u201d di Daniele Nitti; \"'O sciore cchi\u00f9 felice\" di Fabio Petani e \"Cura 'e paur\" di Zeus40. Le opere hanno ricevuto il supporto misto da enti pubblici, privati e no-profit sia locali sia nazionali.\nII Parco dei Murales \u00e8 stato presentato al pubblico diverse volte ed \u00e8 la prima destinazione di periferia ad essere stata inserita sul portale dell'Aeroporto Internazionale di Napoli - Capodichino.\nCultura.\nCinema.\nNel quartiere Ponticelli sono stati ambientati molti film. Nel 2004 venne girato \"\"Certi bambini\" per la regia di Andrea e Antonio Frazzi. Sempre a Ponticelli sono state girate numerose scene del film \"La guerra di Mario\" di Antonio Capuano con Valeria Golino. A Ponticelli e dintorni si sono svolte molte riprese della serie \"Gomorra - La serie\"\" tratta dai libri di Roberto Saviano.\nLetteratura.\nIl nome del quartiere \u00e8 legato a molti romanzi contemporanei. Fra cui \"Palazzokimbo\" di Piera Ventre, edito da Neri Pozza, \"Cagliosa\" di Giuseppe Franza, edito nel 2019 da Ortica Editrice e ambientato nel Rione Incis. Anche il romanzo d'inchiesta \"La paranza dei bambini\" di Roberto Saviano, edito da LaFeltrinelli \u00e8 ambientato in parte a Ponticelli.\nSport.\nNel quartiere ha sede la societ\u00e0 calcistica Virtus Campania, che nella sua storia \u00e8 arrivata a disputare per cinque stagioni la Serie C1, terzo livello della piramide calcistica nazionale. "}
{"id": "279075", "revid": "228587", "url": "https://it.wikipedia.org/wiki?curid=279075", "title": "Logica di business", "text": "In informatica, nell'ambito dello sviluppo software, l'espressione logica di business (in inglese business logic) si riferisce a tutta quella logica o nucleo (\"core\") di elaborazione (sotto forma di codice sorgente) che rende operativa un'applicazione. Con tale nome ci si riferisce quindi all'algoritmica che gestisce lo scambio di informazioni tra l'interfaccia utente attraverso la logica di presentazione ed eventualmente una sorgente dati (generalmente una base dati) deputata alla gestione della persistenza dei dati stessi (nel caso di applicazioni web).\n\u00c8 un termine largamente utilizzato nella ingegneria del software per individuare dunque un componente software, un \"layer\" (o \"tier\", cio\u00e8 livello) di una architettura software, ecc. Nell'ambito delle applicazioni web la business logic \u00e8 spesso associata ad architetture software di tipo three-tier e viene tipicamente ospitata ed eseguita da un application server (elaborazione server side) che funge da middleware su richiesta del client (attraverso il proprio web browser) interfacciandosi con la parte dati che pu\u00f2 essere rappresentata dal database server oppure da un mainframe. Racchiude quindi in s\u00e9 , piuttosto che regole ed elementi legati alla visualizzazione delle informazioni (vista o interfaccia grafica) o alla gestione della \"persistenza\"/memorizzazione dei dati, rappresentando assieme al lato DB il \"back-end\" dell'applicazione stessa."}
{"id": "279076", "revid": "1592042", "url": "https://it.wikipedia.org/wiki?curid=279076", "title": "Lingue d'o\u00efl", "text": "Le lingue d'o\u00efl costituiscono una famiglia linguistica all'interno delle lingue galloromanze, la pi\u00f9 diffusa delle quali \u00e8 il francese.\nQueste lingue derivano dal francese antico di epoca medievale (X-XIII secolo), spesso chiamato appunto \"lingua d'o\u00efl\", derivante dal gallo-romano e poi sviluppatosi soprattutto nel centro-nord della Francia.\nLa denominazione \"d'o\u00efl\" nacque come metodo per distinguere le variet\u00e0 linguistiche della Francia settentrionale e meridionale basandosi sulle differenti modalit\u00e0 di esprimere un'affermazione (il \"s\u00ec\"), in ciascuna variet\u00e0: Ed ecco, quindi, rispettivamente:\nMolti sostengono che questa distinzione sia di origine dantesca, mentre altri riportano che le due espressioni furono in uso gi\u00e0 qualche tempo prima, nel XIII secolo e Dante Alighieri avrebbe solamente aggiunto l'espressione \"lingua di s\u00ec\", per riferirsi alle sole lingue dell'area italica.\nCon la denominazione della lingua d'oil, si raggruppano diversi dialetti di un'unica derivazione, chiamate anche lingue regionali di Francia, il cui elenco \u00e8 stabilito sulla base del rapporto, dell'aprile 1999, del Professor Bernard Cerquiglini:\nAlcune variet\u00e0 di normanno (\"normand\") (p.es. jersiais, guernesiais e sercquiais) sono parlate nelle Isole anglo-normanne e riconosciute come lingue regionali dai governi delle isole (il \"jersiais\" e il \"guernesiais\" sono riconosciuti come lingue regionali delle isole britanniche dal Regno Unito e la Repubblica d'Irlanda e dalla cattedra del \"Consiglio britannico-irlandese\").\nIl vallone (\"wallon\"), il piccardo (\"picard\"), il lorenese (\"lorrain\", detto \"gaumais\") ed il champenois sono riconosciuti in Vallonia (Belgio) e si trovano collegamenti con altre lingue autoctone."}
{"id": "279079", "revid": "22356", "url": "https://it.wikipedia.org/wiki?curid=279079", "title": "Abelisauri", "text": ""}
{"id": "279082", "revid": "238230", "url": "https://it.wikipedia.org/wiki?curid=279082", "title": "Pompeo Marchesi", "text": " Artista di successo ed estremamente prolifico, visse e oper\u00f2 a cavallo di due periodi storici radicalmente diversi: quello rivoluzionario del periodo napoleonico concluso nel 1814 e quello della restaurazione austriaca, fortemente contrastata dai moti d'indipendenza culminati con la creazione del Regno d'Italia.\nBiografia.\nNato da Carlo Gerolamo, marmoraro presso il Duomo di Milano, e da Cattarina Tamborini segu\u00ec in giovanissima et\u00e0 il padre a Milano dove studi\u00f2 all'Accademia di Belle Arti di Brera con lo scultore Giuseppe Franchi. Nel 1804 si rec\u00f2 a Roma per frequentare l'alunnato conferitogli dall'istituzione Braidense del governo napoleonico; qui frequent\u00f2 i corsi di scultura dell'Accademia romana, allora sotto la direzione di Antonio Canova. \nNel 1810 fece ritorno a Milano dove lavor\u00f2 per il cantiere del Duomo diretto da Carlo Amati per il quale scolp\u00ec le statue di San Filippo e Sant'Ezechiele; per la cattedrale il Marchesi creer\u00e0, nel lungo periodo di collaborazione terminato con la sua morte nel 1858, una cinquantina di sculture. In breve lo scultore acquis\u00ec rinomanza fra gli artisti suoi coetanei e ottenne un veloce successo. Non dotato, secondo alcuna critica tardo ottocentesca, di un grande genio artistico, tuttavia Marchesi ebbe la grande capacit\u00e0 di promuovere la propria attivit\u00e0 e il proprio nome fino ad ottenere \"colossali ordinazioni\" come pochi altri artisti dell'epoca ebbero modo di raccogliere. \nNel 1813, un anno prima della caduta di Bonaparte, Marchesi fu chiamato a collaborare all'apparato decorativo dell'Arco del Sempione (oggi Arco della Pace) di Milano, una delle pi\u00f9 grandi commissioni dell'epoca napoleonica: per l'arco, architettato dal Cagnola, scolp\u00ec le statue colossali dei fiumi Tagliamento e Adige che ornano la cornice e due \"Vittorie alate\" (1814) disegnate da Camillo Pacetti. \nCon la caduta del Regno d'Italia di Napoleone (aprile 1814) e la conseguente restaurazione che port\u00f2 al Regno Lombardo-Veneto austriaco, Marachesi divent\u00f2 una delle massime personalit\u00e0 ed interpreti della corte asburgica che nuovamente scelse lo scultore per gli ultimi lavori dell'Arco, divenuto \"della Pace\", per il quale il Marchesi scolpir\u00e0 i celebri gruppi \"L'occupazione di Lione\" e \"La vittoria di Lipsia\" (1830) e \"Il passaggio del Reno\" e \"La fondazione del Regno Lombardo-Veneto\" (1833).\nNel 1816 riceve la commissione per collaborare all'apparato decorativo del duomo di Como, per il quale scolp\u00ec la Vergine, il Ges\u00f9 e gli Apostoli e nel 1832 il bassorilievo del \"Transito di san Giuseppe\" e la statua di \"San Giuseppe con Ges\u00f9 adolescente\". Nel 1818 per onorare la prematura morte avvenuta a 38 anni di Giuseppe Bossi, accademico milanese rinnovatore dell'Accademia di Brera e protagonista della scena artistica neoclassica italiana, il Marchesi collabora con Canova per il Cenotafio di Giuseppe Bossi (disegno di Pelagio Palagi) alla Biblioteca Ambrosiana: suo il bassorilievo dell\"'Amicizia piangente\" posto sotto al busto del Bossi realizzato da Canova.\nGli studi di Milano.\nPrima del 1834 lo studio milanese dello scultore si trovava in un vasto fabbricato posto nel mezzo dei Giardini Pubblici, a lato dell'attuale Corso Venezia: era costituito da un grande salone centrale in cui erano disposti opere e monumenti colossali; in altre sale attigue si trovavano invece modelli in gesso delle pi\u00f9 celebri opere antiche e moderne. Lo studio e il suo contenuto vennero distrutti da un incendio nella notte del 29 marzo 1834 ma, grazie al generoso aiuto delle autorit\u00e0 e di molti cittadini, del patriziato e della borghesia milanese, il Marchesi pot\u00e9 acquistare una parte dell'ex convento di San Pietro Celestino dove, su progetto dell'ingegner Gioacchino Crivelli e direzione dell'architetto Rinaldi, venne eretto un grandioso studio dotato di una facciata lunga 47 metri. Lo studio era situato accanto al Palazzo del Senato nella contrada che portava dal ponte di Sant'Andrea ai Giardini Pubblici, oggi chiamata via San Primo; venne poi demolito a fine Ottocento ma rimane tuttora, al n. 6, parte del vestibolo riconoscibile nella proporzione dei volumi, e soprattutto nella facciata del coro centrale, poi sopraelevata, colle effigi in terracotta di alcuni artisti. Marchesi trasfer\u00ec i suoi lavori presso il nuovo studio nel 1836, acclamato per il nuovo grandioso edificio e per i lavori contenuti.\nOpere.\nAlcune delle sue opere sono conservate nella chiesa parrocchiale di Valmadrera.\nAll'Ateneo di Brescia un suo Redentore fanciullo del 1833.\nPrese parte alla realizzazione dell'apparato decorativo dell'Arco della Pace in Milano eseguendo i seguenti bassorilievi visibili in loco:\nLe opere conservate presso la Galleria d'Arte Moderna di Milano purtroppo non rappresentano che la minima parte di quello che si trovava nello studio alla morte di Marchesi.\nInfatti dal momento del suo decesso il celebre studio rimase in un completo stato di abbandono, ancor pi\u00f9 dopo che il comune di Milano accett\u00f2 il legato Marchesi-Fogliani, e parte delle opere in marmo, gessi e terrecotte."}
{"id": "279087", "revid": "5456", "url": "https://it.wikipedia.org/wiki?curid=279087", "title": "Associazione Calcio Monza Brianza 1912/2005", "text": ""}
{"id": "279093", "revid": "22356", "url": "https://it.wikipedia.org/wiki?curid=279093", "title": "Cryolophosaurus", "text": ""}
{"id": "279097", "revid": "1318658", "url": "https://it.wikipedia.org/wiki?curid=279097", "title": "Giosu\u00e8 Argenti", "text": ", fratello dello scultore Giuseppe Argenti.\nBiografia.\nFu allievo di Pompeo Marchesi e frequent\u00f2 i corsi di scultura presso l'Accademia di Brera, si guadagn\u00f2 la pensione governativa per frequentare quella rinomata di Roma, dove rimase per alcuni anni, e dalla quale mandava, come d'obbligo, a Milano, saggi di soggetto biblico. \nIl soggiorno a Roma contribu\u00ec con molta efficacia a rinvigorire il suo ingegno. Gli utili ammaestramenti che trasse dalle opere famose dell'antichit\u00e0 gli furono scorta a contenersi nell'imitazione della natura entro i limiti di quella temperanza che \u00e8 sconosciuta a chi non ravvisa altro scopo nell'arte che quello del diletto della vista. L'Argenti, senza disconoscere il principio sano del naturalismo, sa valersi con larghezza di stile e vestire di forme i suoi concetti, che egli attinge sia nell'ordine ideale sia nel campo del realismo.\nNel 1875 prende il posto dello Strazza, che gi\u00e0 aveva sostituto in precedenti occasioni, nella cattedra di scultura dell'Accademia, con supplenza temporanea, che viene confermata ogni anno fino al 1879. Partecipa alle pi\u00f9 importanti esposizioni internazionali dagli anni Sessanta ai Novanta. \nLe sue opere pi\u00f9 significative sono: \"La martire cristiana\", \"La modestia\", \"La rosa degli amori\", \"Erminia\" (dalla \"Gerusalemme liberata\"), \"La primavera\", \"Sogno dell'Innocenza\" (premiata all'Esposizione universale di Parigi nel 1867), \"Eva dopo il peccato\", \"La bagnante\", \"La cremazione\". Collabor\u00f2 con il maestro a Villa Mylius a Loveno, dove contribu\u00ec allo splendido gruppo marmoreo \"Igea che protegge la Giovent\u00f9\" (1855), e al Tempio Voltiano (\"Angelo alato\"). Alcune sue opere sono esposte al Museo della scultura viggiutese dell'Ottocento di Viggi\u00f9 (VA)."}
{"id": "279122", "revid": "22356", "url": "https://it.wikipedia.org/wiki?curid=279122", "title": "Brachiosauridi", "text": ""}
{"id": "279135", "revid": "5296", "url": "https://it.wikipedia.org/wiki?curid=279135", "title": "Santa sede", "text": ""}
{"id": "279137", "revid": "486946", "url": "https://it.wikipedia.org/wiki?curid=279137", "title": "Eurofestival (1962)", "text": ""}
{"id": "279138", "revid": "1529788", "url": "https://it.wikipedia.org/wiki?curid=279138", "title": "Collevalenza", "text": "Collevalenza \u00e8 una frazione del comune di Todi in provincia di Perugia.\nGeografia fisica.\nIl piccolo borgo medievale si trova a circa sei chilometri a Sud di Todi, a cinque dalla SS 3 bis, a circa 100\u00a0km a nord di Roma e a 50\u00a0km circa a sud di Perugia. Ad un'altezza di 354 m s.l.m., conta 695 abitanti.\nStoria.\nLe origini del borgo sono incerte. Il nome di \"Collevalenza\" (o \"Colvalenza\") deriverebbe dal tempio dedicato a Giunone Valentia, che si ergeva al posto dell'attuale castello. &lt;br&gt;Fedele ai ghibellini della famiglia Chiaravalle, fu a lungo conteso dalle opposte fazioni. Nel 1322 fu conquistato dai guelfi guidati dal cavaliere romano Savelli, che pochi anni dopo fu fatto decapitare dal papa. &lt;br&gt;Nel 1377 la popolazione fu pesantemente oppressa e il castello in gran parte distrutto dal guelfo Catalano degli Atti. Nel 1424 il castello fu ricostruito e oggi si possono ancora ammirare i torrioni quattrocenteschi e le mura in stile gotico con due aperture.\nMonumenti e luoghi d'interesse.\nIl centro, provvisto ancora di mura medievali, deve la sua fama al santuario dell'Amore Misericordioso di Madre Speranza.\nIl santuario.\nNel loro insieme gli edifici religiosi del santuario sono una delle pi\u00f9 significative espressioni di architettura sacra della seconda met\u00e0 del XX secolo; si tratta di un imponente complesso dotato di moderne strutture recettive inserite in una serie di costruzioni disposte sui versanti di una collina.\nIl nucleo centrale \u00e8 costituito dalla grande chiesa, consacrata nel 1962, opera dell'architetto spagnolo Julio Lafuente, e dalla cappella dell'Amore Misericordioso voluta da madre Speranza nel 1955. Questa, che costituisce il punto di partenza di tutto il complesso, venne eletta a santuario nel 1959 dal vescovo di Todi, Alfonso Maria De Sanctis, e ricevette la visita di papa Giovanni Paolo II nel 1981.\nA lato del santuario, nei pressi del pozzo voluto dalla fondatrice, si trovano la fonte e le piscine presso cui l'ammalato \u00e8 invitato a dissetarsi e a bagnarsi. Presso il santuario vi \u00e8 una Casa del pellegrino e una per il clero infermo."}
{"id": "279155", "revid": "2528", "url": "https://it.wikipedia.org/wiki?curid=279155", "title": "Grand Prix World Championship", "text": ""}
{"id": "279158", "revid": "2504193", "url": "https://it.wikipedia.org/wiki?curid=279158", "title": "Titanosauri", "text": ""}
{"id": "279163", "revid": "22356", "url": "https://it.wikipedia.org/wiki?curid=279163", "title": "Diplodocidi", "text": ""}
{"id": "279164", "revid": "834", "url": "https://it.wikipedia.org/wiki?curid=279164", "title": "S.S. Lazio", "text": ""}
{"id": "279165", "revid": "124844863", "url": "https://it.wikipedia.org/wiki?curid=279165", "title": "Bispensiero", "text": "Bispensiero o bipensiero (nell'originale in inglese \"doublethink\"), \u00e8 un termine in neolingua, ovvero la lingua immaginaria utilizzata dai membri del partito del Grande Fratello nel romanzo di George Orwell \"1984\", che indica il meccanismo mentale che consente di ritenere vero un qualunque concetto e il suo opposto a seconda della volont\u00e0 del Partito, dimenticando nel medesimo istante, aspetto questo fondamentale, il cambio di opinione e perfino l'atto stesso del dimenticare.\nAnalisi.\nPer comprendere a fondo il concetto di bispensiero nel contesto e nell'accezione specifica dell'opus magnum orwelliana, un ottimo esempio \u00e8 rappresentato dalle dinamiche che stanno alla base della guerra perenne tra gli stati. L\"Oceania\", all'inizio del racconto, \u00e8 in guerra contro l\"Eurasia\" ed alleata con l\"Estasia\": cos\u00ec \u00e8 scritto su tutti i libri di storia, i giornali, i manifesti propagandistici affissi ai muri e dichiarato da tutti i dispacci diramati attraverso i teleschermi, mediante i quali vengono confermate continue conquiste sul fronte eurasiatico. Ogni mese, alcuni prigionieri eurasiani vengono giustiziati in piazza. Tutti sanno e ricordano perfettamente che la situazione \u00e8 questa e che lo \u00e8 sempre stata.\nSe il nemico era quello, e il nemico rappresentava il male assoluto, non si poteva mai essere stati alleati con esso. Eppure Winston Smith, il protagonista, ricordava che appena quattro anni prima la situazione era l'esatto opposto: il suo Paese era stato in guerra con l'Estasia e alleato con l'Eurasia; e ci\u00f2 che lo spaventava enormemente era che lui sembrava essere l'unico a ricordare quella nozione. Quella, cos\u00ec come tante altre.\nTutti gli altri cittadini erano completamente, ciecamente fiduciosi nei dettami del Partito, il quale letteralmente si impossessava del passato al punto da dichiarare che un dato avvenimento non era mai successo: e se tutti i documenti circolanti avessero riportato la medesima storia che il Partito imponeva, allora \"la menzogna diventava verit\u00e0 e passava alla storia\". Uno slogan del partito recitava \"\"Chi controlla il passato controlla il futuro: chi controlla il presente controlla il passato\", e sintetizzava perfettamente il tremendo gioco di costrizione mnemonica e di ipocrisia che veniva richiesto: questa tecnica veniva chiamata \"controllo della realt\u00e0\", in neolingua, appunto, \"bispensiero\". Dalle parole di Orwell, quantomai eloquenti: \"Dimenticare tutto quello che era necessario dimenticare, e quindi richiamarlo alla memoria nel momento in cui sarebbe stato necessario, e quindi dimenticarlo da capo: e soprattutto applicare lo stesso processo al processo stesso. Questa era l'ultima raffinatezza: assumere coscientemente l'incoscienza, e quindi da capo, divenire inconscio dell'azione ipnotica or ora compiuta. Anche per capire il significato della parola \"bispensiero\" bisognava mettere, appunto, in opera il medesimo.\"\"\nE quello degli schieramenti in guerra non era un caso isolato: Winston ricorda perfettamente ad esempio che quando era piccolo gli aeroplani esistevano gi\u00e0, ma il Partito, sorto dopo la sua prima infanzia, proclamava fossero una sua invenzione; lui lo ricordava perfettamente, tuttavia non c'era alcuna prova. E il suo lavoro consisteva proprio nel \"rettificare\" gli \"errori\" pubblicati su vecchi articoli, interviste, comunicati che venivano poi, dopo la \"correzione\", sistematicamente ristampati e collocati nelle collezioni al loro posto, mentre le copie originali andavano distrutte. Questo procedimento era applicato a qualunque tipo di materiale stampato o documentato che potesse avere un significato politico o ideologico, aggiornando cos\u00ec il passato giorno per giorno, minuto per minuto, rendendolo conforme alla linea del governo e alle contingenze.\nE naturalmente, per coerenza al bispensiero, chi viene eliminato non \u00e8 mai stato eliminato o ucciso, non \u00e8 \"\"morto\" o \"scomparso\": semplicemente \"non \u00e8 mai esistito\". Ogni traccia, ogni documento, ogni sua azione passata che potesse provare la sua esistenza era sistematicamente distrutto e con questi il ricordo dalla mente di tutti che, applicando il Bipensiero, dimenticavano perfino di aver dovuto dimenticare, come computer dai quali si cancellino dei file e, oltre a questi, tutte le tracce dell'operazione stessa di cancellazione (log, impronte digitali sulla tastiera, e cos\u00ec via). Il procedimento che porta al bispensiero deve essere quindi sia conscio, per poter essere portato a termine con precisione, che contemporaneamente inconscio, per disgiungersi da \"un vago senso di colpa e di menzogna\", usando \"un inganno cosciente e nello stesso tempo mantenendo una fermezza di proposito che s'allinea con una totale onest\u00e0\"\".\nDi nuovo dalle parole dello stesso autore si ottengono delle delucidazioni essenziali. Il bipensiero, mediante una menzogna che arriva sempre prima della verit\u00e0, elimina ogni scoglio al funzionamento della morale imposta."}
{"id": "279169", "revid": "1522738", "url": "https://it.wikipedia.org/wiki?curid=279169", "title": "Popolarismo", "text": "Il popolarismo \u00e8 una dottrina politica cristiana democratica ideata da don Luigi Sturzo, la cui affermazione si \u00e8 avuta nel Partito Popolare Italiano (1919\u20131926) e successivamente nella Democrazia Cristiana (1943\u20131994). Si distingue dal cristianesimo sociale e dal conservatorismo sociale e non \u00e8 da confondere con il populismo.\nAll'interno del cristianesimo democratico l'uso del nome \u00abpartito popolare\u00bb \u00e8 alquanto diffuso, al punto che in Europa si ha il Partito Popolare Europeo. \nI popolari operano anche in quei Paesi dove non esiste una significativa componente cristiano democratica e sulle tematiche sociali tendono ad avere posizioni laiche e liberali a differenza delle posizioni maggiormente conservatrici dei cristiano democratici che difendono posizioni identitarie e di autonomia nazionale rispetto all'universalismo cattolico.\nLe espressioni \u00abpopolare\u00bb o \u00abdel popolo\u00bb in questo contesto hanno due significati distinti: il primo rappresenta l'idea che i partiti cristiano democratici dovrebbero cercare di promuovere il bene di tutti i membri della societ\u00e0, al contrario di soggetti che promuovono il bene di un gruppo specifico, cio\u00e8 di una classe; il secondo si riferisce a una societ\u00e0 in cui le persone vivono in armonia e dove le persone e i gruppi sono interessati alla cura gli uni degli altri.\nA livello economico il popolarismo guarda ovviamente all'economia sociale di mercato derivata dalla dottrina sociale della Chiesa cattolica. In definitiva si basa sulla cooperazione e collaborazione tra le classi sociali e non sull'antagonismo tra di esse e difendendo sia la propriet\u00e0 privata, sia lo Stato sociale. Da ricordare la difesa della libert\u00e0 economica da parte di don Sturzo ad inizio anni Cinquanta, contro un eccessivo statalismo. I seguaci di tale teoria, specie nelle sue incarnazioni all'interno del Partito Popolare Italiano e della Democrazia Cristiana, sono stati ribattezzati \u00abpopolari\u00bb."}
{"id": "279174", "revid": "124353962", "url": "https://it.wikipedia.org/wiki?curid=279174", "title": "Estremo Oriente", "text": "Con la locuzione Estremo Oriente si definisce quell'area dell'Asia che comprende tutto il Sud-est asiatico (sia la penisola indocinese sia l'arcipelago malese), la Cina (incluse Macao e Hong Kong, ed escluse le regioni dello Xinjiang e del Tibet), Taiwan, le due Coree, la Mongolia, l'arcipelago giapponese e la parte pi\u00f9 orientale della Siberia, zona quest'ultima nota anche come Estremo Oriente russo.\nDescrizione.\nNonostante la locuzione Estremo Oriente venga usata come sinonimo di Asia orientale, quest'ultima ne \u00e8 soltanto una parte; non sono inclusi gli Stati dell'Oceania, considerati parte del mondo occidentale. In questi stati, lo sviluppo urbano e tecnologico non \u00e8 avvenuto in modo omogeneo e regolare, per cui quando si utilizza il termine Estremo Oriente ci si riferisce non a un luogo specifico le cui regioni sono accomunate da medesimi eventi culturali e dallo stesso governo sovrano, ma piuttosto a un'area che ingloba al suo interno realt\u00e0 anche molto diverse fra loro e con caratteristiche eterogenee.\nDa un lato si osserva infatti la scarsa urbanizzazione, l'organizzazione dei nuclei umani in villaggi con economia prevalentemente agricola, dall'altro si notano lo sviluppo industriale di Taiwan e i colossali cantieri per la costruzione dei grattacieli pi\u00f9 alti del mondo a Hong Kong, Pechino e Shanghai; da non dimenticare il Giappone, la terza potenza mondiale, nonch\u00e9 uno dei paesi pi\u00f9 tecnologicamente avanzati al mondo.&lt;br&gt;"}
{"id": "279175", "revid": "125939716", "url": "https://it.wikipedia.org/wiki?curid=279175", "title": "Carlo Maria Buonaparte", "text": "Biografia.\nInfanzia.\nNacque ad Ajaccio, in Corsica, da Giuseppe Maria Buonaparte (1713-1763) e Maria Saveria Paravicini (Ajaccio, 7 settembre 1715 - ante 1750). Il padre Giuseppe fu eletto \"Anziano\" (sorta di \"senatore\" della citt\u00e0) di Ajaccio nel 1750 e nel 1760. Fu Nobile Patrizio della Toscana.\nI suoi nonni paterni furono Sebastiano Nicola Buonaparte (1683-1760) e Maria Anna Tusoli (1690-1760).\nMatrimonio.\nSi racconta che giovanissimo fosse stato fidanzato con una ragazza della famiglia Forcioli. Lo zio paterno, l'arcidiacono Luciano Buonaparte (8 gennaio 1718 - 16 ottobre 1791) lo convinse invece a sposare Maria Letizia Ramolino che recava una dote pari a 7.000 lire genovesi. Lei era molto bella, e rimase incinta ad appena tredici anni compiuti, all'insaputa dei genitori, che dovettero unire i ragazzi in un matrimonio riparatore quando lei non aveva ancora quattordici anni e lui non ancora diciotto. Questo bambino nacque cinque o sei mesi dopo le nozze, a fine anno 1764 e gli fu posto il nome di Napoleone, ma mor\u00ec a nove mesi, il 17 agosto 1765.\nCarriera.\nCarlo Maria lasci\u00f2 la Corsica poco dopo il matrimonio per seguire studi di diritto all'Universit\u00e0 di Pisa e all'Universit\u00e0 di Roma, quando regnava papa Clemente XIII. Non appena ebbe la notizia della morte del loro primo bambino, Napoleone, Carlo lasci\u00f2 Roma in tutta fretta il 31 agosto 1765 e, rientrato in patria, nel dicembre dello stesso anno si iscrisse al corso di etica dell'Universit\u00e0 della Corsica, appena fondata da Pasquale Paoli.\nPrima di laurearsi, fu impiegato come segretario personale di Pasquale Paoli, a partire dal 1767.\nNel 1768 l'isola corsa pass\u00f2 sotto il controllo francese a causa dell'occupazione da parte di questi ultimi a discapito di Genova, che aveva chiamato i francesi solo per reprimere le rivolte. A seguito del trattato tra la Repubblica di Genova e il re di Francia Luigi XV, stipulato a Versailles il 15 maggio, le truppe francesi passarono all'offensiva con l'intento di prendere pieno possesso dell'isola.\nMolti corsi si sentirono oltraggiati dal trattato e Carlo si mise in evidenza per un suo fervente discorso contro l'invasione francese nel maggio 1768, quando chiam\u00f2 i giovani a giurare di \"Vincere o morire\".\nNell'ottobre successivo partecip\u00f2 alla vittoriosa battaglia di Borgo contro i francesi e nell'aprile 1769, forse accompagnato anche dalla moglie, fu presente alla battaglia di Ponte Nuovo, ove le milizie nazionali corse subirono una decisiva sconfitta da parte delle forze di Luigi XV.\nPoco dopo, a maggio, parte di una delegazione di famiglie corse, incontr\u00f2 il conte di Vaux a Corte per negoziare la loro sottomissione. Quindi si spost\u00f2 nella Pieve di Vico, ove tent\u00f2 di riorganizzare la resistenza indipendentista. Tuttavia, a grande maggioranza, i capi-popolo della zona ivi convenuti si rifiutarono di continuare la lotta e decisero di sottomettersi alla Francia, contribuendo cos\u00ec ad ingrandire il partito pro-francese in Corsica.\nDopo il 13 giugno 1769, quando lo stesso eroe dell'indipendenza corsa, Pasquale Paoli, prese la via dell'esilio ed i francesi completarono la conquista dell'isola, Carlo cambi\u00f2 partito e abbracci\u00f2 con decisione la causa francese.\nIl 20 settembre 1769 fu nominato assessore della corte reale di Ajaccio e del suo distretto. Poco dopo ottenne il dottorato in legge presso l'Universit\u00e0 di Pisa tra il 27 ed il 30 novembre 1769.\nLa nuova amministrazione francese cre\u00f2 un Ordine Corso della nobilt\u00e0 nell'aprile del 1770. Carlo s'era gi\u00e0 procurato, assieme ad altri membri della sua famiglia, il titolo di \"Nobile Patrizio di Toscana\" facendo effettuare ricerche araldiche presso i propri lontani parenti di San Miniato (Pisa). Su tale base fu accettato come membro della nuova nobilt\u00e0 corsa il 13 settembre 1771, anche grazie al sostegno del governatore francese, il Conte de Marbeuf.\nUltimi anni e morte.\nOttenne diversi incarichi politici e nel 1778 fu nominato rappresentante della Corsica presso la corte di Luigi XVI a Versailles e mantenne tale incarico per diversi anni.\nDopo essere stato sospettato di alcune speculazioni nel 1784, mor\u00ec a Montpellier nel febbraio del 1785, a causa di un tumore allo stomaco. Gli sopravvissero la moglie e otto dei suoi figli.\nDopo la morte venne sepolto nella Cappella Imperiale di Ajaccio.\nDiscendenza.\nCarlo Maria Buonaparte e Maria Letizia Ramolino ebbero 12 figli:"}
{"id": "279176", "revid": "1877575", "url": "https://it.wikipedia.org/wiki?curid=279176", "title": "Meccanica applicata alle macchine", "text": ""}
{"id": "279177", "revid": "1442080", "url": "https://it.wikipedia.org/wiki?curid=279177", "title": "I Camaleonti", "text": "I Camaleonti, precedentemente denominati Mods e Beatnicks (per breve periodo), sono un complesso musicale italiano nato negli anni sessanta come parte del movimento musicale del beat italiano.\nStoria.\nAnni 60 e Anni 70.\nLe origini dei \"Camaleonti\" vanno ricercate al Santa Tecla di Milano, nella band di Memo Remigi e nella formazione \"Le Ombre\" di Augusto Righetti. \u00c8 il chitarrista Riki Maiocchi che, sul finire del 1963, nella prima interpella il giovane tastierista Tonino Cripezzi e nella seconda il chitarrista Gerry Manzoli, il batterista Paolo de Ceglie e il bassista Livio Macchia, proponendo loro di creare un nuovo gruppo musicale.\nIl genere scelto \u00e8 la musica beat, nata poco prima in Inghilterra e rapidamente diffusasi in Europa e negli USA. Coerentemente con l'intrapresa strada musicale, il nuovo gruppo prende il nome di \"Mods\" e, successivamente, di \"Beatnicks\", specializzandosi nel confezionare ed eseguire cover in lingua italiana di brani celebri, frutto di un'abile ricerca nelle classifiche inglesi e americane.\nNel 1965, dopo aver definitivamente scelto la denominazione di \"Camaleonti\", il gruppo si presenta al primo \"Raduno Beat\" milanese dove viene notato da Miki Del Prete, collaboratore e paroliere di Adriano Celentano, che offre ai \"Camaleonti\" un contratto con la l'etichetta Kansas, casa discografica che gravita intorno al Clan Celentano, fondata dallo stesso Del Prete e da Domenico Serengay. Il successo arriva quasi subito, cavalcando il fenomeno beat con \" Chiedi Chiedi \" e \"Sha la la la la\" (\"cover\" di \"La La La La La\" del gruppo messicano-statunitense The Blendells) che nel 1966 vende 40.000 copie, presto bissato dal successo di \"Portami tante rose\", rifacimento della celebre canzone di epoca fascista, che arriva all'11\u00ba posto in hit parade.\nDopo la defezione di Riki Maiocchi, che si dedica alla carriera solista, l'anno d'oro \u00e8 il 1968, in cui raggiunge la vetta delle classifiche di vendita con \"L'ora dell'amore\" (versione italiana di \"Homburg\" dei Procol Harum), uscito alla fine del 1967 e che ottiene la prima posizione il 16 dicembre. Questo brano diventa un inno dei giovani di allora e rimane al 1\u00ba posto della classifica dei dischi per 10 settimane vendendo 1.600.000 copie, successo bissato da \"Io per lei\" (cover di \"To Give\" di Frankie Valli) che arriva al 9\u00ba posto e di \"Applausi\", nuovo primo posto con 900.000 copie vendute, che rimane in classifica per dodici settimane, piazzandosi (e rimanendo) al primo posto per le tre settimane dal 29 novembre al 13 dicembre e ritornandoci per altre due dal 3 al 10 gennaio.\nCon \"Mamma mia\" (scritta da Mogol e Lucio Battisti), con \"Viso d'angelo\" (scritta da Pace e Panzeri) e poi con \"Eternit\u00e0\", presentata al Festival di Sanremo (presentata in coppia con Ornella Vanoni, che nella versione della band milanese arriva fino al secondo posto in hit parade e resta in classifica per tredici settimane), il complesso si affaccia agli anni settanta al massimo della sua popolarit\u00e0: questi sono anche gli anni dei dischi d'oro, delle Maschere d'Argento e altre attestazioni varie.\nLa formazione ritorna ufficialmente un quintetto con l'ingresso di Dave Sumner, gi\u00e0 facente parte dei Primitives di Mal e dei Cyan Three di Patty Pravo, anche perch\u00e9 in via ufficiosa aveva partecipato ad alcune incisioni degli anni precedenti, portando una ventata di \"internazionalit\u00e0\" alla band.\nNel 1972 partecipa a Un disco per l'estate, ma viene esclusa dalle finali forse per un titolo fuori stagione, \"Tempo d'inverno,\" forse per una parte del testo ' ...\"\u00c8 tempo di mandarti all'inferno!\" '. Partecipano al Festival di Sanremo con \"Come sei bella\" nel 1973 e nell'estate dello stesso anno vincono \"Un disco per l'estate\" con la canzone \"Perch\u00e9 ti amo\", altro primo posto in classifica per settimane. Seguono nuovi successi a Canzonissima con \"Amicizia e amore\", a Un disco per l'estate 1975 con \"Piccola Venere\" e due partecipazioni al Festival di Sanremo, con \"Cuore di vetro\" (1976) e \"Quell'attimo in pi\u00f9\" (1979) con la quale arrivano terzi.\nAnni 80 e anni 90.\nDave Sumner decide di lasciare il gruppo nel 1981, sostituito da Vincenzo Mancuso, presto anche Gerry decide di abbandonare i vecchi compagni e i Camaleonti continuano la loro strada in quattro; realizzano \"Cuore neroazzurro\" (1984) che diventa l'inno ufficiale dell'.\nNel 1985, Vincenzo Mancuso si separa dal gruppo, avendo intrapreso un'impegnativa collaborazione (come musicista e poi anche come produttore) con Francesco De Gregori, e permette l'ingresso al giovane (all'epoca ventisettenne) Valerio Veronese, valente e preparatissimo chitarrista, tutt'oggi in formazione. Nel 1990, i Camaleonti ritornano a essere in 5 con l'ingresso del tastierista Massimo Brunetti.\nNel 1993 tornano al Festival di Sanremo cantando (insieme ai Dik Dik e Maurizio Vandelli) la canzone nostalgica \"Come passa il tempo\" che, anche se viene eliminata, riscuote un discreto successo.\nDagli anni duemila ad oggi.\nNel 2004 incidono \"40 anni di musica e applausi\" e in concomitanza con questo disco viene a mancare lo storico batterista del gruppo Paolo de Ceglie. A seguito della scomparsa dello storico batterista, nel 2006 pubblicano la raccolta \"Storia\", una rivisitazione dei loro pi\u00f9 grandi successi, acquistabile solo online o ai concerti del gruppo.\nNel 2009 i Camaleonti partecipano alla trasmissione di Raiuno \"I migliori anni\" condotta da Carlo Conti e intraprendono un tour invernale in Canada, riscuotendo un grandissimo successo.\nNel 2010 il gruppo ritorna ad esibirsi all'estero in occasione del world tour che li vede protagonisti negli USA, e sempre nello stesso anno partecipano alla trasmissione di Raiuno \"Ciak... si canta!\". Nonostante il passare del tempo il gruppo continua a fare musica, riproponendo i loro pi\u00f9 grandi successi e nuovi brani.\nNel 2010 esce un CD che racchiude gran parte delle esecuzioni dal vivo del 2009; il tour estivo \u00e8 tutto esaurito.\nIl 25 settembre 2013 partecipano al concerto per festeggiare i cinquant'anni di carriera di Gian Pieretti, che si tiene all'Auditorium di Mortara (dove il cantautore risiede) un concerto a cui partecipano molti musicisti tra cui Viola Valentino, Ivan Cattaneo, Marco Bonino, Mario Tessuto, Paky Canzi, Donatello, Ricky Gianco ed Elisabetta Viviani, oltre allo stesso Pieretti.\nIl 16 maggio 2014 ritirano a Genova, presso la Fiera Internazionale della Musica, il FIM Award \"Premio Italia alla Carriera\" assegnato da CAPAM, \"Commissione Artistica per la Promozione dell'Arte e della Musica\". Per l'occasione il gruppo si esibisce di fronte ad un folto pubblico che li acclama. Il premio viene consegnato a loro da Verdiano Vera, patron della manifestazione.\nIl 10 maggio del 2015 viene pubblicato il loro nuovo disco celebrativo, \"50 Anni di applausi\", contenente ben cinque inediti. L'album \u00e8 distribuito in allegato a TV Sorrisi e Canzoni. La band presenta il lavoro attraverso una serie di trasmissioni televisive di spicco."}
{"id": "279180", "revid": "7077", "url": "https://it.wikipedia.org/wiki?curid=279180", "title": "Alita", "text": ""}
{"id": "279181", "revid": "125321098", "url": "https://it.wikipedia.org/wiki?curid=279181", "title": "Franco Fasano", "text": "Biografia.\nIl suo esordio ufficiale fu al Festival di Sanremo nel 1981 con il brano \"Un'isola alle Hawaii\". Negli anni successivi partecip\u00f2, come interprete, ad altre tre edizioni del Festival: nel 1989, nella sezione Nuove Proposte, con \"E quel giorno non mi perderai pi\u00f9\", classificatasi al terzo posto; nel 1990 con la canzone romantica \"Vieni a stare qui\" (secondo posto) e l'ultima nel 1992 con \"Per niente al mondo\", brano interpretato in coppia con Flavia Fortunato e posizionatosi al settimo posto.\nIl brano \"E quel giorno non mi perderai pi\u00f9\" rappresent\u00f2 uno spartiacque nella carriera di Fasano. Il brano, in origine composto per essere cantato al Festival di Sanremo 1990 da un artista importante, su consiglio dei discografici fu interpretata da lui stesso. Questo incoraggi\u00f2 Fasano a dedicarsi a tempo pieno alla musica anche come cantante oltre che come autore.\nNel 1990 pubblic\u00f2 il suo primo album \"Un cielo che non sai\" scritto assieme a Fabrizio Berlincioni; tra i pezzi inediti contenuti nell'LP spiccano \"Un cane sciolto\" (sigla dell'omonimo sceneggiato RAI con Sergio Castellitto) e \"Da fratello a fratello\", un inno alla fratellanza cantato assieme ad Anna Oxa e a Fausto Leali.\nAltri 3 album furono pubblicati: \"Tempo al tempo\" nel 1992, che riprende temi e spunti dal primo disco, \"Qualunque sia la verit\u00e0\" nel 1994 e \"Scherzando scherzando\" alle soglie del 2000.\nCarriera da autore.\nNegli anni ha firmato, in qualit\u00e0 di autore, numerosi brani per noti esponenti della musica italiana, tra i tanti: \"Ti lascer\u00f2\" che vinse il Festival di Sanremo 1989, cantata da Fausto Leali e Anna Oxa, \"Io amo\" e \"Mi manchi\" per Fausto Leali, \"Regalami un sorriso\" per Drupi, brano reso celebre anche da un noto spot pubblicitario, \"Certe cose si fanno\" per Mina, \"Una sporca poesia\" per Fiordaliso e \"Colpevole\", canzone presentata al Festival di Sanremo 2005 da Nicola Arigliano che si \u00e8 aggiudicata il Premio della Critica Mia Martini, un riconoscimento che ha portato Franco Fasano ad accettare, dal 2005 al 2007, il ruolo di Direttore Artistico del rinomato \"Premio Mia Martini\" che si svolge ogni anno dal 1995 a Bagnara Calabra. Lui \u00e8 l'autore della canzone \"E Mo E Mo\" cantata da Peppino di Capri in 1985..\nNegli anni '80, insieme al compositore Martinez, prest\u00f2 la voce per il jingle di un famoso marchio di gelati, riproposto poi in TV nel 2019 per i 60 anni del marchio stesso.\nSi \u00e8 occupato anche di musica per bambini scrivendo numerosi brani tra cui: canzoni per lo Zecchino d'Oro, sigle di cartoni animati, trasmissioni per l'infanzia e collaborando a un altro festival della musica per bambini, l'Ambrogino d'oro, per il quale scrisse il brano \"Come una marea\", che ottenne il primo premio.\nIl suo avvicinamento allo Zecchino d'Oro avvenne nel 1994, sotto consiglio di Maria Perego, storica ideatrice di Topo Gigio, che propose a Franco di mandare una sua canzone alle selezioni per il famoso festival per bambini. Fu cos\u00ec che nello stesso anno Franco scrisse insieme ad Emilio Di Stefano \"Goccia dopo goccia\" che partecip\u00f2 allo Zecchino e fu adottata dall'Unicef come bandiera di quell'anno. A questa seguirono numerosi successi, molti dei quali vinsero diverse edizioni dello Zecchino, tra questi: \"\u00c8 meglio Mario\" (primo posto nel 1996), \"Un bambino terribile\" e \"Il Katalicammello\" (primo e terzo posto nel 1997), \"Batti cinque!\" (incisa anche nell'album \"Scherzando scherzando\" da Franco assieme al \"Piccolo Coro Mariele Ventre dell'Antoniano di Bologna\"), \"Mitico angioletto\" (secondo posto nell'edizione 1999), \"Il singhiozzo\" (canzone vincitrice dello Zecchino d'Oro e d'Argento 2001), \"Wolfango Amedeo\" (primo premio 2006) e \"Ma che mondo l'acquario\" (primo premio 2007).\nPoco dopo il suo avvicinamento allo Zecchino d'Oro Franco Fasano fu contattato dalla produttrice Alessandra Valeri Manera, ex capostruttura della fascia ragazzi delle reti del gruppo Mediaset, con la quale nacque una collaborazione che lo port\u00f2 a scrivere numerose sigle per cartoni animati e serie televisive per bambini, molte rimaste celebri. Ha composto varie canzoni per Cristina D'Avena, tra le pi\u00f9 famose emergono \"Calimero\", \"Piccoli problemi di cuore\", \"Beethoven\", \"Un incantesimo dischiuso tra i petali del tempo\", \"Pesca la tua carta Sakura\" e \"Rossana\".\nNel 1998 Franco Fasano ha rielaborato, in collaborazione con Marco Mojana, il brano tradizionale natalizio \"Il Natale \u00e8 [The First Noel]\" per Cristina D'Avena in occasione della pubblicazione del disco \"Fivelandia 16\".\nIl contributo di Franco Fasano al mondo dell'infanzia prosegu\u00ec con la direzione artistica di Radio Baby, un'emittente radiofonica satellitare dedicata interamente alla musica per i bambini.\nNel 2007 Franco ha ricominciato a collaborare con l'Ambrogino d'oro, manifestazione per bambini ripresa l'anno precedente dopo 23 anni dalla sua interruzione, partecipando con la canzone \"O Camomilla o Rag\u00f9\", scritta assieme ad Emilio Di Stefano. Fuori concorso \u00e8 stato assegnato il premio della critica alla canzone \"Ballatina dei proverbi\" scritta da Antonio Virgilio Savona con Marco Mojana e Franco.\nNel dicembre 2007 Franco, invitato come ospite nel programma televisivo \"Gran Gal\u00e0 dei 50 anni dello Zecchino d'Oro\", ha eseguito in trasmissione \"Goccia dopo goccia\", la sua prima canzone scritta per il festival, accompagnato da alcuni degli interpreti originali dei pezzi composti da Franco per la manifestazione. Nella stessa occasione, Franco Fasano ha ricevuto personalmente il disco di platino, derivato dalle vendite dell'ultimo disco del festival.\nNella stagione televisiva 2009-2010 \u00e8 ospite a Ti lascio una canzone dove canta assieme ad uno dei ragazzi della trasmissione, la sua celebre canzone E quel giorno non mi perderai pi\u00f9.\nNel 2011 compone sigla e musiche per il programma \"Parapap\u00e0\" (il nuovo nome di \"\u00c8 Domenica pap\u00e0\" di Armando Traverso) realizzato da Rai Ragazzi per Rai YoYo.\nSempre nel 2011, il 24 giugno, ad una settimana dal compimento dei suoi 50 anni, esce il singolo \"Noi del '61\", per la cui realizzazione coinvolge i suoi ex compagni di scuola e alcuni musicisti italiani quasi tutti nati rigorosamente nel 1961.\nQuesto compleanno \u00e8 l'occasione per andare a ricercare tra le sue canzoni, da quelle pi\u00f9 conosciute a quelle inedite, le compagne di una vita ed a riproporle al suo pubblico in versione del tutto nuova. Ecco che il 26 giugno 2012 esce (il 29 maggio sul circuito digitale) il suo nuovo disco, un album doppio che lui stesso definisce \u201cil doppio della mia vita\u201d dal titolo \u201cfff \u2013 FORTISSIMISSIMO\u201d e per la cui realizzazione Fasano ottiene la collaborazione di circa 350 artisti, professionisti e non, tra musicisti, cantanti, ingegneri del suono e grafici. Nell'album, che contiene 26 canzoni i cui contenuti \u201cabbracciano il mio mondo di sempre quello delle canzoni d'amore, l'attenzione alle canzoni per i bambini senza trascurare il sociale\u201d (F. Fasano), spiccano gli inediti \u201cLa Luna\u201d, brano originariamente scritto nel 1995 per Mia Martini ma che purtroppo l'artista scomparsa non \u00e8 mai riuscita ad incidere, e \u201cIl giorno che la musica fin\u00ec\u201d unico duetto interpretato e scritto con Gatto Panceri.\nIl lavoro discografico \"fff\" viene promosso attraverso il programma televisivo \"MilleVoci\" di Gianni Turco. Fasano partecipa infatti alle 15 puntate del format eseguendo i brani contenuti nel suo nuovo CD.\nNel 2013 e 2014 \u00e8 stato coordinatore artistico dei brani dello Zecchino d'Oro.\nIl 16 dicembre 2014 \u00e8 uscito il brano \"Non lasciare Roma\". canzone inedita incisa da Nino Manfredi nel 1999. Il brano ha una lunga storia: inizia a met\u00e0 anni '70 con Mario Panzeri che ebbe l'idea e a fine anni '80 la svilupp\u00f2 coinvolgendo Grottoli e Vaschetti ma rimase incompiuta. Nel 1997 Franco Fasano se ne innamor\u00f2 e la complet\u00f2 affidando l'arrangiamento a Claudio Zitti che la fece ascoltare a Nino Manfredi che la volle registrare.\nNel 2018 e nel 2019 partecipa come autore al JESC rispettivamente con \"What is love\" (interpretata dal duo Marco e Melissa) e \"La voce della terra\" (cantata da Marta Viola). piazzandosi con entrambe al settimo posto.\nIl 5 novembre 2021 esce, pubblicata da D\u2019IDEE, la sua biografia curata da Massimiliano Beneggi, che prende il titolo da una delle sue canzoni pi\u00f9 famose, \"Io amo\". In questo progetto ripercorre la sua carriera, i suoi incontri e la genesi dei brani composti da lui."}
{"id": "279182", "revid": "2068842", "url": "https://it.wikipedia.org/wiki?curid=279182", "title": "Video musicale", "text": "Il video musicale \u00e8 un filmato di durata variabile, non necessariamente breve, che pu\u00f2 essere scenografato, eventualmente coreografato e prodotto, per promuovere o documentare varie forme di espressione legate alla musica. Viene definito videoclip (di breve durata) quando i protagonisti (cantanti o strumentisti) interpretano brani musicali riferibili soprattutto a un pubblico giovanile. Sono molto diffuse nel linguaggio comune anche le abbreviazioni Video e clip.\nI videoclip nella loro forma classica e matura, quella iniziata in Italia alla fine degli anni cinquanta con i filmati musicali, utilizzano differenti forme stilistiche ed espressive per commentare visivamente il brano musicale: molti di essi si compongono della semplice riproduzione filmica del cantante o del gruppo musicale che eseguono il brano; altri creano mini film con trama (recitati talvolta dagli stessi componenti del gruppo) oppure veri e propri cortometraggi non narrativi che si possono avvalere di sequenze animate o di immagini documentaristiche.\nLa pratica di abbinamento di immagini filmate a brani musicali si pu\u00f2 far risalire alle origini del cinema stesso, addirittura prima dell'avvento del sonoro, tanto da essere definita negli anni in vari modi tra cui canzone illustrata, talkies, soundies, promo film. Secondo alcuni, il primo video musicale della storia in forma compiuta risale alla fine degli anni cinquanta ed \u00e8 \"D\u00e1me si do bytu\" diretto da Ladislav Rychman; secondo altri, il primo videoclip \u00e8 invece il filmato musicale italiano del cantante Don Marino Barreto Jr sulle note di \"Altagracia\" realizzato per la produzione del prototipo del Cinebox, il juke-box con schermo, presentato alla stampa nel 1958; secondo altri ancora, il primo videoclip con un valore ufficiale di pubblicazione \u00e8 contenuto nel film \"Viale della canzone\" del regista Tullio Piacentini che nel 1965 usa i videoclip in sostituzione dell'avanspettacolo o dei caroselli (forme di intrattenimento che precedevano le proiezioni dei grandi film) nelle sale cinematografiche italiane di sua gestione. Indubbiamente il \"videoclip\", cos\u00ec come il termine stesso, diviene molto popolare a partire dall'inizio degli anni ottanta con la nascita delle prime televisioni tematiche con palinsesto interamente musicale.\nStoria e sviluppo.\nNel 1894 gli editori di spartiti musicali Edward B. Marks e Joe Stern incaricarono il tecnico George Thomas e una serie di performer di promuovere le vendite della loro canzone \"The Little Lost Child\". sfruttando le caratteristiche di una lanterna magica, Thomas proiett\u00f2 una serie di immagini fisse su uno schermo, simultaneamente ad una performance live. Questa pratica diventer\u00e0 una forma popolare di intrattenimento conosciuta come canzone illustrata, il primo passo verso il moderno video musicale.\n1926\u20131959: \"talkies\", \"soundies\" e corti animati.\nNel 1926, con l'arrivo del cinema sonoro e dei primi \"talkies\" vengono prodotti molti cortometraggi musicali. I corti Vitaphone (prodotti dalla Warner Bros.) impiegavano molti musicisti, cantanti e ballerini. Alcuni autori del cinema d'animazione come per esempio Max Fleischer realizzarono una serie di corti d'animazione sul modello karaoke (i cosiddetti \"sing-along\" oppure \"follow the bouncing ball\") e che invitavano il pubblico a cantare canzoni del repertorio popolare seguendo la cosiddetta \"palla che rimbalzava\" sul testo della canzone stessa, indicandone ritmo e metrica. I cartoni animati dei primi anni trenta impiegavano musicisti popolari e il loro repertorio di successo in veri e propri frammenti live-action inseriti nello stesso cartoon.\nI primi film d'animazione di Walt Disney, come per esempio \"Sinfonie allegre\", includevano molte interpretazioni di brani classici ed erano costruiti intorno alla musica, come per esempio il pi\u00f9 noto \"Fantasia\". I cartoni animati prodotti dalla Warner Brothers, chiamati tutt'oggi \"Looney Tunes\" e \"Merrie Melodies\" erano nati intorno a canzoni specifiche del repertorio Warner. La cantante blues Bessie Smith appare in un corto costituito da due rulli noto come \"St. Louis Blues\", realizzato nel 1929 e sviluppato intorno ad una performance drammatizzata della stessa canzone. Molti altri musicisti partecipano in questi anni all'interno di corti con la stessa struttura.\nI \"soundies\", prodotti e realizzati dal 1940 fino al 1947 erano film musicali di breve durata che spesso includevano brevissimi numeri di danza molto simili alla forma che avrebbero assunto alcuni video musicali nel periodo di massima diffusione, quello degli anni '80. A met\u00e0 del 1940 il musicista Louis Jordan partecip\u00f2 alla realizzazione di una serie di corti per le canzoni del suo repertorio, alcune delle quali furono montate insieme per un film di lunga durata noto con il titolo di \"Lookout Sister\". Secondo lo storico Donald Clarke, questi brevi clip sono gli antenati del moderno videoclip.\nI film musicali sono stati importanti precursori dei video musicali, tanto che molti videoclip tra i pi\u00f9 noti hanno imitato lo stile dei musical classici hollywoodiani dal 1930 al 1950. Uno degli esempi pi\u00f9 conosciuti \u00e8 il video di Madonna del 1985 intitolato \"Material Girl\" (diretto da Mary Lambert), ispirato chiaramente alle coreografie di Jack Cole per il film \"Gli uomini preferiscono le bionde\". Molti video di Michael Jackson sono influenzati da note sequenze di danza dei film musicali di Hollywood, inclusi i noti \"Thriller\", diretto da John Landis, e \"Bad\", diretto da Martin Scorsese, quest'ultimo influenzato dai numeri di lotta danzata nella versione cinematografica di \"West Side Story\".\nSecondo l'Internet Accuracy Project, il disc jockey J. P. Richardson \"The Big Bopper\" \u00e8 stato il primo ad aver coniato l'espressione \"video musicale\" (\"music video\") nel 1959.\n1958: il primo clip musicale.\nIl pi\u00f9 vecchio clip musicale di forma compiuta conosciuto oggi per alcuni studiosi \u00e8 \"D\u00e1me si do bytu\" (realizzato nel 1958, diretto da Ladislav Rychman).\n1940-1967: Panorama Soundie, Scopitone e Cinebox: i video jukebox.\nIl Panorama Soundie \u00e8 il primo vero video jukebox della storia, se si escludono ovviamente gli esperimenti di William Kennedy Laurie Dickson fatti nei laboratori Edison alla fine dell'800 (KInetofono). Il Panorama Soundies era molto popolare negli Stati Uniti intorno al 1940 e caricava pellicole 16mm filmate in bianco e nero; conteneva un vasto repertorio musicale costituito da una serie di clip filmati della durata di tre minuti, chiamate Soundies, veri antesignani del moderno Videoclip. Gli artisti promossi attraverso i Soundies hanno i nomi di Jimmy Dorsey, Spike Jones, Liberace, Stan Kenton, Gale Storm, Kay Starr, Cyd Charisse, Les Brown, Doris Day, The Hoosier Hot Shots, Martha Tilton, Harry \"The Hipster\" Gibson, Alan Ladd, Gene Krupa, Anita O'Day, Yvonne De Carlo, Merle Travis, e Lawrence Welk. Nel 1958 il concetto del Panorama Soundie viene ulteriormente sviluppato con lo Scopitone che comincer\u00e0 a caricare in seguito pellicole a colori 16mm. Azionato a moneta, era sviluppato dalla francese Cameca; uno dei primi filmati Scopitone \u00e8 \"Le poin\u00e7onneur des Lilas\" di Serge Gainsbourg filmato nel 1958 presso la stazione della metropolitana di Parigi di Porte des Lilas.\nSul versante italiano, come ha dimostrato con le sue ricerche Michele Bovi, i primi filmati musicali \"a colori\" che usano le immagini per accompagnare una canzone sono realizzati in Italia, a partire dal 1959, quindi un anno dopo rispetto al film promozionale di Serge Gainsbourg. In quell'anno infatti si sperimenta un juke-box ad immagini: il \"Cinebox\", brevettato come \"fonografo visivo\" dall'inventore Pietro Granelli e realizzato dalla Ottico Meccanica Italiana diretta da Paolo Emilio Nistri, versione perfezionata dei Panorama Soundies e degli Scopitone. Per quanto riguarda invece le prime pellicole dell'Italiano Cinebox, queste sono girate dai registi RAI Vito Molinari, Beppe Recchia ed Enzo Trapani, sono interpretate da Peppino Di Capri, Domenico Modugno, Johnny Dorelli, Renato Rascel, Giorgio Gaber, i Brutos, Gino Paoli, Edoardo Vianello, Equipe 84 e altri. Nel 1963 il Cinebox viene esportato sul mercato americano col nome di \"Colorama\" coinvolgendo star come Paul Anka e Neil Sedaka, ma in breve tempo l'esperimento \u00e8 abbandonato.\nMa i precursori del videoclip contemporaneo sono appunto i \"soundies\" (cortometraggi abbinati a brani musicali trasmessi da un rudimentale videojuke-box detto \"panorama soundie\" a partire dagli anni 40 negli Stati Uniti), gli \"scopitone\" (corrispettivi francesi dei \"soundies\" girati in technicolor e sperimentati a partire dal 1958) e le performance che sopperivano all'assenza delle band in studio in alcuni celebri show televisivi degli anni sessanta come \"Ready Steady Go!\" (trasmesso dalla BBC) o l\"'Ed Sullivan Show\".\nIl primo vero successo del videoclip Italiano avviene nel 1965 con la proiezione nelle sale cinematografiche dei tre film del regista e produttore Tullio Piacentini: \"008 Operazione ritmo\", \"Viale della canzone\" e \"Questi pazzi, pazzi italiani\". Questi film a colori, realizzati in funzione ad un accordo avvenuto agli inizi degli anni '60 tra il produttore stesso e la RCA che prevedeva la realizzazione di almeno 200 'filmati musicali', contenevano una raccolta di decine di videoclip (interpretati dagli esordienti Gianni Morandi, Peppino di Capri, Luigi Tenco, Gigliola Cinquetti, Jimmy Fontana, Bobby Solo, Fred Bongusto, ecc.) ed erano intervallati da barzellette animate. Poi, quando la televisione inizi\u00f2 ad avere un seguito maggiore di spettatori, il regista Tullio Piacentini produce anche il primo programma televisivo di lancio dei videoclip e dei relativi cantanti: era il 1967 ed era intitolato \"Passeggiando per Subiaco\". Sempre secondo una considerazione di Michele Bovi, solo per il fatto di aver creato la commercializzazione cinematografica prima e televisiva poi di questi filmati musicali, Tullio Piacentini \u00e8 da considerarsi l'inventore del videoclip. Ma da un punto di vista del linguaggio, la trasmissione italiana che pi\u00f9 di tutte e per prima ha raccontato l'arte dei videoclip come forma espressiva tout court \u00e8 \"Mister Fantasy\", messa in onda su Rai Uno per ben quattro edizioni dal maggio 1981 al luglio 1984; era un rotocalco televisivo dedicato alla musica rock, e alla forma del videoclip per come la conoscevamo poco prima del lancio di MTV. La trasmissione era ideata da Paolo Giaccio e condotta da Carlo Massarini con alcune incursioni di Mario Luzzatto Fegiz.\n1960\u20131973: i promo clip.\nAlla fine del 1950 viene inventato in Francia lo Scopitone, un video jukebox destinato alla diffusione di filmati con artisti francesi come per esempio Serge Gainsbourg, Fran\u00e7oise Hardy, Jacques Brel, e Jacques Dutronc. Nel 1961 per lo show canadese \"Singalong Jubilee\", Manny Pittson cominci\u00f2 a pre-registrare l'audio musicale e a filmare in svariate location i musicisti mentre cantavano in lip-synching (playback) in modo da montare audio e video come dei veri e propri videoclip. Molti numeri musicali venivano registrati sul palco o in studio Nel 1964, Kenneth Anger nel suo film sperimentale noto come \"Scorpio Rising\" utilizzava canzoni popolari al posto del dialogo.\nAltre forme vicine al videoclip contemporaneo vengono realizzate da registi di fama dalla fine degli anni sessanta: The Beatles per fronteggiare la continua richiesta delle loro apparizioni in giro per il mondo per promuovere i nuovi singoli, realizzarono dei video, col tempo sempre pi\u00f9 particolari e fantasiosi, che venivano trasmessi dalle Tv o dai programmi televisivi, una sorta di proto-MTV \"ante litteram\", idea seguita anche da Bob Dylan con il video di \"Subterranean Homesick Blues\" girato dal documentarista D. A. Pennebaker e inserito in apertura del film del 1967 \"Dont Look Back\", che si avvale della presenza del poeta Allen Ginsberg come \"figurante speciale\".\nIn particolare, i Beatles nel 1964 interpretano il loro primo film \"A Hard Day's Night\", diretto da Richard Lester. Filmato in bianco e nero e presentato come un mock documentary, \u00e8 interrotto da numeri comici e di dialogo con un'attitudine prettamente musicale. Queste sequenze forniranno la base strutturale sulla quale saranno ideati molti videoclip negli anni a venire. Questi numeri sono stati anche il modello per la serie televisiva dei \"The Monkees\" (1966\u20131968) che era costituita in modo molto simile al film dei Beatles da segmenti visivi ideati per accompagnare varie canzoni dei The Monkees.\nIl secondo film dei Beatles intitolato \"Help!\" (1965) fu filmato a colori a Londra e in location internazionali. La canzone che d\u00e0 il titolo al film \u00e8 filmata in bianco e nero ed \u00e8 probabilmente l'archetipo completo delle moderne performance che si possono vedere nei video musicali, per l'impiego di un linguaggio pi\u00f9 complesso come quello del montaggio alternato in funzione ritmica, in contrasto a piani pi\u00f9 lunghi e primi piani e soprattutto per angolature non convenzionali della macchina da presa. Per esempio i 50 secondi in cui la mano sinistra di George Harrison e il manico della chitarra si vedono chiaramente a fuoco mentre sullo sfondo l'immagine di John Lennon che canta \u00e8 completamente fuori fuoco.\nNel 1965 i Beatles cominciano a realizzare clip promozionali per la distribuzione e la trasmissione in altri paesi per promuovere i propri lavori senza per forza dover fare delle apparizioni live. Quando smetteranno di fare concerti alla fine del 1966, i loro filmati promozionali diventeranno ancora pi\u00f9 ricchi e complessi. Nel maggio del 1966 gireranno due set di clip promozionali a colori per il loro singolo del momento \"Rain\"/\"Paperback Writer\" diretti da Michael Lindsay-Hogg, lo stesso autore del \"The Rolling Stones Rock and Roll Circus\" e dell'ultimo lungometraggio dei Beatles ovvero \"Let It Be\". Altri clip promozionali a colori erano quelle di \"Strawberry Fields Forever\" e \"Penny Lane\", realizzate all'inizio del 1967 e dirette da Peter Goldman operazione che porta il formato del film promozionale dedicato alla musica ad un nuovo livello di realizzazione. Qui vengono infatti utilizzate tecniche tipiche del cinema d'avanguardia, tra cui slow motion e reverse recording angolature non convenzionali, filtri colore aggiunti in post-produzione. Alla fine del 1967 il gruppo realizz\u00f2 un progetto televisivo di un'ora noto come \"Magical Mystery Tour\"; trasmesso dalla BBC nel 1967.\nIl clip in bianco e nero\u00a0di Bob Dylan intitolata \"Subterranean Homesick Blues\" e girata da D. A. Pennebaker era originariamente inclusa nel documentario intitolato \"Dont Look Back\". Senza narrazione e performance, mostra Dylan in un vicolo urbano mentre sfoglia in sequenza una serie di cartelli di grandi dimensioni che mostrano alcune parole dal testo della canzone. Molti altri inserti filmati a scopo promozionale e realizzati per sostituire le apparizioni televisive live delle band furono realizzati da artisti inglesi come per i esempio i Pink Floyd con i clip di \"\", diretta da Anthony Stern, \"Scarecrow\", \"Arnold Layne\" e \"Interstellar Overdrive\", l'ultima diretta da Peter Whitehead, lo stesso che aveva girato numerosi clip pionieristici per i Rolling Stones tra il 1966 e il 1968. Sempre in Inghilterra The Kinks realizzano il loro primo promo clip narrativo per una canzone, il singolo \u00e8 \"Dead End Street\" (1966) una sorta di piccolo film comico in miniatura, considerato dalla BBC di poco conto, quindi mai trasmesso. The Who appaiono in numerosi clip in questi anni, a cominciare dal 1965 con \"I Can't Explain\" mentre in \"Happy Jack\" (1966) si vede la band interpretare un manipolo di ladri. Il promo film intitolato \"Call Me Lightning\" (1968) racconta la storia di come il batterista Keith Moon entra a far parte della band: gli altri tre membri della band consumano tea in quello che sembra un hangar abbandonato, quando improvvisamente Keith Moon balza fuori da una scatola in una scena dai chiari riferimenti Slapstick.\nI Rolling Stones appaiono in molti clip promozionali dei tardi anni '60. Nel 1966 Peter Whitehead dirige due promo clip per il loro singolo \"Have You Seen Your Mother, Baby, Standing In The Shadow?\". Nel 1967 sempre Whitehead dirige un clip narrativo per il singolo \"We Love You\", trasmesso nell'agosto dello stesso anno 1967. Il clip \u00e8 diviso tra immagini da studio realizzate a velocit\u00e0 accelerata dove si vede la band che suona, e l'allestimento di un processo che allude alle accuse ricevute da Mick Jagger e Keith Richards per uso di droghe. L'allora fidanzata di Jagger, Marianne Faithfull appare nel processo e presenta il \"giudice\" (Richards). La band realizza anche un promo a colori per la canzone \"2000 Light Years from Home\" (dall'album \"Their Satanic Majesties Request\") diretta dal solito Michael Lindsay-Hogg. Nel 1968, Michael Lindsay-Hogg dirige un promo per \"Jumping Jack Flash\"/\"Child Of The Moon\" in particolare un clip a colori per \"Child Of The Moon\" e due differenti per \"Jumpin' Jack Flash\". Nel 1968 la band collabora con Jean-Luc Godard nel film \"Sympathy for the Devil\", che mette insieme la poetica di Godard con alcune sequenze documentaristiche che raccontano l'evoluzione della canzone durante le session di registrazione.\nTra il 1972 e il 1973 David Bowie partecipa a numerosi promo clip diretti dal fotografo Mick Rock, che aveva lavorato molto con Bowie in questo periodo. Rock dirige e monta quattro clip allo scopo di promuovere quattro singoli consecutivi di Bowie, ovvero: \"John, I'm Only Dancing\" (maggio 1972), \"The Jean Genie\" (novembre 1972), \"Space Oddity\" la versione del 1972, e \"Life On Mars\" nella versione singolo del 1973. Il clip di \"John, I'm Only Dancing\" fu realizzata con un budget di circa US$200 e filmata al Rainbow Theatre luogo di uno storico concerto del 19 agosto 1972. \u00c8 un lip-sync con Bowie e la band The Astronettes mentre ballano su uno sfondo. Cassata dalla BBC per il presunto tono omosessuale, fu recuperata da \"Top of the Pops\" in una versione modificata. Il clip di \"The Jean Genie\" fu realizzata per soli 350\u00a0$, girata in un giorno e montata in due. Alterna immagini live ad altre della band girate in studio filmate su uno sfondo bianco, ci sono anche alcune sequenze dove si vede Bowie con Cyrinda Foxe (impiegata della MainMan amica di David e di Angie Bowie) a San Francisco fuori dal Mars Hotel, con la Fox in pose provocanti e Bowie appoggiato ad un muro, mentre fuma. I video di Mick Rock hanno la particolarit\u00e0 di inventarsi un linguaggio visionario, che pur partendo dalle immagini girate in studio, giocano molto con la relazione tra immagine e astratta e suono; in questo senso Space Oddity che filma la consolle di uno studio di registrazione come se fosse una sorta di navicella spaziale, \u00e8 uno dei precursori del moderno videoclip anti-narrativo per stile e linguaggio.\n1974\u20131980 \u2013 verso l'inizio delle televisioni tematiche.\nGli show televisivi australiani \"Countdown\" e \"Sounds\", entrambi trasmessi per la prima volta nel 1974, hanno avuto un'importanza fondamentale nella diffusione popolare della musica filmata nel continente di riferimento e anche in altri paesi, soprattutto nel delineare la forma \"clip musicale\" come quella specifica per la promozione degli artisti. Il Dj Graham Webb nel 1974 lancia una trasmissione settimanale su l'australiana ATN-7 intitolato \"Sounds Unlimited\" e pi\u00f9 tardi pi\u00f9 brevemente \"Sounds\". Nello staff di Webb c'erano alcuni registi, tra cui Russell Mulcahy a cui venne chiesto di realizzare dei clip istantanee per artisti che non ne disponevano, come per esempio Harry Nilsson con \"Everybody's Talkin\"', metodo che consent\u00ec alla coppia di realizzare pi\u00f9 di 25 clip inediti. La trasmissione ebbe successo e Mulcahy abbandon\u00f2 il suo lavoro televisivo per dedicarsi a tempo pieno alla realizzazione di videoclip per band come Stylus, Marcia Hines, Hush e soprattutto gli AC/DC.. Nella seconda met\u00e0 degli anni 70 Mulcahy gi\u00e0 trasferito in Inghilterra, realizz\u00f2 video di successo per band come XTC con il video di \"Making Plans For Nigel\" (1979) e un video considerato epocale come \"Video Killed the Radio Star\" per The Buggles che in seguito diventer\u00e0 il primo video musicale ad essere programmato sull'appena nata MTV nel 1981.\nLo show inglese pi\u00f9 longevo \u00e8 sicuramente \"Top of the Pops\" che comincia la sua programmazione nel 1970, questo dar\u00e0 molto impulso all'industria. Alcuni esempi: nel 1980, David Bowie raggiunge il numero uno delle charts grazie al video diretto da David Mallet come promo per Ashes to Ashes. Nel 1975 gli Who realizzano il loro lungometraggio \"Tommy\", diretto da Ken Russell, e basato sul loro album omonimo del 1969. Sempre nel 1975 i Queen chiedono al regista televisivo Bruce Gowers di realizzare un video per il loro singolo Bohemian Rhapsody per la diffusione su \"Top of the Pops\"; il video diventer\u00e0 noto per essere stato interamente girato e montato su videotape, questo fu il \"primo videoclip della storia\" . Oltre a Top of the Pops anche un altro show britannico produrr\u00e0 direttamente una serie di videoclip pionieristici, lo show \u00e8 \"The Old Grey Whistle Test\" e sar\u00e0 programmato tra i primi anni del 1970 e l'inizio del 1980.\n\"Video Concert Hall\", era la creatura di Jerry Crowe e Charles Henderson, lanciata nel novembre del 1979, fu il primo programma Americano a trasmettere nazionalmente video musicali.\nIl programma via cavo \"Night Flight\" fu il primo a trasmettere i video come forma d'arte.\nTra i primi video musicali ci sono sicuramente quelli prodotti dall'ex The Monkees Michael Nesmith che aveva cominciato a lavorare per il \"Saturday Night Live\". Nel 1981 realizza un prodotto ibrido noto come \"Elephant Parts\", vincitore di un Grammy per i video musicali per la sua forma che in qualche modo anticipa quella di un vero e proprio palinsesto televisivo completo. Precursore del film \u00e8 sicuramente \"Sogni perduti\" (\"Head\") di Bob Rafelson e interpretato, guarda caso, dai The Monkees al completo; realizzato nel 1968 anche \"Sogni perduti\" \u00e8 una strana forma ibrida che mette insieme finta pubblicit\u00e0, linguaggio televisivo, proto-videoclip, come se si trattasse di un palinsensto televisivo tematico.\nNel 1974 gli ABBA fecero uscire il loro primo videoclip, \"Waterloo\", diretto da Lasse Hallstr\u00f6m (che diriger\u00e0 la maggior parte dei loro video), seguendo poi ad accompagnare l'uscita dei loro singoli con dei clip promozionali. \nNel 1975 Rino Gaetano pubblic\u00f2 il videoclip del suo successo \"Ma il cielo \u00e8 sempre pi\u00f9 blu\".\n1981\u20131991: il video musicale diventa mainstream.\nCon la nascita di MTV (che il 1\u00ba agosto 1981 ha ironicamente aperto le proprie trasmissioni con il videoclip \"Video Killed the Radio Star\" dei Buggles) e di altre televisioni musicali il videoclip ha assunto sempre maggiore importanza nelle strategie di lancio promozionale dei brani musicali e si \u00e8 fortemente evoluto dal punto di vista artistico. Il primo videoclip con un alto budget di produzione \u00e8 stato quello del brano \"Thriller\" di Michael Jackson nel 1983, che fu studiato e girato come un vero film dal regista John Landis. Il successivo videoclip considerato ancora oggi tra i pi\u00f9 costosi fu quello di \"Wild Boys\" dei Duran Duran nel 1984.\nI registi di videoclip di questo periodo cominciano ad espandere la forma e lo stile del genere, utilizzando effetti sempre pi\u00f9 sofisticati, mixando tecniche di ripresa tradizionale e tecniche native della nascente tecnologia video; l'era catodica del videoclip si sviluppa verso una forma non rappresentativa e quindi astratta dove l'artista non sempre veniva mostrato esempi dei primi anni 80 in questo senso sono il video di Bruce Springsteen per il singolo \"Atlantic City\", diretto da Arnold Levine, quello di David Mallet per David Bowie e per i Queen intitolato \"Under Pressure\", il clip diretta da Ian Emes per i Duran Duran in occasione del lancio del singolo \"The Chauffeur\". mentre nei tardi anni 80 Bill Konersman sempre in questa direzione non rappresentativa, girer\u00e0 per Prince l'innovativo video di \"Sign o' the Times\" che mostra solo il testo della canzone in forma grafica e animata.\nIl video pi\u00f9 rappresentativo dal punto di vista iconico \u00e8 sicuramente quello realizzato per un brano di Michael Jackson del 1983 \"Thriller\", diretto da John Landis. Il video dura 14 minuti, introduce nuovi standard di costo, infatti ci vollero \u00a0$ per realizzarlo. Il video di \"Thriller\", cos\u00ec come altri video di Jackson come \"Billie Jean\" e \"Beat It\", furono importantissimi per introdurre i video di artisti Afroamericani su MTV, perch\u00e9 prima del successo di Jackson erano raramente trasmessi: basta pensare alle critiche di razzismo che Rick James rivolse contro il canale nel 1983 perch\u00e9 MTV si rifiutava di trasmettere il suo singolo \"Super Freak\" e altri clip di artisti Afro-americani.\nNel marzo del 1983, viene lanciata la Country Music Television, nota come CMT. Il canale musicale Canadese MuchMusic fu lanciato nel 1984. Sempre nel 1984, MTV lanci\u00f2 gli MTV Video Music Awards l'evento annuale che consacrer\u00e0 l'importanza di MTV nell'industria musicale.\nNel 1985, MTV lancia il canale VH1 mentre MTV Europe sar\u00e0 lanciata nel 1987, e MTV Asia nel 1991. Altro importante contenitore tematico sar\u00e0 \"The Chart Show\" sul canale britannico Channel 4 lanciato nel 1986, primo contenitore britannico di soli videoclip senza presentatore. Ma la prima emittente televisiva musicale d'Europa, nasce in Italia nel 1984 e viene fondata da Pier Luigi Stefani e Marialina Marcucci, figlia di un imprenditore toscano, Guelfo Marcucci, l'emittente si chiama Videomusic.\n1992\u20132004: arrivano gli autori.\nNel novembre del 1992, MTV comincia ad indicare i registi dei video insieme ai crediti dell'artista e della canzone, sintomo di un cambiamento epocale nell'aria che comincia a considerare il regista di videoclip come un autore tout court. Registi come Chris Cunningham, Michel Gondry, Spike Jonze, Floria Sigismondi, St\u00e9phane Sednaoui, Mark Romanek e Hype Williams hanno tutti esordito in questi anni; portando un contributo espressivo personale all'arte del videoclip.\n2005\u2013oggi: Internet ama il video.\nUno dei primi siti ad ospitare brevi video \u00e8 stato iFilm, nato nel 1997. Napster, il sistema di sharing peer-to-peer attivo tra il 1999 e il 2001 ha consentito di condividere video files inclusi video musicali, mentre contemporaneamente dalla met\u00e0 del secondo millennio MTV e molti reti tematiche hanno abbandonato progressivamente la programmazione di video musicali a favore dei reality gi\u00e0 introdotti da uno show prodotto proprio da MTV nel 1992 e intitolato appunto \"The Real World\".\nIl lancio di YouTube \u00e8 del 2005, insieme ad altri portali ha consentito la visione veloce ed efficiente di moltissimo materiale audiovisivo, tra i portali pi\u00f9 noti in questo senso Google Video, Yahoo! Video, Dailymotion, Vimeo e le funzionalit\u00e0 audiovisive prima introdotte da Myspace\u00a0e in seguito da Facebook e altri social network. Si tratta di un'evoluzione che ha avuto molta influenza sulla fruizione ma anche sulla realizzazione dei video musicali. La band degli OK Go esemplifica questa tendenza e questo processo avendo ottenuto successo attraverso due video diffusi esclusivamente online tra il 2005 e il 2006, ovvero \"A Million Ways\" e \"Here It Goes Again\".\nNel 2009 il video dei Thirty Seconds to Mars' intitolato \"Kings and Queens\" viene caricato il giorno dell'uscita solo su YouTube ottenendo 100 milioni di visite.\nMTV stessa comincia a fornire servizio streaming dei video, e YouTube negli anni diventa, attraverso il canale Vevo il principale veicolo di lancio per le novit\u00e0 videomusicali.\nVevo viene lanciato nel 2009 come consociata di diverse major.\nI video per Internet.\nLa crescita della rete Internet accresce l'interesse per i cosiddetti user-generated video grazie ai canali partecipativi come YouTube, questo consente a molte realt\u00e0 costituitesi come indipendenti di registrare session live e di presentarle direttamente su web. Esempi di questa nuova tendenza creativa sono il francese Vincent Moon che lavora per il The Take-Away Shows e per il In the Van sessions, alcuni raccolti nel canale francese La blogoteque e visitabili sul canale Vimeo dell'autore oppure lo show tedesco VPRO che registra session di autori famosi negli ascensori e in altre piccole location non convenzionali nello stile del guerrilla filmmaking. Un esempio tutto italiano \u00e8 liveCastour ideato dal videomaker Michele Faggi, e definito come \"il primo tour virale della rete internet Italiana\" ha coinvolto per la sola promozione in rete tre artisti diversi a partire dal 2008: Beatrice Antolini, Paolo Benvegn\u00f9 e i Kiddycar. LiveCastour registrava con una troupe televisiva agile un intero live degli artisti citati, per post produrre tanti videoclip live quante erano le canzoni del concerto filmato. Ogni videoclip live veniva ceduto per l'utilizzo esclusivo in rete a testate generaliste online (da TgCom a Xelle di Repubblica fino a Yahoo! Musica per citarne alcune) che ospitavano a staffetta in un vero e proprio tour virale un clip ciascuno, ricostruendo l'andamento del concerto con una serie di videoclip live autonomi.\nIl videoclip pi\u00f9 lungo nella storia della musica fino a qualche tempo fa era considerato \"Ghosts\" di Michael Jackson, della durata di 39 minuti e 32 secondi, superato di gran lunga dalla concezione espansa consentita dall'era connettiva della rete; tra i pi\u00f9 lunghi in questo senso, il video interattivo realizzato dal team We are from L.A. noti anche come Pierre Dupaquier e Clement Durou per l'artista Americano Pharrell Williams in occasione del lancio del brano Happy; il video dura infatti 24 ore ed \u00e8 fruibile nell'arco di un'intera giornata \"reale\" con uno speciale sistema interattivo reso possibile da pi\u00f9 di 360 clip combinati insieme. Questo record sembra per\u00f2 essere battuto dal cantante italiano \"alfa\" con un videoclip di 25 ore, appartenente alla canzone \"testa tra le nuvole pt 2\"\nIl record di videoclip pi\u00f9 costoso al mondo \u00e8 stato raggiunto nel 2006 dal videoclip di \"From Yesterday\" dei Thirty Seconds to Mars con ben 13 milioni di dollari spesi per la realizzazione del video; al secondo posto si trova Michael Jackson con il singolo \"Scream\", uscito nel 1995 (costato 7.5 milioni di dollari), seguito al terzo posto da Britney Spears con il singolo \"Work Bitch\" (costato 6,5 milioni di dollari).\nTra i video inseriti da NME nella classifica dei 50 video peggiori della storia figura Velouria dei Pixies. Fu realizzato per consentire ai Pixies di partecipare a Top of The Pops e per questo realizzato in fretta e furia.\nVideoclip, le principali rubriche in rete.\nNumerose le rubriche internazionali dedicate ai video musicali. Una delle risorse pi\u00f9 antiche \u00e8 il Music Video Database, organizzato per schede, consente di ricercare numerose videografie per regista e per musicista. Pi\u00f9 interattivo e orientato all'incorporamento attraverso youtube di tutte le novit\u00e0 del settore videoclip \u00e8 l'IMVDB ovvero L'internet Music Video Database, archivio di risorse multimediali che include anche redazionali dedicati agli autori di video musicali; la ricerca interna consente di risalire a videografie complete degli autori inseriti. Tra i portali che fanno attivit\u00e0 redazionale, ovvero recensioni, interviste e news legate al mondo del videoclip i pi\u00f9 aggiornati sono Videostatic e Promonews per quanto riguarda la rete internazionale. Per quanto riguarda invece la scena italiana, il pi\u00f9 attivo con recensioni quotidiane, interviste e classifiche \u00e8 Videoclip Italia, nel quale sono presenti le rubriche \"Fotoromanzi\", dove si raccontano storie e aneddoti riguardanti la storia dei videoclip in Italia, e \"Tema libero\" che si occupa con cadenza settimanale di stilare i migliori video nazionali e non per tematiche di riferimento. Sulla rivista online di cinema Sentieri Selvaggi da molti anni e con una scadenza mensile viene aggiornata una rubrica dedicata ai videoclip affrontata dal punto di vista del linguaggio cinematografico. Altra rubrica italiana aggiornata quotidianamente con un approccio che privilegia i registi e chi i videoclip li realizza \u00e8 quella curata dal critico cinematografico e musicale Michele Faggi per indie-eye network e semplicemente chiamata Videoclip. La rubrica include recensioni e monografie sui registi contemporanei e non di videoclip, video in esclusiva, interviste ai maggiori autori di videoclip.\nLyric video.\nUn lyric video \u00e8 costituito eminentemente da testo. Nel 1987, Prince realizz\u00f2 il video per \"Sign o' the Times\". Il video presenta il testo in forma animata, attraverso una serie di forme geometriche astratte, ideate da Bill Konersman.\nNel 1990 George Michael realizza \"Praying for Time\" come lyric video. George Michael, rifiutandosi di fare un video tradizionale della canzone, costringe quindi la sua etichetta a realizzarne uno con solo il testo su sfondo nero.\nUn lyric video adesso viene comunemente realizzato prima del video tradizionale, come lancio preliminare della canzone; esempi di questo tipo sono presenti nelle videografie di Cee Lo Green, Lady Gaga, Katy Perry, Muse, Maroon 5, One Direction e Avenged Sevenfold.\nVideoclip nel diritto d'autore italiano.\nNel corso degli anni Ottanta il videoclip si diffonde in italia come prodotto commerciale destinato alla riproduzione televisiva, al fine di promuovere la registrazione fonografica di supporto. La componente visiva era certamente tutelata, riconosciuta come opera dell'ingegno, ma la componente musicale (componente principale del videoclip a scopo promozionale) veniva considerata, dagli articoli 72 e seguenti della legge 633/1941, un diritto connesso e quindi meno protetto del diritto d'autore. In quanto diritto strettamente connesso, il produttore della componente musicale ha diritto per cinquanta anni dalla prima fissazione di autorizzare riproduzione, distribuzione, noleggio, messa a disposizione del pubblico, ha diritto al compenso per comunicazione, e di opposizione all'utilizzo.\nNegli anni Novanta il legislatore italiano \u00e8 intervenuto in materia, per risolvere l'assurda situazione che si era creata, ovvero che il videoclip musicale non solo non era ritenuto opera unitaria e neppure opera composta, ma la componente musicale era protetta da un diritto connesso.\nDalla combinazione dell'art. 10 del D. Lgs 685/1994 e l'art. 8 del D. Lgs 154/1997, si evince che il videoclip viene inserito in una categoria di opere tutelate dai diritti connessi. Si stabilisce ora (art. 78-ter della legge sul diritto d'autore) che \"Il produttore di opere cinematografiche o audiovisive o di sequenze di immagini in movimento [...]\", \u00e8 titolare del diritto esclusivo di autorizzarne la riproduzione, la distribuzione, il noleggio, attribuendo ai predetti diritti una durata di cinquanta anni dalla fissazione. La protezione accordata, anche se destinata al titolo II della legge, quindi ai diritti connessi, \u00e8 sostanzialmente molto vicina e quasi assimilabile alle opere d'ingegno tutelate dal diritto d'autore.\nIl videoclip musicale non \u00e8 considerata un'opera semplice, ma composta. Non si tratta di un'opera mista, ma un'opera in cui immagini e musica sono allo stesso livello e sono integrate, rendendo la musica il soggetto della sequenza d'immagini. Salvo qualche eccezione, il compositore e detentore dei diritti dell'opera musicale, non avr\u00e0 mai i requisiti per essere considerato coautore del videoclip, e allo stesso tempo non potr\u00e0 neanche godere dei diritti per il caso di elaborazione o adattamento dell'opera.\nAccuse di sessismo.\nI video musicali pubblicati negli anni '80 in genere raffiguravano le donne come elementi seducenti. In linea con gli stereotipi tipici, le donne sono state descritte come attraenti ma sottomesse. Sebbene i talenti delle donne possano essere riconosciuti, la loro abilit\u00e0 non ha mai superato quella degli uomini; questo concetto \u00e8 evidente nel video degli AC/DC per \"Sink the Pink\". Nel video uno dei personaggi principali \u00e8 una donna sicura di s\u00e9 che \u00e8 un'abile giocatrice di biliardo. Usa il suo talento e la sua sessualit\u00e0 per attirare l'attenzione, ma non viene mostrata come pi\u00f9 talentuosa dei personaggi maschili.\nIn uno studio del 1987 sono state analizzate trenta ore di contenuti di MTV. I risultati hanno suggerito: il 57% dei video musicali mostrava che le donne venivano rese come oggetto, il 17% mostrava che i talenti delle donne venivano presi in considerazione, ma il loro ruolo sessuale era evidenziato, il 14% non si allineava agli stereotipi tipici e il 12% riconosceva l'indipendenza delle donne. Oltre a questi risultati, il contatto fisico \u00e8 stato mostrato in oltre il 50% dei video musicali e le donne sono state spesso viste in abiti seducenti.\nAll'inizio del 1990 MTV ha creato un dipartimento per gli standard dei programmi che mirava a rifiutare i video musicali con contenuti estremamente grafici ed espliciti. Ha cercato di vietare qualsiasi segno di nudit\u00e0 femminile e violenza diretta verso figure femminili. Ad esempio, MTV ha rifiutato il video di \"Justify my Love\" di Madonna a causa del suo contenuto esplicito. Dopo l'implementazione di questo programma, \u00e8 stato condotto uno studio per analizzare la centralit\u00e0 e la rappresentazione delle donne nei 100 video pi\u00f9 popolari del decennio. Questo studio ha prima ordinato uomini e donne nelle categorie di figure di primo piano o di supporto nei video che rivelano che gli uomini sono pi\u00f9 numerosi delle donne nei ruoli principali con un margine di cinque a uno. In secondo luogo, lo studio ha classificato i ruoli principali in sette rappresentazioni principali: artista, posatore, comico, attrice, sovrumano, ballerino o amante della folla. L'analisi ha rilevato che la maggior parte delle donne in ruoli di leadership sono state ritratte come poser (35%) o ballerine (29%), mentre gli uomini in ruoli principali sono stati erogati in modo pi\u00f9 equo tra le sette categorie. Ritrarre le donne prevalentemente come ballerine o poser implicava che, negli anni '90, le donne non avevano bisogno di mostrare talento musicale, ma invece talento fisico che enfatizzasse un atteggiamento sessuale. Nel frattempo, l'eguale esborso degli uomini tra le categorie suggeriva che gli uomini potessero esibire meglio abilit\u00e0 di abilit\u00e0 musicali e di esecuzione.\nAltri studi hanno analizzato 123 video musicali di vari generi trasmessi nell'estate del 1995. Il 44,7% dei video non presentava una donna in un ruolo centrale, mentre il 31,7% dei video ritraeva le donne come convenzionali, nel senso che servivano come oggetti o puntelli sensoriali al desiderio maschile romantico. Tuttavia, la natura apertamente sessuale delle donne in questi video non \u00e8 stata l'unica cosa analizzata. Sono state prese in considerazione anche le manifestazioni di genere sotto forma di segnali sessuali non verbali, dimostrando che le donne potrebbero anche essere descritte come pi\u00f9 sessuali in modo subliminale rispetto agli uomini. Ad esempio, nei video solo l'1,24% degli uomini si \u00e8 toccato i capelli rispetto al 38,35% delle donne. Inoltre, solo il 26,80% dei maschi ha ballato in modo suggestivo nei loro video rispetto al 74% delle femmine. Lo studio esamina la distinzione tra l'importanza e la rappresentazione delle rappresentazioni di genere maschile e femminile all'interno dei video musicali degli anni '90.\nNel 2005 il video musicale di \"These Boots Are Made for Walkin\", che vedeva Jessica Simpson nel personaggio di Daisy Duke, \u00e8 stato controverso per aver caratterizzato la Simpson in abiti \"rivelatori\" e lavare l'auto del generale Lee con il proprio bikini. La controversia ha portato al divieto del video musicale in alcuni paesi.\nLa sessualit\u00e0 nei video musicali pu\u00f2 essere percepita come qualcosa di positivo o negativo, a seconda dello spettatore. \u00c8 cresciuto e ha avuto un impatto sul mondo. Nel 2008, le canzoni sessuali erano in cima alle classifiche di Billboard. Alcuni video musicali a sfondo sessuale hanno portato un diverso grado di disagio alle persone, portandoli al divieto. Ad esempio, il video musicale di Madonna per \"What It Feels Like for a Girl\" \u00e8 stato vietato a causa della sessualizzazione e della rappresentazione delle ragazze come violente e non tradizionali.\nNegli anni 2010 gli artisti hanno continuato a raccogliere titoli per i contenuti provocatori nei loro video musicali. Ad esempio, il video musicale di Rihanna per la canzone \"S&amp;M\", in cui simula il sesso con una bambola a grandezza naturale e indossa abiti da bondage, ha suscitato molta attenzione da parte dei media ed \u00e8 stato bandito in 11 paesi. YouTube ha richiesto ai suoi utenti di confermare di avere 18 anni prima di poter visualizzare il video. La regista del video, Melina Matsoukas, ha risposto alla controversia dicendo che riteneva che fosse un successo perch\u00e9 le immagini provocatorie creavano un dialogo attorno al video. Al contrario, \"Everyday\" di Ariana Grande Il video che mostra diverse coppie che iniziano a fare sesso in vari luoghi pubblici, come su un autobus, \u00e8 stato elogiato per la sua positivit\u00e0 sessuale e l'inclusione di diverse razze e orientamenti sessuali.\nAlcune ricerche hanno esaminato gli effetti che i video musicali che oggettivano sessualmente le donne hanno sulla percezione dell'immagine corporea femminile. Uno studio su studenti universitari ha scoperto che le giovani donne con bassa autostima avevano maggiori probabilit\u00e0 di vedere il loro corpo in una luce negativa dopo l'esposizione a un video musicale sessualmente \"oggettivante\". Lo stesso studio ha rilevato che l'esposizione a video musicali oggettivanti sessualmente ha ridotto gli estremi dei concetti delle giovani donne di un peso corporeo ideale. Uno studio del 2017 ha trovato una relazione tra il contenuto sessuale nei video di musica dance e gli atteggiamenti negativi nei confronti del sesso e della sessualit\u00e0 tra i giovani adulti negli Stati Uniti e in Australia.\nAlcuni studiosi hanno notato che i contenuti sessualizzati nei video musicali raramente descrivono la non eterosessualit\u00e0. Frederik Dhaenens ha sottolineato che quando i video musicali presentano contenuti gay, spesso implica una \"formazione eteronormativa delle identit\u00e0 gay e lesbiche\", citando come esempio \"Stesso amore\" di Macklemore e Ryan Lewis. Il video musicale di Carly Rae Jepsen \"Call Me Maybe\" dimostra l'eteronormativit\u00e0 nei video musicali. Le sue scene ritraggono figure eterosessuali stereotipate che reiterano l'eterosessualit\u00e0. Il video musicale si concentra sull'eterosessualit\u00e0 utilizzando l'omosessualit\u00e0 per attirare l'attenzione sul video. Video musicali come \"True Romance\" dei Disclosure enfatizzano l'omosessualit\u00e0 su piccola scala. Viene presentato in piccole quantit\u00e0 per includere la diversit\u00e0 e l'attrazione sessuale. I video musicali degli artisti descrivono l'eterosessualit\u00e0 ma includono anche l'omosessualit\u00e0 per abbracciare il cambiamento sociale.\nEspansione dei social media.\nYouTube ha continuato a crescere negli anni 2010 dopo mezzo decennio di successi dal suo lancio negli anni 2000. I temi sessuali sono stati esplorati in video che hanno raggiunto un'enorme popolarit\u00e0 su tale social media. Il singolo del 2014 di Meghan Trainor \"All About That Bass\" \u00e8 un esempio di questa tendenza, anche se pi\u00f9 mite, poich\u00e9 i temi sessuali erano molto sottili. Tuttavia, il video ha accumulato oltre 2,3 miliardi di visualizzazioni su YouTube a novembre 2019. Anche negli anni 2010 \u00e8 arrivata l'ascesa di piattaforme di streaming musicale come Spotify, che ha raggiunto 248 milioni di utenti attivi entro ottobre 2019.\nGli studi hanno dimostrato che i video musicali con personaggi afroamericani tendono a presentare un numero significativamente maggiore di rappresentazioni di atti sessuali rispetto ai video con personaggi bianchi. Ad esempio, le donne afroamericane hanno maggiori probabilit\u00e0 di essere descritte come impegnate in comportamenti sessuali e indossano abiti provocanti. Uno studio sull\"'American Journal of Health Education\" ha attribuito \"messaggi sessuali franchi, oggettivazione e immagini apertamente sessuali\" dei video musicali all'apatia verso questi comportamenti nelle ragazze afroamericane. Il giornale lo considerava pericoloso alla luce dell'aumentato rischio di HIV per gli afroamericani. \u00c8 stato suggerito dallo studioso Jacob Turner che le societ\u00e0 gestite da bianchi come Viacom (che possiede MTV) sono pi\u00f9 disposti a pagare per i video musicali di artisti afroamericani che perpetuano stereotipi razziali e sessuali, spiegando cos\u00ec perch\u00e9 i video afroamericani sono sproporzionatamente sessualizzati rispetto ai video bianchi.\nArtisti asiatici, come BoA, sono stati accusati di presentare stereotipi occidentali sulla sessualit\u00e0 femminile asiatica nei loro video musicali nel tentativo di guadagnare popolarit\u00e0 negli Stati Uniti. Anche i giapponesi Koda Kumi e AKB48 presentano la sessualit\u00e0 nei loro video musicali. Il video musicale della star maschile K-pop Rain per la sua canzone \"Rainism\" \u00e8 stato accreditato per aver contribuito a confutare gli stereotipi degli uomini asiatici come effeminati e deboli che raffigurano un uomo asiatico in varie situazioni sessuali, principalmente con donne bianche.\nNell'articolo \"\"Sex and the Spectacles of Music Videos: An Examination of the Portrayal of Race and Sexuality in Music Videos\", Jacob Turner studia il comportamento sessuale rappresentato nei video musicali da due razze. Il suo studio ha rivelato che le donne afroamericane avevano maggiori probabilit\u00e0 di ritrarre contenuti sessuali rispetto alle donne bianche nei video musicali trasmessi in televisione negli Stati Uniti. Ci\u00f2 includeva sia l'uso di abbigliamento provocante che atti sessuali nei video, che alla fine hanno mostrato come i ruoli di genere e la razza abbiano un ruolo nella quantit\u00e0 di contenuti sessuali nei video musicali. Nell'articolo di Erika VanDyke \"Razza, corpo e sessualit\u00e0 nei video musicali\"\", spiega come gli uomini appaiano pi\u00f9 spesso nei video musicali rispetto alle donne. Gli uomini sono generalmente ritratti come personaggi \"potenti\" e \"aggressivi\". Di conseguenza, le donne occupano ruoli stereotipati femminili in questi video musicali e di solito sono viste come passive e sottomesse.\nCuriosit\u00e0.\nIn alcuni video musicali sono presenti degli easter eggs:"}
{"id": "279185", "revid": "247222", "url": "https://it.wikipedia.org/wiki?curid=279185", "title": "Paolo Mengoli", "text": "Biografia.\nNel 1968 \u00e8 il vincitore del Festival di Castrocaro e incide il suo primo 45 giri con le canzoni \"Arrivederci\" di Umberto Bindi e \"Per un bacio d'amor\". Nel 1969, con la canzone \"Perch\u00e9 l'hai fatto\", scritta con Mino Reitano e il testo dalla giornalista Donata Giachini, vende oltre mezzo milione di 45 giri tra Italia ed estero. \u00c8 finalista alla sesta edizione di Un disco per l'estate a Saint Vincent e partecipa al Cantagiro dello stesso anno, inoltre vince la Reggia d'oro di Caserta, manifestazione che raggruppa tutti i vincitori dei vari festival e rassegne musicali di quell'anno.\nHa partecipato a varie edizioni del Festival di Sanremo, nel 1970 con \"Ahi! Che male che mi fai\", canzone composta da due allora promettenti autori Toto Cutugno e Cristiano Minellono, nel 1971, con \"I ragazzi come noi\" e nel 1992 con \"Io ti dar\u00f2\". Nel 1970 \u00e8 uno dei finalisti della gara musicale \"Settevoci\" in onda su Rai Uno, ideata e condotta da Pippo Baudo. Nello stesso anno vince il Cantagiro con \"Mi piaci da morire\", vince il premio della critica come migliore interprete partecipando in rappresentanza per l'Italia allo Yamaha Music Festival a Tokio in Giappone, manifestazione alla quale, dal 20 al 22 novembre, hanno preso parte artisti in rappresentanza di 36 paesi.\nNel 1971, con la canzone \"Ora ridi con me\", partecipa per la seconda volta a \"Un disco per l'estate\", piazzandosi tra i dodici finalisti. Con la medesima canzone vince il Festival di Rieti e il Festival di Pesaro. Nel 1972 con la canzone \"Cento lacrime gi\u00f9\" partecipa nuovamente a \"Un disco per l'estate\". Nel 1977 rappresenta l'Italia all'Interfestival in Bulgaria, manifestazione canora che ancora una volta lo vede vincere il premio della critica con la canzone \"Amore scusami\".\nNel 1982 con la canzone \"Ricominciare insieme\" partecipa nuovamente ad \"Un disco per l'estate\". Nel 1989 \u00e8 la rivelazione della trasmissione televisiva di Canale 5 \"Una rotonda sul mare\", gara canora tra le canzoni degli anni sessanta alla quale partecipa con \"Perch\u00e9 l'hai fatto\" e nel corso della quale, battendo artisti come Gino Paoli, Peppino Di Capri e Jimmy Fontana, giunge da vero outsider alla finalissima. L'anno successivo \u00e8 nuovamente in gara alla seconda edizione della medesima trasmissione televisiva con \"Mi piaci da morire\" dove battendo Little Tony accede alle semifinali. Nel novembre del 1990 al Teatro Goldoni di Venezia riceve il Leone d'oro nell'ambito della VI Edizione del Festival della musica leggera.\nDal 1997 al 2006 \u00e8 ospite in varie trasmissioni della Rai legate a Telethon. Negli anni 1997, 1998 l'autore e regista Michele Guard\u00ec lo chiama come voce solista per il programma di Rai Due \"I fatti vostri\", dove lancia e porta al successo il brano \"Quanto t'ho amato\" di Roberto Benigni. Nel giugno del 1999, la tv di stato cubana lo invita a partecipare ad uno degli show televisivi pi\u00f9 seguiti dell'isola caraibica, in un periodo dove l'embargo imposto dall'America era ai massimi livelli. Nel 2004 partecipa in qualit\u00e0 di ospite al concerto di fine anno su Rai Uno \"L'anno che verr\u00e0\" condotto da Carlo Conti.\nDal 2005 al 2007 \u00e8 ospite ricorrente e opinionista nel programma di Rai Due \"L'Italia sul 2\". Nel 2005 partecipa al reality show \"Ritorno al presente\" condotto da Carlo Conti su Rai Uno in prima serata. Nel 2006 partecipa ancora in qualit\u00e0 di ospite al concerto di fine anno su Rai Uno \"L'anno che verr\u00e0\", condotto da Conti. Nel 2006 e 2007 \u00e8 protagonista con altri interpreti nella trasmissione \"Domenica In\", sempre su Rai Uno. Nel 2007, il 5 ottobre viene invitato in rappresentanza per l'Italia a New York al Columbus Day con un concerto tenutosi al Christ The King Auditorium.\nNel 2008 \u00e8 protagonista nei programmi di Rai Uno \"I raccomandati\" e \"I migliori anni\". Nel 2009 partecipa in qualit\u00e0 di ospite al concerto di fine anno su Rai Uno \"L'anno che verr\u00e0\" condotto da Fabrizio Frizzi. Nel 2010 partecipa nei programmi televisivi di Rai Uno \"I soliti ignoti\", \"La prova del cuoco\", \"Ciak... si canta!\" e alla trasmissione di fine anno \"L'anno che verr\u00e0\" condotta da Mara Venier e Pino Insegno. Nel 2010 nel 2011 e nel 2012 Michele Guard\u00ec e Anna Maria Flora lo vogliono come inviato al Festival di Sanremo dove cura i collegamenti con gli ospiti partecipanti per la trasmissione \"Mezzogiorno in famiglia\" su Rai Due.\nNel 2011 partecipa alla trasmissione \"Cristianit\u00e0\" su Rai International in occasione della beatificazione di Giovanni Paolo II, interpretando la canzone \"Ora parlami d'amore\" da lui composta per l'occasione.\nNel 2012 partecipa costantemente come opinionista sui Rai Due alla trasmissione \"L'Italia sul 2\" condotta da Milo Infante e Lorena Bianchetti.\nNello stesso anno viene invitato per la terza volta in Canada a Niagara Falls (Toronto), per una serie di concerti nel teatro \"Niagara Fallsview Casino Resort\".\nNel dicembre del 2012 in occasione delle feste natalizie propone un cd singolo con la canzone \"Buon Natale a te\", dedicata a tutti i bimbi del mondo.\nNel 2013 viene invitato ancora in Canada dall'emittente radio televisiva Chin Radio, come ospite in occasione del \"Valentine Day\" dove fa registrare il tutto esaurito nel gran gal\u00e0 organizzato per l'occasione. Grande successo riscuote anche a Sint Maarten nei Caraibi, dove, per ben cinque concerti in uno dei pi\u00f9 importanti casin\u00f2 dell'isola, il Royale, ottiene il \"sold out\".\nDal 2014 ad oggi fa parte in qualit\u00e0 di giurato/selezionatore/ presidente, nelle giurie che selezionano cantanti, autori e da qualche anno anche cabarettisti e imitatori, partecipanti al festival delle Voci e volti nuovi di Castrocaro Terme. Un ritorno alle origini avendone lui vinto l'edizione del 1968.\nNel 2020 pubblica per Music Universe a.c.m. il singolo \"Io voglio stare con te\", scritto a quattro mani con Luigi Mosello.\nL'attivit\u00e0 di solidariet\u00e0.\nLa nazionale italiana cantanti.\nIl 10 ottobre del 1975 ha fondato, assieme a Mogol, Gianni Morandi e Claudio Baglioni, la Nazionale italiana cantanti, squadra di calcio creata per promuovere e sostenere progetti di solidariet\u00e0.\nNella Nazionale cantanti ha ricoperto il ruolo di portiere e ha partecipato in totale a 440 partite, che lo rendono l'artista con il maggior numero di presenze nella squadra. Nel 1998 \u00e8 sceso in campo a Sarajevo, da poco uscita dalla guerra, e nel 1999 a Varsavia, al cospetto di Lech Wa\u0142\u0119sa. A Roma nel 2000, in occasione di un'iniziativa per la pace nel Medio Oriente, ha incontrato Yasser Arafat e Shimon Peres.\nCon la Nazionale ha sostenuto progetti e cause sociali a favore, tra gli altri, dell'AISM, della Croce Rossa Internazionale, di Emergency, del WWF (insieme a Dragunov) della FAO.\nAltre iniziative.\nDal 1998 al 2007 ha partecipato a Telethon per sostenere la raccolta fondi per la ricerca.\nA Bologna \u00e8 da decenni testimonial della FANEP, associazione di famiglie dei pazienti del reparto di neurologia pediatrica operante all'interno del Policlinico Sant'Orsola-Malpighi, per la quale ha organizzato e diretto diversi eventi destinati alla raccolta fondi.\nA fronte del suo impegno sociale Mengoli ha ricevuto illustri e autorevoli segni di stima, incontrando il Presidente della Repubblica Italiana Oscar Luigi Scalfaro nel 1986, Papa Giovanni Paolo II nel 1999 e il Presidente Carlo Azeglio Ciampi nel 2005.\nDopo l'incontro con il Pontefice ha scritto una canzone melodica a cui, per\u00f2, non riusciva ad abbinare il testo giusto.\nSolo dopo qualche giorno dalla sua scomparsa, gli venne l'idea di trasformare una sua preghiera in un testo da apporre alla musica gi\u00e0 esistente, dal titolo: \"Ora parlami d'amore\", dove nelle strofe vengono citate alcune frasi storiche, pronunciate dall'allora Santo Padre in occasione dei suoi innumerevoli viaggi.\nPaolo Mengoli ha presentato questo brano, in anteprima mondiale, nel programma \"Cristianit\u00e0\" di Rai International, condotto da Suor Miriam Castelli. \u00c8 stato stampato un CD corredato dal videoclip della canzone \"Ora parlami d'amore\"."}
{"id": "279187", "revid": "8596", "url": "https://it.wikipedia.org/wiki?curid=279187", "title": "Nazionale Cantanti", "text": ""}
{"id": "279188", "revid": "1381093", "url": "https://it.wikipedia.org/wiki?curid=279188", "title": "Campionato mondiale di Formula 1 2006", "text": "Il campionato mondiale di Formula 1\u00a02006 \u00e8 la 57\u00aa edizione del Campionato mondiale di Formula 1, manifestazione organizzata dalla FIA come maggior competizione internazionale di automobilismo con vetture a ruote scoperte. Squadre e piloti si contenderanno, in una competizione di diciotto Gran Premi, il titolo di campione costruttori e di campione piloti. Iniziata il 12 marzo, \u00e8 terminata il 22 ottobre.\nIn entrambi i titoli si confermano campioni del mondo per il secondo anno consecutivo Fernando Alonso e la Renault.\nLa pre-stagione.\nIl calendario.\nIl calendario prevedeva inizialmente le stesse gare disputate nel 2005 ma in seguito gli organizzatori del Gran Premio del Belgio, originariamente da disputarsi il 17 settembre, comunicarono l'impossibilit\u00e0 di svolgere l'evento: l'8 febbraio la FIA annunci\u00f2 pertanto che la Royal Automobile Club Belgique (RACB) era stata costretta a cancellare la gara per lavori di rifacimento sul tracciato di Spa-Francorchamps. Il sindaco di Rio de Janeiro aveva dapprima offerto il suo circuito cittadino come possibile sostituzione, ma la FIA rispose che il Gran Premio del Belgio non poteva essere rimpiazzato. La gara continu\u00f2 comunque a ricevere un grande supporto da parte dei piloti e del presidente della FIA Max Mosley, tanto che il Gran Premio fece il suo rientro in calendario nel 2007.\nAccordi e fornitori.\nQuella del 2006 \u00e8 l'ultima stagione con due fornitori diversi, la giapponese Bridgestone e la francese Michelin, per gli pneumatici. Nel dicembre 2005 la FIA annunci\u00f2, a partire dalla stagione 2007, l'entrata in scena del fornitore unico degli pneumatici. Cinque giorni dopo, la Michelin annunci\u00f2 l'abbandono della Formula 1 alla fine della stagione 2006, poich\u00e9 non voleva essere l'unica fornitrice. Al termine del 2005 quattro scuderie, la Minardi, la Sauber, la BAR e la Jordan, chiudono i battenti: la prima venne acquisita dalla Red Bull Racing diventando una succursale della scuderia austriaca, nella quale potr\u00e0 crescere i suoi giovani talenti. Nonostante la mobilitazione dei tifosi, la ex Minardi prese il nome di Scuderia Toro Rosso (Toro Rosso \u00e8 la traduzione letterale in italiano di Red Bull); la Sauber venne acquisita dalla BMW, che chiuse cos\u00ec la sua collaborazione con la Williams che proseguiva dal 2000.\nLa BMW, che aveva acquistato l'80% delle azioni lasciando a Peter Sauber il 20%, opt\u00f2 per mantenere almeno il nome della Sauber rinominando la squadra BMW Sauber. Le azioni della BAR furono acquistate dalla Honda, di cui era gi\u00e0 fornitrice dei motori, cambiando il proprio nome all'inizio della stagione in Honda Racing F1 Team; la Jordan, infine, cambi\u00f2 ufficialmente il proprio nome in Midland F1 dopo essere stata acquisita dal gruppo Midland al termine del 2004. Il 2006 vide anche l'ingresso di una nuova scuderia giapponese, la Super Aguri F1, fondata dall'ex pilota Aguri Suzuki: la Super Aguri notific\u00f2 la sua intenzione di iscriversi alla FIA solo il 1\u00ba novembre 2005, pochi giorni prima del termine ultimo fissato dal regolamento dall'organismo sportivo per il 15 novembre, ma inizialmente gli altri iscritti si trovarono concordi nel non approvare l'entrata della nuova squadra. Successivamente la Super Aguri ricevette il consenso, da parte delle altre squadre, per gareggiare pagando i 48 milioni di dollari richiesti. La partecipazione della squadra venne confermata dalla FIA il 26 gennaio 2006.\nTra il 2005 e il 2006 la societ\u00e0 propriet\u00e0 della Formula 1 ebbe significativi cambiamenti: nel novembre 2005 la SLEC Holdings, detentrice della Formula One Group, venne venduta da Ecclestone ad un gruppo d'affari con la mediazione della Speed Investments, composto tra gli altri da Bayerische Landesbank, JP Morgan Chase e Lehman Brothers. Il 25 novembre la CVC Capital Partners annunci\u00f2 l'acquisizione delle azioni detenute da Ecclestone (il 25% della SLEC) portando al 48% il possesso delle azioni della Bayerische Landesbank, prese tramite la Speed Investments. Il 30 marzo, la CVC acquista le rimanenti azioni e pi\u00f9 avanti la Commissione Europea di Controllo annuncia la sua approvazione per questa operazione finanziaria, a condizione ulteriore che la CVC prenda il controllo della spagnola Dorna Sports, promotrice della MotoGP. Gi\u00e0 due giorni prima, il 28 marzo, la CVC annuncia con un comunicato stampa il completamento della transazione, diventando di fatto il gestore dei diritti finanziari e commerciali della Formula 1.. Ecclestone reinvestir\u00e0 il capitale rimasto dentro una sua nuova compagnia, la Alpha Prema.\nDi fatto passer\u00e0 come socio di minoranza, ma continuer\u00e0 ancora ad occuparsi dell'aspetto organizzativo della massima serie, oltre naturalmente a rimanere il proprietario della Formula One Management, il gestore e diffusore dei diritti televisivi. Un'altra vittoria di Ecclestone riguarda la controversia con l'associazione di squadre interne alla stessa F1, la Grand Prix Manufacturers Association e la sua minaccia, avvenuta nei primi mesi del 2005, di creare un campionato alternativo alla serie (la Grand Prix World Championship). Il 27 marzo 2006 le cinque squadre accettano le modifiche per la stagione 2008, riducendo fortemente le pretese per la disputa del nuovo campionato di \u201copposizione\u201d. Il 14 maggio, i membri della GPMA confermano la sottoscrizione di un \"Memorandum of Understanding\", il primo passo per la firma del nuovo Patto della Concordia scadente alla fine del 2007. Cinque giorni dopo, la Alpha Prema di Bernie Ecclestone e la CVC Capital Partners siglano il Memorandum con la Grand Prix Manufacturers Association dove si stabilisce che i cinque team ribelli continueranno a partecipare in Formula 1 almeno fino al termine della stagione 2012.\nScuderie e piloti.\nScuderie.\nLa BMW, dopo aver terminato la sua collaborazione con la Williams, acquista la Sauber e corre, da quest'anno, con il nome di BMW Sauber F1 Team. La Honda rileva integralmente le strutture della BAR correndo con il nome di Honda Racing F1 Team. La Toyota, in pista con la Toyota TF106 nelle prime sei gare della stagione, introduce la nuova TF106B. La Red Bull acquista la Minardi creando una scuderia satellite con il nome di Scuderia Toro Rosso. La Jordan assume ufficialmente la denominazione di Midland F1 Racing confermando la collaborazione con Toyota. Similmente alla Red Bull, anche la Honda, per mezzo della Super Aguri, usufruisce di uno \"junior team\" nel quale corre Sato. La Williams passa alla motorizzazione della Cosworth. La McLaren, che proseguiva nella sua lunga collaborazione con Mercedes, stipul\u00f2, a partire dal Gran Premio d'Ungheria, un contratto di sponsorizzazione con la Intel per rimpiazzare l'uscente West. In seguito si accord\u00f2 con la Vodafone, che sarebbe diventata lo sponsor principale a partire dal 2007. A causa del mancato accordo tra la McLaren e la Intel, quest'ultima si accord\u00f2 come partner tecnologico della BMW Sauber. Il proprietario della Midland, Alex Shnaider, poco prima del Gran Premio d'Italia, annunci\u00f2 la vendita della scuderia, per una cifra vicina ai 20 milioni di sterline (compresa l'iscrizione, la cifra lievita attorno ai 68 milioni di sterline) ad un consorzio olandese, denominato Spyker Cars, guidato da Michiel Mol.\nLa scuderia mantenne l'accordo per la motorizzazione Toyota e venne denominata \"Spyker MF1 Racing\", gareggiando negli ultimi tre Gran Premi della stagione con una nuova livrea, arancione e argento, che rimpiazza la colorazione rossa, bianca e argento della Midland. La Williams ha introdotto numerosi cambiamenti particolarmente significativi per via del nuovo V8 dopo l'abbandono della BMW, la Red Bull Racing utilizza ora i motori forniti dalla Ferrari che rimpiazzano quelli della Cosworth. La Williams e la Toyota cambiano il fornitore degli pneumatici e passano alla Bridgestone, assecondando i desideri della Michelin di ridurre il numero delle forniture durante la sua ultima stagione. La Scuderia Toro Rosso, che quando era ancora nominata Minardi utilizzava le coperture della Bridgestone, passa alla Michelin in linea con i dettami della squadra principale. La Super Aguri F1 invece riceve un grandissimo supporto tecnologico e motoristico dalla Honda, che sponsorizza anche il pilota principale, Takuma Sat\u014d; corre le prime gare con una versione aggiornata della Arrows A23 risalente al 2002, la SA05. In Germania presenta la sua nuova vettura, la SA06, che presenta una porzione del vecchio progetto sulla A23.\nPiloti.\nNelson Piquet Jr. ha svolto alcuni test per la BAR in vista di un probabile ruolo come terzo pilota per la nuova squadra satellite della casa giapponese. Questa possibilit\u00e0 in seguito sfuma e il figlio di Nelson Piquet, che ha conteso fino all'ultimo il titolo 2006 della serie GP2 a Lewis Hamilton, alla fine della stagione firma un contratto con la Renault come quarto pilota e collaudatore per il 2007. Prima e durante la stagione 2006, ci furono molte notizie attendibili su un interessamento della Ferrari per ingaggiare come pilota Valentino Rossi per la stagione 2007, ventidue anni dopo l'ultimo corridore motociclista\u00a0\u2013 un altro Campione del Mondo, il Venezuelano Johnny Cecotto \u2013 che prese parte a una gara di Formula 1, il Gran Premio di Gran Bretagna del 1984. Questa probabilit\u00e0 sembrava vicina a realizzarsi quando si vide il sette volte campione del mondo di motociclismo prendere parte\u00a0\u2013 e anche con buoni risultati\u00a0\u2013 ai test che la Ferrari programm\u00f2 al Circuito di Valencia e a Fiorano. Pi\u00f9 avanti, altre notizie volevano Rossi ingaggiato dalla Red Bull ma il 24 maggio 2006, quattro giorni dopo il Gran Premio di Montecarlo, Rossi dichiar\u00f2 di rimanere ancora per il futuro a gareggiare nella MotoGP, sostenendo di avere ancora molto da dire in quella categoria.\nUn altro pilota motociclista italiano, quattro volte campione del mondo nella classe 250cc, Max Biaggi ha svolto alcuni test sulla vettura Midland sul Circuito di Silverstone il 18 gennaio 2006. Dopo un'unica sessione per la Midland e aver tentato di trovare un posto nel team, Biaggi rimane un anno senza gareggiare. Queste notizie lentamente sfumano al termine del 2006, quando Biaggi firma un contratto per la stagione 2007 con il team Campione del mondiale Superbike, il Team Alstare Suzuki. Felipe Massa venne scelto come pilota della Ferrari dopo Rubens Barrichello, che passa alla Honda; inizialmente la Ferrari propose il posto di secondo pilota a Jarno Trulli, ma questi rifiut\u00f2 preferendo rispettare il contratto che lo relegava alla Toyota. La Renault conferma Fernando Alonso e Giancarlo Fisichella ma rimpiazza il collaudatore Franck Montagny con il pilota della GP2 Heikki Kovalainen.\nLa McLaren conferma anch'essa Kimi R\u00e4ikk\u00f6nen e Juan Pablo Montoya ma Alexander Wurz lascia la scuderia con il desiderio di trovare una squadra che lo assuma come prima guida, pertanto la squadra promuove Gary Paffett nel ruolo di collaudatore. Pedro de la Rosa rimane come terzo pilota. La Ferrari conferma Michael Schumacher ma rimpiazza quello che per molte stagioni \u00e8 stato il suo compagno di squadra, Rubens Barrichello con un altro pilota brasiliano, Felipe Massa dalla Sauber. Massa era stato collaudatore alla Ferrari nel 2003. La Williams promuove Nico Rosberg come secondo pilota dietro Mark Webber. Alexander Wurz viene ingaggiato come terzo pilota. L'indiano Narain Karthikeyan viene retrocesso al ruolo di secondo collaudatore. La Honda acquista Rubens Barrichello dalla Ferrari per rimpiazzare Takuma Sat\u014d. La Red Bull Racing decide di promuovere David Coulthard e Christian Klien come piloti a tempo pieno. Liuzzi scender\u00e0 provvisoriamente al ruolo di secondo pilota prima di passare al nuovo team satellite della Red Bull, la Toro Rosso. Con Robert Doornbos diventa il collaudatore della squadra. La nuova Sauber acquistata dalla BMW si avvale del pilota tedesco Nick Heidfeld dal suo vecchio partner, la Williams. Conferma Jacques Villeneuve e acquista il polacco Robert Kubica come terzo pilota. La Midland trattiene Tiago Monteiro e acquista il vecchio pilota della Minardi Christijan Albers per rimpiazzare Narain Karthikeyan.\nPer il ruolo di terzo pilota optano per un sistema a rotazione. La Toro Rosso confida nei vecchi piloti RBR Vitantonio Liuzzi e Scott Speed e su alcuni vecchi collaudatori della Sauber, con in aggiunta il giovane Neel Jani. La Super Aguri comincia la stagione con Takuma Sat\u014d e Yuji Ide confermando gli intenti del proprietario per una squadra totalmente giapponese. Franck Montagny dalla Renault \u00e8 il terzo pilota. Dopo il Gran Premio di San Marino, al pilota della Super Aguri Yuji Ide viene revocata la superlicenza dalla FIA a causa di una manovra definita scorretta che esclude dalla gara Albers e non rientrer\u00e0 pi\u00f9 in una gara di F1. Viene rimpiazzato dal terzo pilota Franck Montagny a partire dal Gran Premio d'Europa e fino al Gran Premio di Germania, quando il francese viene sostituito da un altro giapponese, gi\u00e0 terzo pilota in sostituzione dello stesso Montagny, Sakon Yamamoto. Dopo il Gran Premio degli Stati Uniti, Juan Pablo Montoya annuncia ufficialmente l'abbandono della scuderia McLaren per andare a correre nella serie americana NASCAR e chiudendo cinque anni di carriera in F1. Il giorno seguente, la scuderia britannica annuncia il rimpiazzo di Montoya con il collaudatore Pedro de la Rosa. Durante il Gran Premio di Germania, Jacques Villeneuve dopo un serio incidente si infortuna e la BMW Sauber annuncia il suo rimpiazzo con il pilota polacco Robert Kubica. I rapporti tra il pilota canadese campione del mondo nel 1997 e il team non erano comunque gi\u00e0 da tempo dei migliori e gran parte degli osservatori considera l'incidente di Hockenheim un pretesto. Il giorno seguente al Gran Premio di Ungheria, il 7 agosto 2006, la BMW Sauber comunica che Villeneuve ha risolto il suo contratto con effetto immediato, con conseguente promozione immediata di Kubica per il resto della stagione.\nCome terzo pilota la BMW annuncia il pilota tedesco di Formula 3 Sebastian Vettel che si far\u00e0 notare dal Gran Premio della Turchia nelle sessioni libere del venerd\u00ec strappando spesso il miglior tempo nelle qualifiche e ricevendo inoltre le congratulazioni dallo stesso Michael Schumacher. L'11 settembre 2006, la Red Bull Racing comunica che l'olandese Robert Doornbos, terzo pilota e collaudatore del team, rimpiazzer\u00e0 l'austriaco Christian Klien per le tre gare finali del campionato.. Per le gare della Cina e del Giappone, Michael Ammerm\u00fcller sostituisce Doornbos nel ruolo del terzo pilota. La nuova scuderia olandese Spyker MF1 Team fondata sulle ceneri della Midland F1, annuncia le sue terze guide per le due gare finali della stagione, rispettivamente in Giappone e Brasile, i piloti della serie GP2 Alexandre Pr\u00e9mat ed Ernesto Viso, nonch\u00e9 Adrian Sutil, gi\u00e0 collaudatore della Midland in Germania e Francia, confermato nel ruolo anche in Giappone. Durante i test svolti a Silverstone durante il mese di settembre i piloti della GP2 Lewis Hamilton, Nelson Piquet Jr, e Adri\u00e1n Vall\u00e9s compiono diversi giri, rispettivamente con la McLaren, la Renault e la Midland F1. Anche Franck Montagny compie alcuni test con la Toyota.\nTabella riassuntiva.\nLe seguenti scuderie e piloti sono iscritti al campionato del 2006.\nCircuiti e gare.\nIl Gran Premio d'Australia viene spostato di qualche settimana a causa della coincidenza con un altro grande evento sportivo, i Giochi del Commonwealth. Per la prima volta, il Bahrein ospita il Gran Premio inaugurale della stagione, il Brasile l'ultimo, mentre il Giappone e la Cina si scambiano le loro date originali.\nModifiche al regolamento.\nRegolamento tecnico.\nCambiamenti significativi al regolamento di Formula 1 sono stati introdotti per il 2006. Nel tentativo di porre un freno alle prestazioni dei motori, aumentate eccessivamente in anni recenti, la cilindrata del motore \u00e8 stata ridotta da 3.0 a 2.4 litri e il numero dei cilindri da 10 a 8. Il cambiamento poneva l'aspettativa di abbassare il picco di potenza di circa 200 cavalli, che si sarebbe dovuto tradurre in una perdita nel tempo sul giro dai tre ai cinque secondi di media su molti circuiti. Per evitare maggiori spese ingegneristiche alle vetture nel breve periodo, la Scuderia Toro Rosso continu\u00f2 ad usare un motore a 10 cilindri e a 3 litri con un limitatore di giri. I test di inizio stagione indicarono che i nuovi motori erano almeno sei secondi pi\u00f9 lenti rispetto alla controparte V10, ma gi\u00e0 durante la prima parte della stagione \u00e8 diventato evidente che, malgrado la diminuzione dell'alimentazione, i tempi sul giro non erano molto lontani da quelli registrati nel 2005: su alcuni circuiti, i giri veloci fatti registrare quest'anno erano realmente pi\u00f9 veloci di quelli segnati l'anno precedente, con i motori V10. Alcuni fornitori di motori hanno indicato che presto i loro piccoli V8 avrebbero potuto raggiungere oltre i 19.000 giri al minuto, che era normale amministrazione per i V10. La Cosworth, famoso costruttore di motori con sede a Northampton, ha avuto un record invidiabile di successi con i motori V8. Ha sostenuto inoltre di avere scritto la storia trasformandosi nella prima casa manifatturiera ad avere battuto il record di 20.000 giri al minuto nel dicembre 2005.\nA lungo termine, la FIA intende introdurre grandi restrizioni sui test e l'elettronica standard, gomme e freni per ridurre i costi e consentire di nuovo l'entrata in gioco di nuovi team privati nella Formula. Una nuova regola per il 2008 proposta \u00e8 stata quella di innalzare a 22 il numero di squadre entranti, ma siccome per quella stagione gareggeranno soltanto 12 scuderie, 10 di questi pretendenti dovranno giocoforza rimanere fuori.\nLa regola del cambio degli pneumatici ritorna nella Formula 1 per il 2006. Ogni pilota ha un set limitato di 14 set di gomme per l'intero weekend di gara. Questo consiste di sette set di pneumatici da asciutto, quattro set di pneumatici intermedi e tre set di pneumatici da pioggia. Il pensiero comune a molti osservatori \u00e8 quello che riducendo la potenza del motore si sfalsi tutto il guadagno nelle prestazioni.\nIl mass damper.\nIl sistema del \u201cTuned Mass Damper\u201d \u00e8 stato usato da molte squadre, in particolar modo dalla Renault, durante l'ultima parte della stagione 2005 e in quella del 2006. Tali dispositivi, composti da un peso oscillante tra i 9 e i 15\u00a0kg, sono fissati a una molla e posizionati all'interno del musetto, e risultano particolarmente efficaci sulle curve e in tutte quelle situazioni necessarie a preservare un consumo eccessivo degli pneumatici a stretto contatto con il tipo di asfalto, che in sua assenza naturalmente si degraderebbero assai velocemente. Dopo il Gran Premio di Francia del 2006 la FIA annunci\u00f2 che il sistema sarebbe stato dichiarato fuorilegge. Questa decisione ha avuto un effetto particolarmente significativo sulla Renault, poich\u00e9 la squadra aveva costruito efficacemente le sue vetture sfruttando al meglio tali dispositivi da lungo tempo e, dal Gran Premio del Brasile del 2005, con la configurazione mantenuta per la prima parte della stagione successiva.\nIl caso esplode durante il Gran Premio di Germania del 2006 quando la Renault presenta una delle sue vetture al regolare controllo da parte dei commissari di gara, i quali sentenziano che tali dispositivi sono regolari. La FIA presenta reclamo contro questa decisione, e il 23 agosto 2006 la Corte d'Appello Internazionale della FIA pubblica una dichiarazione a sostegno di questo reclamo, rifiutando la decisione dei commissari. La Corte d'Appello stabilisce che tale sistema infrange una parte della sezione di un comma (Articolo 3, Comma 15) del Regolamento Ufficiale Tecnico di Formula 1, che stabilisce:\nOgni parte specifica della vettura influenzata dalle performance aerodinamiche:\nIl centro del contendere \u00e8 quello se i \u201cTuned Mass Damper\u201d funzionino come dispositivi aerodinamici o come parte del sistema di sospensioni. La FIA sostiene la ragione perch\u00e9 tali dispositivi non \"rimangono perfettamente immobili in relazione alla parte sbalzata della vettura\", e perci\u00f2 sono illegali. Ma la FIA non riesce a spiegare come gli ammortizzatori stabili del peso, interamente racchiuso dentro la vettura e all'interno del musetto pu\u00f2 essere equiparato al telaio quando l'articolo 1, comma 4 del Regolamento definisce la carrozzeria come:\nA seguito della decisione presa dalla Corte d'Appello e della minaccia della FIA di squalificare quei team che hanno utilizzato sino a quel momento il Mass Damper, tale sistema viene ufficialmente vietato prima del Gran Premio di Turchia del 2006. Flavio Briatore, che aveva per precauzione fatto smontare tali dispositivi prima dello svolgimento del Gran Premio tedesco, non rinuncia a battersi perch\u00e9 esso venga considerato legale, chiamando inoltre in causa la McLaren sostenendo che essa aveva sporto di nascosto reclamo alla FIA contro quel dispositivo. La McLaren, immediatamente e con decisione, ha negato tale circostanza.\nRegolamento sportivo.\nPer la stagione 2006 \u00e8 stato introdotto un nuovo sistema di qualifiche consistente in tre sessioni di lunghezza variabile. In una prima sessione di 15 minuti, le sei vetture pi\u00f9 lente vengono eliminate subito e posizionate sulla griglia di partenza nelle posizioni 17\u201322. Dopo cinque minuti di pausa, un'altra sessione di 15 minuti si svolge tra le vetture rimaste, e ancora le sei pi\u00f9 lente vengono eliminate e posizionate in griglia come 11\u201316. Queste 12 vetture eliminate vengono piazzate nel parco chiuso, ma possono vedere la quantit\u00e0 del carburante rimasto e decidere di fare rifornimento del carburante utilizzato nelle qualifiche.\nDurante l'ultima pausa di cinque minuti, le restanti 10 vetture sono obbligate a dichiarare alla FIA la quantit\u00e0 del carburante rimasta. Una sessione finale di 15 minuti decide le prime dieci posizioni in griglia. Alle scuderie \u00e8 permesso fare diversi giri nel tempo loro concesso, per far scendere di livello il combustibile e migliorare i loro tempi mentre il peso della vettura scende. Nelle intenzioni rappresenta un miglioramento dello spettacolo per l'audience televisiva perch\u00e9 i team devono studiare diverse strategie per far andare a pieni giri la vettura facendo scendere il pi\u00f9 possibile il livello del serbatoio. Al termine della terza sessione, le 10 vetture vengono piazzate nel parco chiuso e chiamate dai commissari per le consuete operazioni di peso e in pi\u00f9 per essere rifornite della quantit\u00e0 di carburante utilizzato nell'ultima sessione. La durata della terza sessione in principio era di 20 minuti: a partire dal Gran Premio di Francia la durata venne ridotta a 15 minuti rendendo le durate delle tre sessioni alla medesima lunghezza e premiando inoltre l'abilit\u00e0 del pilota facendolo completare un giro valido una volta oltrepassata la bandiera a scacchi, sia nella terza sia naturalmente nelle prime due tranche di qualifiche.\nUna scappatoia \u00e8 stata rilevata dalla FIA, in quanto le squadre potrebbero dichiarare inizialmente un grande carico di benzina ma compiere poi uno o diversi giri a velocit\u00e0 lenta usando una grande quantit\u00e0 di carburante tale da alleggerire il peso della vettura e permettergli di percorrere un solo giro secco facendo magari segnare il tempo pi\u00f9 veloce. La FIA decise di contare soltanto i tempi che rientrino entro il 110% del miglior tempo realizzato in qualifica\u00a0\u2013 nel caso di giri iniziati dalla pitlane che prevedono un rientro immediato alla stessa \u00e8 consentito non pi\u00f9 del 120% del tempo migliore\u00a0\u2013 per permettere il rifornimento alle squadre con la stessa quantit\u00e0 di carburante utilizzata in quei giri.\nSolo una sessione di prove libere si tiene al sabato, per un'ora, e si conclude non prima di due ore dallo svolgimento delle qualifiche ufficiali\u00a0\u2013 solitamente si svolge tra le 11.00 e le 12.00\u00a0\u2013 rimpiazzando il vecchio sistema di due sessioni separate di 45 minuti ciascuno. Il venerd\u00ec rimane invariato, con due sessioni di un'ora ciascuno, iniziati a tre ore di distanza l'uno dall'altro, la prima alle 11.00 e la seconda alle 14.00. I piloti titolari sono sempre obbligati a partecipare ad almeno una delle sessioni libere, pena l'esclusione dalle prove ufficiali del sabato. I cinque team con il piazzamento peggiore nella classifica hanno la facolt\u00e0 di far entrare in pista un terzo pilota, come negli anni precedenti.\nRiassunto della stagione.\nLa Renault e Fernando Alonso consolidano ancora i precedenti titoli vinti del campionato costruttori e piloti. Il campione del mondo spagnolo conquista sei gare (incluse quattro vittorie consecutive) nella gara inaugurale in Bahrein, e quindi in Australia, Spagna, Monaco, Gran Bretagna e Canada. Il compagno di squadra, Giancarlo Fisichella vince la terza gara della sua carriera in Malesia. Si fa notare Nico Rosberg \u2013 figlio del Campione del Mondo 1982 Keke Rosberg e vincitore del primo campionato di GP2 nel 2005\u00a0\u2013 che nel Gran Premio del Bahrein diventa il pilota pi\u00f9 giovane (20 anni, 258 giorni) a far segnare il giro pi\u00f9 veloce, oltretutto nella gara di esordio.\nDopo la disastrosa stagione 2005 e il lento avvio in quella 2006 Michael Schumacher vince due gare consecutive a Imola e al N\u00fcrburgring. Durante il giro finale della sessione di qualifiche al Gran Premio di Montecarlo, la Ferrari di Schumacher si ferm\u00f2 nel punto di curva a 180\u00ba detta La Rascasse, con conseguente esposizione della bandiera gialla, significante che gli altri piloti non potevano girare alla massima velocit\u00e0. Dopo la fine delle qualifiche ci furono reclami immediati delle altre squadre sostenendo che tale fermata era stata decisa deliberatamente dallo stesso Schumacher per avere la sicurezza di partire in gara dalla pole position. L'ultimo giro veloce di Alonso era probabilmente pi\u00f9 rapido e in grado di battere il tempo pi\u00f9 veloce di Schumacher gi\u00e0 al secondo settore, quando aveva registrato un distacco di oltre due decimi pi\u00f9 veloce. Il suo tempo finale fu pi\u00f9 lento soltanto di 0.024 millesimi di secondo rispetto al pilota tedesco. Nonostante le insistenze di Schumacher nel dichiarare un semplice blocco meccanico nell'angolo della curva, l'inchiesta ufficiale dei commissari stabiliva: \"Siamo stati lasciati senza alternative ma possiamo concludere che il pilota ha deliberatamente fermato la macchina lungo il circuito.\" La penalit\u00e0 arriv\u00f2 istantanea, i tempi di qualifica ottenuti da Schumacher furono cancellati e la sua partenza fu dalla 22\u00aa e ultima posizione in griglia. Ha infine optato di partire dalla pit lane e termin\u00f2 la gara in rimonta in 5\u00aa posizione.\nNel Gran Premio di Gran Bretagna, Alonso diventa il primo pilota spagnolo e quello pi\u00f9 giovane (24 anni, 10 mesi, 13 giorni) a conquistare l'Hat Trick, perdendo per un solo giro il Grand Chelem. Schumacher vince il Gran Premio degli Stati Uniti (la sua quarta vittoria consecutiva a Indianapolis e la quinta in carriera) e il Gran Premio di Francia. Ha vinto inoltre quello di Germania a Hockenheim, con Alonso terminato in quinta posizione.\nJenson Button dopo sei anni di carriera e 113 gare disputate conquista la prima vittoria in Formula 1 nel Gran Premio di Ungheria. Alonso ha problemi meccanici che lo costringono al ritiro quando era in testa alla gara, mentre Michael Schumacher si ritira anch'esso dopo una collisione con Nick Heidfeld, e alla fine viene classificato in 8\u00aa posizione (dapprima era classificato alla 9\u00aa conseguentemente al ritiro avvenuto a tre giri dal termine e dunque avendo percorso oltre il 90% della distanza totale di gara) a causa della squalifica di Robert Kubica, alla sua prima corsa. Il pilota polacco era terminato in 7\u00aa posizione con la BMW Sauber.\nFelipe Massa vince il Gran Premio successivo, quello della Turchia, cos\u00ec per la seconda gara consecutiva, la F1 vede due piloti alla loro prima vittoria. Anche se per il brasiliano \u00e8 il primo trionfo, la Ferrari, che con entrambe le vetture fa pi\u00f9 della Renault ha in realt\u00e0 ben poco da gioire: Fernando Alonso estende il suo vantaggio su Michael Schumacher di due punti dopo essere arrivato davanti al pilota tedesco, classificato in seconda posizione, solo per un decimo di secondo.\nIl distacco di Schumacher sul leader Alonso si riduce soltanto a due punti dopo la vittoria ottenuta nel Gran Premio d'Italia, quando Alonso \u00e8 costretto ancora al ritiro per rottura del motore negli ultimi istanti della gara. Malgrado un quarto posto per il compagno di squadra di Alonso, Giancarlo Fisichella, e lo scoppio di uno pneumatico che causer\u00e0 a Massa la mancata conquista di punti validi, la gara vede sopravanzare la Ferrari sulla Renault in classifica costruttori per la prima volta nel 2006. Il pilota polacco Robert Kubica porta la BMW Sauber al suo primo podio e soltanto alla terza corsa disputata in carriera, ma i risultati della gara sono stati largamente oscurati dall'annuncio fatto da Schumacher durante la conferenza stampa ufficiale del dopo gara, del suo ritiro al termine della stagione. In seguito ha dichiarato che avrebbe intenzione di occupare una posizione strategica nella squadra Ferrari per il 2007, non specificando quale. Pi\u00f9 avanti sar\u00e0 nominato consulente di Jean Todt.\nTre settimane pi\u00f9 tardi, con la vittoria in Cina, davanti ad Alonso, Schumacher arriva a pari punti con lo spagnolo in testa al campionato e, secondo regolamento, il pilota tedesco passa in testa per le 7 gare vinte contro le 6 di Alonso. Massa per\u00f2 non termina la gara, e la Renault passa di nuovo in testa alla classifica dei costruttori grazie al terzo posto di Fisichella.\nLa settimana seguente, nel Gran Premio del Giappone, Felipe Massa guadagna la pole position davanti a Michael Schumacher in seconda e Fernando Alonso in quinta. Schumacher si porta facilmente in testa e distanzia almeno di cinque secondi gli avversari, e continua anche dopo la seconda tornata dei pit stop. Il motore di Schumacher si rompe per\u00f2 a 17 giri dal termine, costringendolo al ritiro e lasciando ad Alonso la vittoria davanti a Massa.\nNella gara finale, il Gran Premio del Brasile, ancora Massa parte dalla pole position. Un dramma sportivo durante la fase di qualifiche tocca a Michael Schumacher, causato da una rottura misteriosa, che lo obbliga a non correre la terza sessione decisiva e a partire dalla decima posizione, mentre Alonso\u00a0\u2013 al quale basta un piazzamento a punti\u00a0\u2013 parte dalla quinta. Durante la gara, Schumacher \u00e8 inoltre perseguitato dalla cattiva sorte, soffrendo di una foratura dopo pochi giri avuta attraverso un contatto estemporaneo con Fisichella. Dopo un'estenuante rimonta, il tedesco mette fine a una lunga epoca finendo in quarta posizione, mentre il compagno di squadra Massa diventa il primo brasiliano a vincere il Gran Premio casalingo dai tempi di Ayrton Senna, che lo vinse nel 1993. Con la seconda posizione, Alonso si assicura la vittoria del suo secondo campionato e diventa il pilota pi\u00f9 giovane a vincere due titoli mondiali consecutivi, incrementando la sua personale lista dei record. La sesta posizione di Fisichella su Renault, assicura alla marca francese il secondo titolo costruttori. Kimi R\u00e4ikk\u00f6nen termina in quinta posizione sulla McLaren: la casa britannica non riesce a vincere nessun Gran Premio durante una stagione e tale evento non accadeva da dieci anni (e precisamente dal 1996). E per la prima volta dopo 50 anni (dal 1956) tutte le scuderie britanniche falliscono la vittoria in almeno una gara. Per il secondo anno i due titoli sono andati rispettivamente a Fernando Alonso e alla Renault. Per Spagna e Francia si tratta della prima conquista di due titoli consecutivi in questa categoria: prima dell'avvento del pilota asturiano, infatti, nessuno spagnolo si era aggiudicato il titolo piloti, nonostante una grandissima tradizione (i primi spagnoli a gareggiare in F1 furono, nei primi anni cinquanta, Juan Jover e Paco Godia). Prima dell'avvento della Renault di Flavio Briatore le scuderie transalpine non si aggiudicavano il titolo a loro riservato da ben 36 anni, sin dai tempi della Matra nel 1969.\nClassifiche.\nClassifica piloti.\n(*) Indica quei piloti che non terminano la gara ma sono ugualmente classificati avendo coperto, come previsto dal regolamento, almeno il 90% della distanza di gara.\nClassifica costruttori.\n(*) Indica quei piloti che non terminano la gara ma sono ugualmente classificati avendo coperto, come previsto dal regolamento, almeno il 90% della distanza di gara."}
{"id": "279189", "revid": "439868", "url": "https://it.wikipedia.org/wiki?curid=279189", "title": "Hamar", "text": "Hamar \u00e8 una citt\u00e0 della Norvegia situata nella contea di Innlandet, della quale \u00e8 capoluogo amministrativo. La citt\u00e0 sorge in riva al lago Mj\u00f8sa, il pi\u00f9 grande lago norvegese. Ricevette lo status di citt\u00e0 nel 1849. \nStoria.\nA partire dal V secolo la zona di Hamar divenne un importante centro politico per la Norvegia. Nella vicina \u00c5ker aveva sede una delle assemblee pi\u00f9 importanti del paese, l'Eidsivating, a un tempo raduno politico e tribunale giudiziario. Nomi quali Torshov, Vidarshov e Disen testimoniano anche l'importanza religiosa di questa area.\nDopo la conversione al Cristianesimo del paese nel 1030 Hamar crebbe grazie al commercio e nel 1152 divent\u00f2 una delle cinque diocesi norvegesi, l'unica nell'entroterra.\nRimase un importante centro politico e religioso sino alla riforma del 1536, quando perse la sede vescovile. La cattedrale e la residenza del vescovo vennero poi distrutti nel 1567 durante la guerra nordica dei sette anni con la Svezia. Hamar perse cos\u00ec la sua rilevanza economica e religiosa, cadendo in abbandono. La moderna citt\u00e0 di Hamar fu fondata da Re Oscar I nel 1849 a un 1\u00a0km dalle rovine della vecchia Hamar.\nMonumenti.\nHamar \u00e8 sede dell'Hedmark museum, un museo storico ed etnologico all'aperto nel quale si trovano i resti della cattedrale medievale racchiusi in una costruzione di vetro, la fortezza vescovile e una serie di antiche fattorie.\nNella citt\u00e0 sorge anche l'attuale cattedrale di Hamar, edificio in stile romanico realizzato nel 1866 e sede della diocesi di Hamar per la chiesa di Norvegia.\nLa citt\u00e0 \u00e8 un importante nodo ferroviario per le due linee dirette verso Trondheim. R\u00f8rosbanen, la vecchia linea ferroviaria, vi si dirama dalla linea principale chiamata Dovrebanen. Ad Hamar si trova il museo ferroviario norvegese (\"Norsk Jernbanemuseum\").\nSport.\nIn occasione dei XVII Giochi olimpici invernali Hamar, situata poco lontano da Lillehammer, ospit\u00f2 le gare di pattinaggio di velocit\u00e0 e le gare di danza su ghiaccio, nel palazzo del ghiaccio appositamente costruito e chiamato \"Vikingskipet\" (\"nave dei vichinghi\") per la sua forma. Assomiglia infatti ad un drakkar rovesciato. In questa struttura viene ospitato il Parco Assistenza del Rally di Norvegia, prova valida per il Campionato Mondiale Rally.\nLa citt\u00e0 ha ospitato, insieme a Vang, i Campionati mondiali juniores di sci nordico 1989. A Hamar sono state anche organizzate alcune gare di sci di fondo, tra le quali una tappa della Coppa del Mondo di sci di fondo 1995."}
{"id": "279192", "revid": "154893", "url": "https://it.wikipedia.org/wiki?curid=279192", "title": "Ulmo (personaggio)", "text": ""}
{"id": "279193", "revid": "30610", "url": "https://it.wikipedia.org/wiki?curid=279193", "title": "Yukito Kishiro", "text": "Mostra subito un grande talento vincendo a 17 anni il titolo di \"Miglior Nuovo Artista\" ad un concorso del periodico \"Shonen Sunday\" con la storia \"Kikai\". Dopo aver completato gli studi, si dedica totalmente ai fumetti, pubblicando nel 1988 il fumetto horror \"Kaiyosei\". Ottenendo un enorme consenso da pubblico e critica inizia a pubblicare storie brevi per le case editrici Shogakukan e Kadokawa Shoten.\nNel 1990 inizia la stesura di \"Alita l'angelo della battaglia\" (\"Gunnm\") che viene pubblicato nel 1991 ottenendo uno straordinario successo. La Viz Comics subito traduce il fumetto in inglese per il mercato statunitense, col nome di \"Battle Angel Alita\", ottenendo un ampio successo. Prosegue la collaborazione con la casa editrice Sh\u016beisha continuando a produrre circa 2 manga ogni anno. Nel 1995 inizia a lavorare ai fumetti \"Ashen Victor\" (\"Haisha\") e \"Aqua Knight\", quest'ultimo poi sospeso da Kishiro stesso per dedicarsi al seguito di \"Alita l'angelo della battaglia\", \"Alita Last Order\"."}
{"id": "279198", "revid": "1656773", "url": "https://it.wikipedia.org/wiki?curid=279198", "title": "Eustachio (martire)", "text": "Agiografia.\nIl suo nome \u00e8 ignoto alle fonti antiche. Le uniche notizie sulla sua vita sono desunte da racconti tardi e leggendari.\nSecondo lo storico Henri Delahaye, Eustachio non sarebbe mai esistito: l'autore della prima stesura in lingua greca della \"Legenda Aurea\" avrebbe attinto a leggende popolari del tempo e la vicenda familiare ricalcherebbe una storia leggendaria indiana. A riprova della sua teoria il Delahaye cita l'assenza di menzioni sul Santo fino al V secolo e il fatto che n\u00e9 la \"Depositio martyrum\" n\u00e9 il \"Martirologio geronimiano\" parlano di Eustachio.\nSecondo la leggenda, visse a Roma ai tempi dell'imperatore Traiano; viene identificato con il generale Placido, combattente vittorioso sui Parti. Prima di convertirsi al Cristianesimo era pagano: .\nSecondo la \"Legenda Aurea\", un giorno Placido stava inseguendo un cervo mentre andava a caccia, quando questo si ferm\u00f2 di fronte ad un burrone e si volse a lui mostrando tra le corna una croce luminosa sormontata dalla figura di Ges\u00f9 che gli diceva: \u00abPlacido, perch\u00e9 mi perseguiti? Io sono Ges\u00f9 che tu onori senza sapere\u00bb. Dopo essersi ripreso dallo spavento, Placido rientr\u00f2 a casa e narr\u00f2 tutto alla moglie, la quale gli rifer\u00ec di aver avuto quella notte una visione nella quale uno sconosciuto le preannunciava che l'indomani ella si sarebbe recata da lui con il marito. Placido, la moglie e i due figli si recarono l'indomani dal vescovo, si convertirono e si fecero battezzare. Placido ricevette il nome di Eustachio (dal greco \"Eust\u00e1chios\", cio\u00e8 \"che d\u00e0 buone spighe\"), la moglie quello di Teopista (dai termini greci \"th\u00e9os\" e \"p\u00edstos\", cio\u00e8 \"credente in Dio\"), ed i figli, uno Teopisto e l'altro Agapio (dal greco \"Ag\u00e1pios\", cio\u00e8 \"colui che vive di carit\u00e0\").\nPer ricordare il luogo dell'apparizione di Ges\u00f9 a Sant'Eustachio fu eretta una cappella sulla sommit\u00e0 della rupe. Nel IV secolo l'imperatore Costantino invi\u00f2 alla Mentorella, allora territorio del comune di Poli, il Papa Silvestro I a consacrare la chiesa in onore del santo martire.\nLa \"Legenda Aurea\" narra che Eustachio, lasciato l'esercito romano, sia stato poi perseguitato dalla sorte, come Giobbe, perdendo prima tutti gli averi, poi la moglie ed infine i figli, ma che, come Giobbe, non abbia mai insultato la provvidenza e che quindi, dopo numerosi anni di separazione, la famiglia si sia miracolosamente riunita. Richiamato sotto le armi come generale dall'imperatore Traiano, riprese servizio e si comport\u00f2 con valore combattendo contro i Barbari. Invitato a Roma per ricevere i debiti onori, si seppe che era cristiano e l'imperatore Adriano lo fece arrestare e condannare a morte insieme alla moglie e ai figli. Fu con loro torturato e, salvatisi misteriosamente dalle fiere del Colosseo, morirono infine, tutti martiri, arroventati dentro un bue di bronzo.\nCulto.\n\u00c8 considerato uno dei Santi ausiliatori.\nIn ricordo del Santo, a Roma esiste un rione a lui dedicato situato alle spalle del Pantheon, sviluppatosi intorno ad una delle chiese pi\u00f9 antiche, divenuta nella prima met\u00e0 del Novecento un importante centro spirituale sotto la guida del noto parroco romano don Pirro Scavizzi. \nSant'Eustachio viene venerato in particolar modo nella citt\u00e0 di Matera, di cui \u00e8 il santo patrono dal 994. La leggenda vuole che Matera, assediata dai Saraceni, fosse stata salvata dall'intervento miracoloso di Eustachio e dei suoi familiari in veste di cavalieri La data della festa \u00e8 il 20 settembre di ogni anno.\nIl cervo con la croce \u00e8 riportato nello stemma della famiglia nobile d'Afflitto di Amalfi che afferma di essere discendente diretta del santo.\nEustachio \u00e8 il santo patrono di:"}
{"id": "279212", "revid": "838137", "url": "https://it.wikipedia.org/wiki?curid=279212", "title": "Juan de Garc\u00eda y Montenegro", "text": "Biografia.\nA capo della Diocesi spagnola di Urgell dal settembre del 1780 alla sua morte nel maggio del 1783 e in questa veste ricopr\u00ec anche l'incarico di coreggente di Andorra, insieme col re Luigi XVI di Francia.\nGenealogia episcopale.\nLa genealogia episcopale \u00e8:"}
{"id": "279214", "revid": "767487", "url": "https://it.wikipedia.org/wiki?curid=279214", "title": "Macabre (gruppo musicale)", "text": "I Macabre sono un gruppo grindcore statunitense originario di Chicago.\nStoria.\nSi formarono nel 1984 a Chicago, Illinois, e da allora non hanno avuto alcun cambio di formazione. Il loro stile \u00e8 un misto di pi\u00f9 generi musicali, principalmente grindcore, death metal e thrash metal, che vanno a formare il loro peculiare sound, da loro stessi definito \"murder metal\". Nei loro testi hanno sempre avuto una forte tendenza a parlare di serial killer e assassini (ad esempio Jeffrey Dahmer, al quale \u00e8 dedicato il terzo album, \"Dahmer\"). I Macabre hanno anche un progetto parallelo chiamato Macabre Minstrels, che propone esclusivamente brani acustici; questa seconda formazione ha debuttato nel 2002 con l'EP \"\"."}
{"id": "279219", "revid": "110784162", "url": "https://it.wikipedia.org/wiki?curid=279219", "title": "Nicolas De Sta\u00ebl", "text": "Biografia.\nIl padre Vladimir era un barone russo baltico, della stessa famiglia del marito della celebre Madame de Sta\u00ebl, e la madre era una pianista. A seguito della Rivoluzione Bolscevica la famiglia si trasfer\u00ec in Polonia. Alla morte dei genitori, (1921-1922) visse con le sorelle a Bruxelles presso la famiglia Fricero. Fu introdotto all'arte, dapprima nel collegio dei Gesuiti e in un secondo tempo grazie alla frequentazione dell'Accademia di Belle Arti di Bruxelles.\nSi arruol\u00f2 nella Legione straniera francese prestandovi servizio tra il 1936 e il 1940.\nNel 1936 fece un viaggio in Marocco e conobbe Jeannine Guillou, anche lei pittrice, con la quale si stabil\u00ec a Nizza. Nel 1942 nacque la figlia Anne e, nel 1946, la moglie mor\u00ec di denutrizione.\nNel 1943 espose alla Gal\u00e9rie de l'Esquisse accanto a Kandinskij. Se in una prima fase artistica persegu\u00ec una libera espressione, successivamente si accost\u00f2 all'astrazione, non priva di forti slanci emozionali. Segu\u00ec gli esempi di Braque, di Matisse e di C\u00e9zanne, pur manifestando una tensione drammatica personale e peculiare, tramite la riduzione degli oggetti ed i forti contrasti di colori. Nell'ultimo periodo creativo, dal 1950 in poi, prevalse un'espressione di calma che si manifest\u00f2 con l'inclusione nelle sue opere di oggetti reali, in un insieme lirico.\nCelebri sono i suoi paesaggi di Agrigento (Sicilia).\nSi spos\u00f2 in seconde nozze con Fran\u00e7oise Chapouton con la quale ebbe tre figli. Sofferente di crisi depressive, mor\u00ec suicida il 16 marzo 1955, ad Antibes, gettandosi, a seguito di un infruttuoso incontro con un critico d'arte, dal balcone della sua residenza.\nVenne sepolto nel Cimitero di Montrouge."}
{"id": "279220", "revid": "974994", "url": "https://it.wikipedia.org/wiki?curid=279220", "title": "Antonio Tantardini", "text": "Biografia.\nI suoi genitori erano originari di Viggi\u00f9 e si trasferirono successivamente a Milano, citt\u00e0 in cui frequent\u00f2 l'Accademia di Belle Arti di Brera e fu allievo di Pompeo Marchesi. Fu uno scultore molto attivo, che acquist\u00f2 notevole fama; mor\u00ec nel 1879 a soli 50 anni, rimpianto da tutti. Non avendo eredi dispose dei legati a favore dell'Accademia di Brera ed ai suoi pi\u00f9 affezionati ed affermati scolari.\nDelle sue opere sono da segnalare i nudi muliebri che si impongono per nobilt\u00e0 d'impianto, opulenza di forme, morbidezza di superfici.\nSi ricordano: \"Schiava\", che ebbe successo all'Esposizione Internazionale di Parigi del 1867, \"Leggitrice\", \"Naiade\" (Pinacoteca Tosio Martinengo di Brescia) e, sempre a Brescia le tombe Arici e T. Lechi al Cimitero Vantiniano. Due leoni sulla scalinata della Parrocchiale di Gussago alle porte di Brescia. \"La Storia\" (collocata ai piedi del monumento al Cavour di Odoardo Tabacchi), \"Faust e Margherita (Il bacio)\" in marmo, e il gesso \"Arnaldo da Brescia\" (Galleria d'Arte Moderna di Milano), la colossale statua del \"Mos\u00e8\" presso l'Arcivescovado di Milano, \"Nostalgia di Caino\", \"Alessandro Volta\" (1878) presso l'Universit\u00e0 di Pavia ed il busto di \"Angelo Mai\" (Pinacoteca di Bergamo).\nIn provincia di Varese, a Jerago con Orago, nella cappella della famiglia Bianchi, si trova l\"'Angelo pensoso\" ed il busto di \"Giovanni Bianchi\"; presso la Scuola Materna il busto di \"Ippolita Bianchi Gori\". A Monza quattro leoni decorano le spallette del ponte sul Lambro chiamato appunto Ponte dei Leoni.\nA Sant'Angelo Lomellina, in provincia di Pavia, si trova la statua \"l'Eroe\" sul monumento ai caduti in via Dott. Mazzini.\nNel 1871 Antonio Tantardini realizza la statua denominata \"Genio dell'Indipendenza\" per il Monumento ai Caduti del 1848 a Vicenza. Sempre a Vicenza realizza il monumento funebre per la famiglia Cariolato.\nDopo una prima sepoltura, i resti di Tantardini sono ora tumulati in una grande celletta al Cimitero Monumentale di Milano, nella Cripta del Famedio."}
{"id": "279223", "revid": "2184720", "url": "https://it.wikipedia.org/wiki?curid=279223", "title": "Grim Reality", "text": "Grim Reality \u00e8 il primo EP della band death metal/grindcore Macabre, pubblicato nel 1987. Nel 1990, e nella ristampa del 2001, \u00e8 stato incluso come bonus in \"Gloom\".\nNella versione in ristampa del 1990 comprendeva anche le canzoni \"Disease\" e \"Natural Disaster\"."}
{"id": "279224", "revid": "1865216", "url": "https://it.wikipedia.org/wiki?curid=279224", "title": "Cuore dell'oceano", "text": "Il Cuore dell'oceano \u00e8 un diamante immaginario al centro del film \"Titanic\" di James Cameron. \nStoria.\nIl cuore dell'oceano viene descritto come un gioiello di grande valore, molto raro, di colore blu profondo e intagliato a forma di cuore. \u00c8 l'oggetto ricercato dal cercatore di tesori Brock Lovett, convinto che fosse affondato assieme al relitto del Titanic.\nSecondo il racconto del film, \u00e8 un diamante a 56 carati, indossato da Luigi XVI. Nel 1792, quando il re perse la corona e la testa, il diamante fu tagliato in forma di cuore, per poi uscire dalla Francia e finire dopo alterne vicende sul Titanic. Venne acquistato da Caledon \"Cal\" Nathan Hockley come dono di fidanzamento per Rose Dewitt Bukater. Compare anche nel ritratto in nudo della ragazza, realizzato da Jack Dawson, che verr\u00e0 recuperato molti anni pi\u00f9 tardi dal gi\u00e0 citato Lovett. Alla fine, l'anziana Rose, che ha segretamente custodito il gioiello sin dal giorno del naufragio, lo getta in mare, nel punto in cui affond\u00f2 il Titanic.\nRealt\u00e0 e finzione.\nIl diamante prende ispirazione da tre gioielli, ma nessuno di essi viaggi\u00f2 mai sul Titanic:"}
{"id": "279226", "revid": "125769445", "url": "https://it.wikipedia.org/wiki?curid=279226", "title": "Renato Pozzetto", "text": "Annoverato tra i capiscuola del cabaret italiano, la sua particolare forma di umorismo, caratterizzata da una vena surreale, lo ha reso uno dei protagonisti pi\u00f9 noti e apprezzati della comicit\u00e0 italiana . \nPi\u00f9 recentemente ha anche impersonato il suo primo ruolo drammatico nel film Lei mi parla ancora di Pupi Avati \nBiografia.\nNasce a Milano da padre italiano e madre svizzera, di Malvaglia, Canton Ticino trascorre la sua infanzia a Gemonio, dove la sua famiglia si era rifugiata in seguito ai bombardamenti del capoluogo lombardo, e dove conosce Aurelio Ponzoni, detto \"Cochi\", anch'egli sfollato a Gemonio. In seguito la famiglia torna a vivere a Milano; qui, dopo aver studiato all'istituto tecnico per geometri \"Carlo Cattaneo\", matura le sue prime importanti esperienze nell'ambiente del cabaret. \nAnni Sessanta e Settanta.\nNel 1964 forma il duo comico \"Cochi e Renato\" con Ponzoni ed esordiscono insieme all'Osteria dell'Oca, in Milano. Si esibiscono al Cab 64 costituendosi con Enzo Jannacci, Felice Andreasi, Bruno Lauzi e Lino Toffolo ne \"Il Gruppo Motore\", per poi approdare al Derby di Milano. Da quel momento il duo \u00e8 conosciuto col nome di Cochi e Renato.\nLa coppia di comici riscuote subito grande successo. Insieme danno vita a uno stile comico semplice ma, al tempo stesso, originale e poetico. La popolarit\u00e0 cresce velocemente e in poco tempo arrivano davanti alle telecamere della Rai, in alcuni casi anche in trasmissioni che li vedono conduttori e protagonisti: \"Quelli della domenica\" (1968), \"Il buono e il cattivo\" (1972), \"Il poeta e il contadino - l'incontro che non doveva avvenire\" nel 1973 e \"Canzonissima\" nel 1974.\nNello stesso periodo incidono insieme diverse canzoni di successo grazie alla collaborazione con Enzo Jannacci, in particolare \"La gallina\", \"Canzone intelligente\" e soprattutto \"E la vita, la vita\". A partire dalla met\u00e0 degli anni settanta Renato Pozzetto prosegue la carriera da solo, esordendo nel cinema in \"Per amare Ofelia\" (1974): gi\u00e0 questa pellicola gli permette di esprimere la sua recitazione straniante, basata sulla mimica, che gli assicura una grande popolarit\u00e0; i personaggi delle sceneggiature cinematografiche successive coniugano il suo umorismo surreale e originale con situazioni e ambientazioni tipiche della commedia all'italiana. Pilota automobilistico dilettante, colse la vittoria di classe al Giro automobilistico d'Italia del 1978, alternandosi al volante di una Fiat Ritmo con Riccardo Patrese, e si classific\u00f2 al quinto posto tra i camion alla Parigi-Dakar del 1987.\nAnni Ottanta e Novanta.\nIl picco della carriera cinematografica dell'attore milanese si ebbe negli anni '80, in cui interpret\u00f2 numerosi film (cinque dei quali anche diretti) girando insieme ad molti attori del panorama italiano tra i quali Adriano Celentano, Ornella Muti, Massimo Boldi, Carlo Verdone, Diego Abatantuono e Paolo Villaggio. Il successo and\u00f2 avanti fino alla met\u00e0 degli anni 90, in cui lo stesso Renato si dovette fermare a causa di un calo di popolarit\u00e0. \nAnni Duemila.\nA partire dal 2000 tornato ad esibirsi in coppia con Cochi Ponzoni in vari spettacoli teatrali e televisivi, mentre nel 2009 e 2010 \u00e8 protagonista della campagna radiotelevisiva del Governo contro il fumo, dal titolo: \"Il fumo uccide: difenditi!\". Nel 2013 torna ad avere un ruolo da protagonista nella fiction \"Casa e bottega\". Ha partecipato in qualit\u00e0 di ospite, seppur non annunciato, alla serata finale del Festival di Sanremo 2019 con il gruppo Lo Stato Sociale, cantando a cappella il brano \"E la vita, la vita\" fuori all'entrata dell'Ariston. Nel 2020, in occasione del suo ottantesimo compleanno, rivela in un'intervista di voler girare un nuovo film. Intanto nel 2021 interpreta Giuseppe Sgarbi in \"Lei mi parla ancora\" di Pupi Avati, ricevendo la nomination per i David di Donatello.\nVita privata.\nSposato dal 1967 con Brunella Gubler, di cui \u00e8 rimasto vedovo il 21 dicembre 2009, da lei ha avuto i figli Giacomo e Francesca.\nFilmografia.\nPubblicit\u00e0.\nHa partecipato anche ad alcune serie di \"sketch\" della rubrica pubblicitaria televisiva \"Carosello\":"}
{"id": "279227", "revid": "453768", "url": "https://it.wikipedia.org/wiki?curid=279227", "title": "Boeing 737", "text": "Il Boeing 737 \u00e8 un aereo di linea bireattore, a fusoliera stretta, utilizzato per le rotte a medio-breve raggio, prodotto dall'azienda statunitense Boeing. Originariamente sviluppato come un bimotore a basso costo per rotte brevi e derivato dal Boeing 707 e dal Boeing 727, con il tempo il 737 si \u00e8 espanso in una famiglia composta da dieci modelli commerciali con una capacit\u00e0 variabile tra gli 85 e i 215 passeggeri. Il 737 \u00e8 l'unico aereo di linea a fusoliera stretta della Boeing attualmente in produzione, con le varianti 700, -800 e -900ER disponibili al 2015. Nel 2017 ha debuttato una versione riprogettata, il 737 MAX.\nOriginariamente concepito nel 1964, il primo 737-100 ha effettuato il suo primo volo nel mese di aprile 1967 ed \u00e8 entrato in servizio l'anno successivo con la compagnia aerea tedesca Lufthansa. Un anno dopo \u00e8 entrato in servizio il modello allungato 737-200. Durante gli anni 1980, Boeing ha proposto i modelli -300, -400, -500, di seguito indicati come la serie Boeing 737 Classic. I 737 Classic hanno aggiunto capacit\u00e0 di trasporto, sono equipaggiati da motori turboventola CFM56 e vantano dei miglioramenti alle ali.\nNel 1990 la Boeing ha introdotto il 737 Next Generation che presenta diverse modifiche, tra cui una maggiore e ridisegnata apertura alare a flusso laminare, una cabina di pilotaggio dotata di \"glass cockpit\" e nuovi interni. Il 737 Next Generation comprende quattro versioni -600, -700, -800, -900 e modelli, che vanno dalla lunghezza di 31,09 a 42 metri. Utilizzando come base il Next Generation, vengono prodotte anche le versioni Boeing Business Jet.\nCon esemplari consegnati e altri da consegnare (ordini totali, tutti i modelli, al 31 gennaio 2019: ) \u00e8 l'aereo passeggeri pi\u00f9 prodotto nella storia dell'aviazione. \u00c8 talmente diffuso che nel 2006 \u00e8 stato stimato ci fossero circa velivoli di questo tipo in volo contemporaneamente in tutto il mondo, mentre, in media, ne decollava o atterrava uno ogni cinque secondi.\nStoria del progetto.\nContesto.\nLa Boeing era intenzionata a produrre un altro aeromobile jet, che andasse ad integrare il 727, su rotte brevi e poco frequentate. Il lavoro di progettazione preliminare inizi\u00f2 l'11 maggio 1964 e, a seguito di un'intensa ricerca di mercato, la Boeing concep\u00ec l'idea di un aereo di linea da 50 a 60 passeggeri per rotte che andavano da 80 a \u00a0km. La compagnia aerea tedesca Lufthansa divenne, il 19 febbraio 1965, il cliente di lancio firmando un ordine di 21 velivoli, per un valore di 67 milioni di dollari statunitensi, dopo aver ricevuto assicurazioni da parte di Boeing che il progetto 737 non sarebbe stato annullato. La consultazione con Lufthansa, avvenuta durante l'Inverno precedente, determin\u00f2 un aumento della capacit\u00e0 di trasporto di passeggeri a 100 posti.\nIl 5 aprile 1965 Boeing annunci\u00f2 un ordine da parte di United Airlines per altri 40 esemplari di 737. La United voleva un aereo leggermente pi\u00f9 grande rispetto all'originale 737, cos\u00ec Boeing estese la fusoliera di 91 centimetri anteriormente e 102\u00a0cm dietro l'ala. La versione pi\u00f9 lunga fu designata 737-200, e il modello originale pi\u00f9 corto divenne 737-100.\nUna dettagliata progettazione prosegu\u00ec su entrambe le varianti allo stesso tempo. Boeing era molto indietro rispetto ai suoi concorrenti quando lanci\u00f2 il 737. Aerei rivali come il BAC-One Eleven, il Douglas DC-9 e il Fokker F28 erano gi\u00e0 certificati al volo. Per accelerare lo sviluppo, Boeing utilizz\u00f2 il 60% della struttura e dei sistemi del 727. La fusoliera, tuttavia, fu pi\u00f9 larga, permettendo file da sei posti a sedere rispetto a quelle da cinque dei rivali BAC-111 e DC-9. I progettisti decisero di montare le gondole direttamente nella parte inferiore delle ali al fine di ridurre la lunghezza del carrello di atterraggio e mantenere cos\u00ec i motori ad una bassa altezza da terra per facilitarne l'ispezione a terra e la manutenzione. Molte varianti dello spessore del pilone di attacco del motore furono testate nella galleria del vento e si dimostr\u00f2 che la forma pi\u00f9 idonea per l'alta velocit\u00e0 fu una forma relativamente spessa. Originariamente, la disposizione delle sezioni aerodinamiche dell'ala del 737 fu pensata per essere molto simile a quelle del 707 e del 727, anche se un po' pi\u00f9 spessa. Tuttavia, un miglioramento sostanziale della resistenza aerodinamica ad alti numeri di Mach fu ottenuto modificando queste sezioni vicino alla gondola. Come motore venne scelto il turboventola Pratt &amp; Whitney JT8D-1 a basso rapporto di diluizione, in grado di fornire 64 kN di spinta. Con i motori posti sotto le ali, la Boeing decise di montare il piano orizzontale sulla fusoliera, piuttosto che seguire lo stile dell'impennaggio verticale a T del Boeing 727.\nProduzione e collaudo.\nL'iniziale linea di montaggio del 737 fu posizionata adiacente al \"Boeing Field\" (ora ufficialmente denominato \"King County International Airport\") poich\u00e9 lo stabilimento di Renton era al pieno della sua capacit\u00e0 con l'assemblaggio del 707 e del 727. Dopo che furono costruiti i primi 271 aeromobili, la produzione venne trasferita a Renton, verso la fine del 1970. Una parte significativa dell'assemblaggio della fusoliera avveniva a Wichita, in Kansas, stabilimento in precedenza di propriet\u00e0 della Boeing ed ora parte della AeroSystems Spirit che l'aveva acquisito.\nLa fusoliera veniva assemblata con le ali e il carrello di atterraggio, poi veniva spostata lungo la catena di montaggio per installare i motori, l'avionica e gli interni. Infine, l'aereo usciva dal centro di produzione per testare i sistemi e i motori prima del suo primo volo presso il Boeing Field dove, infine, veniva dipinto e rifinito, prima della consegna al cliente.\nIl primo dei sei prototipi -100 fece il suo \"roll out\" nel dicembre del 1966 e prese il volo per la prima volta il 9 aprile 1967, pilotato da Brien Wygle e Lew Wallick. Il 15 dicembre 1967, la statunitense \"Federal Aviation Administration\" (FAA) certific\u00f2 il 737 -100 per volo commerciale. Il 737 fu il primo aereo ad avere, come parte della sua prima certificazione, l'approvazione per la procedura di avvicinamento di precisione di categoria II. Il 28 dicembre 1967, Lufthansa ricevette il suo primo velivolo e il 10 febbraio 1968 divenne la prima compagnia aerea non statunitense di lancio per un nuovo velivolo della Boeing. Lufthansa fu anche l'unico cliente significativo per l'acquisto del 737-100. Di questo modello furono prodotti solo 30 esemplari.\nIl modello successivo, il 737-200, vol\u00f2 la prima volta l'8 agosto 1967, certificato dalla FAA il 21 dicembre 1967; svolse il suo volo inaugurale il 28 aprile 1968 per la United Airlines, coprendo la rotta da Chicago a Grand Rapids, nel Michigan. Il modello -200 con la fusoliera pi\u00f9 lunga fu ampiamente preferito dalle compagnie aeree rispetto al -100.\nDerivati iniziali.\nLe originali gondole motore incorporavano gli inversori di spinta similmente alle gondole fuoribordo del 727. Esse tuttavia si dimostrarono essere relativamente inefficaci e apparentemente tendevano a sollevare il velivolo sulla pista mentre erano aperte. Ci\u00f2 riduceva il carico aerodinamico sulle ruote principali, riducendo cos\u00ec l'efficacia dei freni delle ruote. Nel 1968, fu pertanto introdotto un miglioramento del sistema di inversione di spinta. Venne creata un'estensione del tubo di scarico e le paratie vennero impostate a 35 gradi rispetto alla verticale per consentire al flusso di scarico di essere deviato sopra e sotto le ali. Tale miglioramento divenne uno standard su tutti gli aeromobili prodotti dopo marzo 1969 e una parziale modifica fu proposta anche per gli aerei gi\u00e0 in servizio. Venne introdotto anche un miglioramento del sistema di ipersostentatori, permettendone un maggiore uso durante il decollo e l'atterraggio. Tutti questi cambiamenti fornirono al velivolo una maggior capacit\u00e0 di carico e un miglioramento delle prestazioni nel breve raggio. Nel maggio del 1971, tutti i miglioramenti, inclusi motori pi\u00f9 potenti e una maggiore capacit\u00e0 di carburante, vennero incorporati nel 737-200, consentendogli un aumento del 15% del carico utile. Questo modello modificato divenne noto come 737-200 \"Advanced\" e fu lo standard di produzione dal giugno 1971.\nNel 1970, la Boeing ricevette solo 37 ordini. Di fronte alle difficolt\u00e0 finanziarie, il costruttore statunitense pens\u00f2 di chiudere la linea di produzione 737 e vendere il progetto alle compagnie aeree giapponesi. Dopo la cancellazione del Boeing 2707 e il ridimensionamento della produzione del Boeing 747, si resero disponibili fondi sufficienti per continuare il progetto. Nel tentativo di aumentare le vendite, Boeing propose il modello 737C, caratterizzato da un portellone per il carico merci di 340\u00a0cm x 221\u00a0cm, posto appena dietro alla cabina di pilotaggio e un piano rafforzato con rulli, che permettesse di utilizzare le unit\u00e0 di carico. Con la capacit\u00e0 di atterrare e decollare su piste relativamente corte, venne implementato anche un kit che gli consentisse di operare su piste non asfaltate. Fino a quando la sua flotta di -200 non venne ritirata dal servizio nel 2007, l'Alaska Airlines utilizz\u00f2 questa opzione per alcune delle sue operazioni rurali in Alaska. Compagnie aeree nord canadesi come l'Air Inuit, l'Air North, la Canadian North, la First Air e la Nolinor Aviation operano ancora con questo modello dove le piste non asfaltate sono comuni.\nNel 1988, il ciclo di produzione iniziale del modello -200 si concluse dopo la produzione di velivoli. L'ultimo fu consegnato alla Xiamen Airlines l'8 agosto 1988.\nVarianti migliorate.\nNel 1979 inizi\u00f2 lo sviluppo della prima revisione importante del 737. La Boeing voleva aumentare la capacit\u00e0 e l'autonomia, incorporare sistemi pi\u00f9 moderni, mantenendo allo stesso tempo la comunanza con le precedenti varianti del 737. Nel 1980, le specifiche preliminari di quello che sarebbe diventato il 737-300, furono dichiarate presso il Farnborough Airshow.\nMark Gregoire, ingegnere della Boeing, fu messo a capo del team di progettazione che collabor\u00f2 con la \"CFM International\" per selezionare, modificare e realizzare un nuovo motore e nuove gondole. Scelsero, dunque, il turboventola CFM56-3B-1 ad alto bypass, che produsse significativi risparmi di carburante e una riduzione del rumore, ma che rappresent\u00f2 anche una sfida ingegneristica, data la ridotta altezza da terra del 737 e del diametro maggiore del motore rispetto agli originali Pratt &amp; Whitney. La squadra di Gregoire e la CFM risolsero il problema riducendo la dimensione del compressore (e ci\u00f2 rese il motore leggermente meno efficiente di quanto era stato previsto), posizionando il motore davanti all'ala e spostandone alcune parti ai lati, dando alla presa d'aria una caratteristica forma non circolare.\nLa capacit\u00e0 passeggeri dell'aeromobile aument\u00f2 a 149 persone grazie all'estensione di 2,87 metri della fusoliera. L'ala and\u00f2 incontro ad un certo numero di cambiamenti per consentire una migliore resa aerodinamica. L'estremit\u00e0 alare fu estesa di 23\u00a0cm e l'apertura alare di 53\u00a0cm. Gli slat e i flap furono di conseguenza adeguati. L'impennaggio di coda fu ridisegnato, e la cabina di pilotaggio fu migliorata con l'opzionale aggiunta dell'EFIS (\"Electronic Flight Instrumentation System\"), mentre la cabina passeggeri incorpor\u00f2 miglioramenti simili a quelli sviluppati per il Boeing 757. Il prototipo del -300, il 1001\u00b0 737 costruito, vol\u00f2 per la prima volta il 24 febbraio 1984 con ai comandi Jim McRoberts. Il programma di certificazione dur\u00f2 nove mesi.\nNel giugno 1986, Boeing annunci\u00f2 lo sviluppo del 737-400, che estendeva la fusoliera di altri 3 metri, aumentando il carico di passeggeri a 188 posti. Il primo volo del -400 avvenne il 19 febbraio 1988 e, dopo sette mesi e 500 ore di test, entr\u00f2 in servizio con la Piedmont Airlines.\nLa serie -500 fu offerta, a seguito della forte domanda dei clienti, come una sostituzione moderna del 737-200. Essa incorporava i miglioramenti della serie 737 Classic, consentendo rotte pi\u00f9 lunghe, con meno passeggeri e una maggior economicit\u00e0 rispetto al 737-300. La lunghezza della fusoliera del -500 era di 48\u00a0cm maggiore del 737-200, e poteva ospitare fino a 140 passeggeri. Furono rese disponibili, per la cabina guida, sia la classica configurazione meccanica che il \"glass cockpit\". Grazie all'utilizzo del motore CFM56-3 si riscontr\u00f2 un aumento del 25% dell'efficienza rispetto ai vecchi -200 motorizzati P&amp;W.\nIl 737-500 fu ordinato per la prima volta nel 1987 dalla Southwest Airlines, che firm\u00f2 per 20 aeromobili, mentre il primo volo avvenne il 30 giugno 1989. Un unico prototipo fu impiegato per 375 ore di test per il processo di certificazione e il 28 febbraio del 1990 la Southwest Airlines ricevette il primo velivolo.\nDopo l'introduzione della serie -600/700/800/900, la serie -300/400/500 \u00e8 stata chiamata \"737 Classic\".\nNel 2008, il prezzo del petrolio raggiunse il suo picco e le compagnie aeree furono costrette ad impiegare il 40% del prezzo del biglietto emesso per coprire i costi del carburante, rispetto al 15% del 2000. Di conseguenza, le compagnie aeree radiarono i 737 Classic sostituendoli con i pi\u00f9 efficienti 737 Next Generation o Airbus della serie A320/A319/A318. Il 4 giugno 2008 United Airlines annunci\u00f2 che avrebbe ritirato tutti i suoi 94 737 Classic (64 737-300 e 30 737-500) sostituendoli con gli Airbus A320.\nModelli di nuova generazione.\nSpinta dal moderno Airbus A320, a partire dal 1991 Boeing avvi\u00f2 lo sviluppo per una serie di aggiornamenti dei propri velivoli. Dopo aver lavorato con i propri potenziali clienti, il programma 737 Next Generation (NG) fu annunciato il 17 novembre 1993. Il 737NG comprende i modelli -600, -700, -800, -900 ed \u00e8 ad oggi il velivolo con la fusoliera pi\u00f9 moderna. Le prestazioni del 737NG appartengono, in sostanza, ad un nuovo velivolo, tuttavia mantiene una certa comunanza con i modelli precedenti di 737.\nL'ala \u00e8 stata ridisegnata con un nuovo profilo aerodinamico, possiede un'apertura alare e un'area totale aumentate rispettivamente di 4,9 m e del 25%; ci\u00f2 ha permesso di aumentare la capacit\u00e0 totale di carburante del 30%. Sono stati utilizzati nuovi, pi\u00f9 silenziosi, motori CFM56-7B a basso consumo. L'ala, il motore e miglioramenti della capacit\u00e0 di carburante hanno permesso di aumentare l'autonomia fino a \u00a0km. Con l'aumento della capacit\u00e0 di carburante, sono state aumentate anche le specifiche di peso massimo al decollo (MTOW). Il 737NG ha compreso anche una riprogettazione dello stabilizzatore verticale e delle \"winglets\", che tuttavia erano gi\u00e0 disponibili sulla maggior parte dei modelli precedenti. La cabina di pilotaggio \u00e8 stata aggiornata con sistemi avionici moderni e miglioramenti nella cabina passeggeri simili a quelli utilizzati sul Boeing 777, comprese superfici pi\u00f9 curve e cappelliere pi\u00f9 grandi rispetto alle precedenti generazioni del 737. Gli interni del 737 Next Generation sono stati adottati anche per il Boeing 757-300.\nIl primo NG che fece il \"roll out\" fu il -700, l'8 dicembre 1996. Questo velivolo, il 2.843\u00ba esemplare di 737 costruito, ha fatto il primo volo il 9 febbraio 1997. Il prototipo -800 \u00e8 stato presentato il 30 giugno 1997 e il 31 del mese successivo ha debuttato nei cieli. Il pi\u00f9 piccolo dei nuovi modelli, il -600, ha le stesse dimensioni del -500 ed \u00e8 stato l'ultimo velivolo di questa serie ad essere presentato nel dicembre 1997, per poi fare il primo volo il 22 gennaio 1998 e ottenere le certificazione il 18 agosto 1998. Il programma complessivo di test di volo ha visto l'utilizzo di 10 aeromobili: 3 -700, 4 -600 e 3 -800.\nNel 2004, la Boeing offr\u00ec un pacchetto di prestazioni al fine di migliorare il decollo e l'atterraggio per le operazioni su aeroporti con alcune limitazioni di lunghezza, in risposta alle richieste della Gol Transportes A\u00e9reos. Il pacchetto \u00e8 opzionale per i modelli 737NG e fa parte delle dotazioni standard per il 737-900ER. La gondola motore per il CFM56-7B Evolution ha iniziato ad essere testata nell'agosto 2009 per poi essere utilizzata sui nuovi 737 PIP (Performance Improvement Package); questo nuovo miglioramento ha permesso di ridurre dell'1% la resistenza aerodinamica e avere alcuni vantaggi di peso, migliorando del 2% il consumo di carburante sulle tratte pi\u00f9 lunghe. Nel 2010, nuovi aggiornamenti per gli interni del 737NG inclusero alcune caratteristiche prodotte per il Boeing 787.\nIl 13 febbraio 2006, Boeing ha consegnato il 5000\u00b0 737 alla Southwest Airlines, mentre il \u00b0 esemplare \u00e8 stato consegnato nel mese di aprile 2009 alla Norwegian Air Shuttle, l'\u00b0 \u00e8 stato invece venduto alla United Airlines il 16 aprile 2014. Il velivolo numero \u00e8 stato ordinato nel luglio 2012. Il Boeing 737, l'aereo pi\u00f9 venduto al mondo, \u00e8 il primo aereo commerciale a raggiungere un simile traguardo come numero di vendite.\nNel 2015 la Boeing ha prodotto una media di 42 esemplari di 737 al mese e si aspetta di aumentare tale produzione a 52 per il 2018.\nImpiego operativo.\nIncidenti.\nAnche e soprattutto a causa della sua enorme diffusione, il Boeing 737 \u00e8 l'aereo passeggeri che ha subito pi\u00f9 incidenti nella storia dell'aviazione.\nStatistiche.\nAl 19 marzo 2012:\nVersioni.\nCi sono 4 principali famiglie di 737 conosciute come Original, Classic, Next-Generation (NG) e MAX:\nLa maggior parte dei modelli in servizio sono della famiglia Classic o Next Generation.\nQuando ci si riferisce alle varianti del 737, la stessa Boeing e le compagnie aeree spesso uniscono il modello e la serie di produzione: ad esempio il 737-800 viene chiamato \"738\". L'unica eccezione \u00e8 per il 737-700 che viene abbreviato come \"73G\" per evitare confusione. Questo tipo di notazioni si possono trovare anche nei manuali degli aerei o negli orari pubblicati dalle compagnie aeree.\nOriginal.\nI modelli Original sono stati rapidamente ritirati dal servizio negli ultimi anni perch\u00e9 non ottimizzano il consumo di carburante, sono molto rumorosi nonostante le modifiche attuate per ridurlo e i costi di manutenzione sono abbastanza alti, sebbene molti 737-200 siano ancora in servizio presso compagnie aeree minori o di paesi in via di sviluppo. Nessun 737-100 \u00e8 ancora in condizioni di volo: il prototipo originale (di propriet\u00e0 della NASA) \u00e8 esposto al \"Museum of Flight\" di Seattle. I velivoli della famiglia Original hanno bisogno di due soli piloti: un cambiamento importante se si pensa che il precedente modello della Boeing, il 727, aveva bisogno anche dell'ingegnere di volo.\n737-100.\nIl primo modello fu il 737-100 ed era quello pi\u00f9 piccolo di tutta la famiglia. Fu annunciato nel mese di febbraio 1965 e il 9 aprile 1967 fece il suo primo volo. Il cliente di lancio fu la Lufthansa con cui inizi\u00f2 ad operare nel febbraio del 1968. Un totale di 30 esemplari di 737-100 furono ordinati e consegnati. L'ultima consegna avvenne il 31 ottobre 1969 alla Malaysia-Singapore Airlines. Venne presto ritirato dal servizio in favore dei nuovi 737-200 e oggi non rimane alcun modello in servizio commerciale. L'originale prototipo della Boeing, utilizzato in seguito dalla NASA per i test, venne ritirato circa 30 anni dopo il primo volo.\n737-200.\nIl 737-200 \u00e8 una versione allungata per venire incontro alle esigenze del mercato statunitense, proposta in seguito ad un ordine della United Airlines fatto nel 1965. La serie -200 \u00e8 stata svelata per la prima volta il 29 giugno 1967 ed entr\u00f2 in servizio presso la United nell'aprile dell'anno successivo. Il 737-200 \"advance\" \u00e8 una versione ulteriormente migliorata del -200, introdotta in servizio con la All Nippon Airways il 20 maggio 1971. Questa versione vantava una migliore aerodinamica, freni automatici alle ruote, motori pi\u00f9 potenti, maggiore capacit\u00e0 di carburante e una autonomia maggiore del -100. La Boeing forn\u00ec anche il 737-200C (\"C\" per \"Convertible\") che poteva essere utilizzato sia per trasportare passeggeri sia per trasportare merci. Il 737-200QC (\"QC\" per \"Quick Change\") \u00e8 stato modificato per permettere di passare rapidamente dal ruolo passeggeri a quello merci. La 1095\u00aa e ultima consegna di un aereo della serie -200 fu fatta nell'agosto del 1988 per la Xiamen Airlines. Molti 737-200 sono stati gradualmente radiati o sostituiti dalle nuove versioni del 737. Nel mese di luglio 2015, vi erano ancora 99 Boeing 737-200 in servizio, per lo pi\u00f9 con le compagnie aeree di \"secondo e terzo livello\" e quelle appartenenti ai paesi in via di sviluppo.\nAlcune modifiche apportabili al 737-200 gli consentono di operare su piste di atterraggio poco attrezzate o non asfaltate, come le piste di terra, in cui altri jet di dimensioni analoghe non possono atterrare. 737-200 Combi modificati sono attualmente utilizzati dalla Canadian North, dalla First Air, dalla Air Inuit e dalla Air Nord nel nord del Canada. Per molti anni, l'Alaska Airlines ha utilizzato questo modello per le piste non preparate dell'Alaska.\nDiciannove 737-200 sono stati utilizzati per addestrare i navigatori aeronautici dell'USAF statunitense, con la designazione T-43. Alcuni sono stati modificati in CT-43, utilizzati per il trasporto di passeggeri e uno \u00e8 stato modificato come NT-43A Radar Test Bed. Il primo \u00e8 stato consegnato il 31 luglio 1973 e l'ultimo il 19 luglio 1974. L\"'Indonesian Air Force\" ordin\u00f2 tre 737-200 modificati, designati \"737-2x9 Surveiller\". Vennero usati come ricognizione marittima (MPA) e aereo da trasporto.\nDopo 40 anni di servizio, i 737-200 in servizio commerciale per le compagne statunitensi furono gradualmente ritirati, fino agli ultimi voli svolti nel marzo 2008 dalla Aloha Airlines.\nClassic.\nLe prime due serie divennero presto vecchie ed inefficienti e cos\u00ec la struttura del velivolo sub\u00ec sostanziali aggiornamenti, soprattutto nella coda e nell'impianto propulsivo. Il \"cockpit\" fu modernizzato con le stesse componenti usate sul 757 e 767. Del \"C\"lassic\"\" vennero realizzate 3 serie. Il 737-300 era il nuovo modello base ed era un po' pi\u00f9 lungo del 737-200. I clienti di lancio furono la US Airways e la Southwest Airlines. Anche l'avionica di questa serie \u00e8 un misto tra i vecchi indicatori analogici e il nuovo sistema EFIS (\"Electronic Flight Instrumentation System\"); in alcuni modelli \u00e8 presente solo l'EFIS. Questo \u00e8 stato uno dei cambiamenti principali rispetto alle serie precedenti.\nIl 737-400 \u00e8 pi\u00f9 lungo rispetto alla serie -300 per venire incontro alle esigenze delle compagnie charter. I primi clienti furono la US Airways e la Pace Airlines.\nIl 737-500 \u00e8 una versione pi\u00f9 corta del 737-300, corrispondente alla serie -200 ma con una autonomia maggiore.\nNext Generation.\nLa famiglia dei 737 Next Generation (737NG) fu introdotta in risposta alla competizione lanciata dall'Airbus con l'A320. Le novit\u00e0 riguardarono le ali, la deriva (completamente modificate), nuovi motori e un'avionica completamente digitale. Vi furono quattro serie di 737 NG.\nInsieme al 737-700 e al 737-800, il 737-600 era una delle tre versioni iniziali della famiglia NG. Il 737-600 sostitu\u00ec il 737-500. Il cliente di lancio fu la Scandinavian Airlines System, ma non riscontr\u00f2 un grande successo di vendita. Il Boeing 717 trasporta circa lo stesso numero di passeggeri, ma \u00e8 ottimizzato per le rotte regionali e non ha la stessa autonomia del 737-600. La produzione del 717 \u00e8 terminata a met\u00e0 del 2006, rendendo la serie -600 l'unica offerta Boeing nel mercato degli aerei di linea da 100 posti. Il velivolo pari classe di Airbus \u00e8 l'A318.\nIl 737-700 divenne il nuovo modello base che rimpiazz\u00f2 il 737-300. \u00c8 disponibile anche nella versione 737-700C che pu\u00f2 essere usato sia come trasporto passeggeri che come trasporto merci. Il cliente di lancio, e tuttora il maggiore utilizzatore \u00e8 la Southwest Airlines, mentre la prima ad utilizzare la versione C fu la Marina degli Stati Uniti. Sono state realizzate anche la versione per il mercato executive (chiamata \"Boeing Business Jet\") e la versione militare \"IGW\" (\"Increased Gross Weight\").\nIl BBJ1 \u00e8 dotato di carrello d'atterraggio rinforzato e delle stesse ali del 737-800; inoltre ha una autonomia maggiore grazie all'uso di serbatoi aggiuntivi. Viene utilizzato da alcune compagnie per voli di lusso tra il Nord America e l'Europa. Il velivolo di pari classe in casa Airbus \u00e8 l'A319.\nIl 737-800 \u00e8 una versione pi\u00f9 lunga del 737-700 progettato per rimpiazzare i 737-400. Il cliente di lancio \u00e8 stata la compagnia aerea tedesca Hapag-Lloyd Airlines. Esiste anche la versione executive denominata BBJ2 e la versione con una maggior autonomia 737-800ER (\"Extended Range\"). \u00c8 attualmente utilizzato tra gli altri da United Airlines, Delta Airlines, Qantas, Ryanair, Pegasus Airlines, EgyptAir e dall'italiana Neos Air. Il velivolo di pari classe in casa Airbus, anche se pi\u00f9 pesante, \u00e8 l'A320.\nPer meglio contrastare l'offerta sul mercato della Airbus, la Boeing ha prodotto anche la versione 737-900 che \u00e8 la variante pi\u00f9 lunga. La serie -900 per\u00f2 non ha sufficienti uscite di emergenza in base alle normative FAA e quindi il numero di passeggeri \u00e8 limitato pi\u00f9 per legge che per il carico utile dell'aereo a 189, come sul modello -800.\nDopo la cancellazione del 757, \u00e8 stata introdotta la versione 737-900ER (\"Extended Range\") dotata di nuovi portelloni di emergenza e nuovi serbatoi di carburante. Il suo avanzato profilo alare gli consente una navigazione economica a Mach 0,78 con possibilit\u00e0 di raggiungere Mach 0,82. Il primo cliente \u00e8 stata la Alaska Airlines, mentre la Lion Air ha acquistato il primo -900ER. La versione executive \u00e8 conosciuta come \"BBJ3\". L'equivalente (ma con minore autonomia) in casa Airbus \u00e8 l'A321.\nMAX.\nIl \"Boeing 737 MAX\" \u00e8 stato sviluppato dalla Boeing Commercial Airplanes per rimpiazzare la famiglia dei \"Boeing 737 Next Generation\".\nIl cambiamento primario \u00e8 stato l'utilizzo del nuovo, pi\u00f9 grande e pi\u00f9 efficiente motore CFM International LEAP-X1B. Anche la cellula dell'aereo ha subito modifiche.\nIl \"Boeing 737 MAX\" \u00e8 entrato in servizio nel 2017.\nA causa di due gravissimi incidenti ad aerei MAX 8, il 29 ottobre 2018 per la compagnia aerea indonesiana Lion Air e il 10 marzo 2019 per la compagnia Ethiopian Airlines, a quanto pare entrambi causati da un difetto al software di volo \"Maneuvering Characteristics Augmentation System\" (MCAS), in tutti gli Stati del mondo tali apparecchi sono stati temporaneamente interdetti al volo, in attesa che l'azienda produttrice dimostri di aver ovviato al grave difetto. La vicenda ha avuto un importante impatto negativo sui conti e sull'immagine dell'industria Boeing, nonch\u00e9 sulle compagnie aeree che hanno adottato il velivolo.\nIl concorrente diretto di casa Airbus \u00e8 la famiglia dell\"Airbus A320neo\".\nLa Boeing ha annunciato che dal gennaio 2020 sospender\u00e0 temporaneamente la produzione del velivolo\nVarianti militari.\nEsistono diverse versioni del 737 attrezzare per eseguire compiti o missioni speciali:\nDati tecnici.\nDi seguito sono elencati i dati tecnici delle versioni della serie \"Original\".\nPer vedere quelli delle altre versioni, visitare:\nUtilizzatori.\nAl gennaio 2022, dei esemplari consegnati, sono operativi.\nCivili.\nGli utilizzatori principali sono:\nMilitari.\nGli utilizzatori principali sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "279230", "revid": "1632387", "url": "https://it.wikipedia.org/wiki?curid=279230", "title": "Gloom (album)", "text": "Gloom \u00e8 il l'album di debutto dei Macabre, pubblicato nel 1989. Esistono diverse versioni di questo disco: la ristampa del 1990 della Vinyl Records conteneva l'ep \"Grim Reality\", la ristampa del 1998 della Decomposed Records conteneva solo i brani originali, invece la seconda ristampa della Decomposed del 2001 includeva di nuovo le canzoni dell'Ep.\nL'ultima ristampa, del 2001 e ad opera della Hammerheart Records contiene le tracce live di uno dei primi concerti della band dell'aprile 1986."}
{"id": "279231", "revid": "1442080", "url": "https://it.wikipedia.org/wiki?curid=279231", "title": "Core Duo", "text": "Core Duo, insieme a Core Solo \u00e8 il nome commerciale del processore mobile Intel Yonah arrivato sul mercato il 5 gennaio 2006 come successore del Pentium M Dothan alla base della piattaforma Centrino, che in questo caso, data la natura dual core della CPU Yonah, prende il nome di Centrino Duo. Intel ha inoltre dichiarato, per voce del suo presidente Paul Otellini, che Core Duo promette prestazioni 100 volte maggiori rispetto al primo Pentium, con un quarto della grandezza del primo die di un processore Intel.\nStoria.\nIntel ha da sempre abituato i propri clienti a nomi commerciali di processori che si protraggono a lungo nel tempo inalterati sebbene nel corso degli anni le ultime evoluzioni siano profondamente diverse dalle incarnazioni originali. L'esempio pi\u00f9 eclatante di questa strategia \u00e8 rappresentato dal Pentium 4 di cui l'ultima incarnazione, il core Cedar Mill \u00e8 molto diverso dall'originale Willamette.\nSembrava che questo approccio venisse mantenuto anche con Yonah, e infatti durante i primi annunci fatti da Intel, essa stessa aveva annunciato i seguenti nomi, in cui per\u00f2 non era ancora nota la prima cifra del processor number, ma che presumibilmente sarebbe stata un \"8\", diventando quindi \"Pentium M serie 8xx\":\nNel corso del tempo invece, Intel ha deciso che per Yonah, il primo core alla base del processore Core Duo, era necessario cambiare strategia commerciale ritenendo fondamentale che i consumatori distinguano fermamente tra i \"vecchi\" processori mobile Dothan e i nuovi dual core. Per questo motivo il 15 novembre 2005 sono stati presentati i nuovi loghi che indicano le varie versioni di Yonah (single core e dual core), dichiarando che non sarebbe pi\u00f9 stata presente nessuna menzione al Pentium M. Tali loghi sono (come gi\u00e0 accennato), Core Duo appunto, per le versioni dual core di Yonah, e Core Solo per quelle single core.\nSuccessivamente, il 18 novembre 2005, Intel ha presentato i nomi ufficiali delle varie versioni di Yonah che sono poi arrivate in commercio. Si nota che non \u00e8 infatti pi\u00f9 presente nessun riferimento al \"Pentium M serie 8xx\" e che anzi anche il processor number \u00e8 cambiato diventando composto da una lettera iniziale seguita da 4 cifre.\nLa lettera identifica la \"classe energetica\" della CPU in questione, infatti i processori Yonah appartenenti alla serie \"E\" sono caratterizzati da un consumo di pi\u00f9 di 50 W. Sono seguiti poi da quelli della serie \"T\" con 25-49 W, della serie \"L\" con 15-24 W e, per finire, dai modelli della serie \"U\" con meno di 14 W. \u00c8 per\u00f2 da tenere conto che le CPU della serie \"E\" non saranno destinate all'utilizzo in sistemi Mobile.\nCaratteristiche.\nLa piattaforma \"Centrino Duo\".\nAssieme al chipset Calistoga, il cui nome commerciale \u00e8 i945 GM e i945 PM, e alla scheda wireless Golan (chiamata commercialmente Intel/PRO wireless 3945ABG), il primo Core Duo forma la nuova piattaforma Napa (all'inizio era previsto anche il chipset di fascia alta i955 XM ma poi a met\u00e0 luglio 2005 il suo sviluppo \u00e8 stato soppresso inserendo alcune delle sue caratteristiche nei restanti chipset).\nProseguendo un trend gi\u00e0 visto con le prime soluzioni Centrino, Napa introduce anche una generale riduzione delle dimensioni dei componenti; questo permetter\u00e0 l'utilizzo di sistemi notebook sempre pi\u00f9 piccoli, portando verso una continua miniaturizzazione dei dispositivi. Gi\u00e0 al momento attuale sono disponibili in commercio soluzioni notebook con display da 10 pollici, capaci di notevole potenza elaborativa. Commercialmente dovrebbero essere 2 versioni di Napa a seconda che il processore inserito sia la versione dual core o quella single core. Analogamente a quanto fatto con il logo del processore, infatti anche quello della piattaforma vedr\u00e0 una revisione formando le 2 piattaforme Centrino Duo e Centrino con loghi modificati rispetto a quello utilizzato fino a Dothan.\nYonah.\nL'unica incarnazione del processore Core Duo \u00e8 Yonah, ovvero il processore che inizialmente doveva essere il nuovo Pentium M serie 8xx successore di Dothan. Si tratta del primo processore mobile con un design dual core formato, in un certo senso, da due core Dothan costruiti con processo a 65 nm su singolo die. Include 2 MB di cache L2 condivisa dai due core e un clock che all'inizio raggiunge i 2,13\u00a0GHz con un bus a 667\u00a0MHz. \u00c8 stato inoltre implementato il supporto alle istruzioni SSE3, la tecnologia di virtualizzazione Vanderpool ma, contrariamente a quanto annunciato all'inizio, non le EM64T, rimandate al successore Merom. Il processore \u00e8 inoltre in grado di disattivare uno dei due core in modalit\u00e0 di risparmio energetico ed \u00e8 alla base della piattaforma Napa, il nome in codice della nuova Centrino Duo.\nI \"MacIntel\".\nNel giugno 2005 Apple aveva annunciato che avrebbe progressivamente abbandonato i processori PowerPC di IBM per abbracciare, in ogni sua famiglia di computer, i chip x86 di Intel. In occasione del Mac World Expo di San Francisco, l'11 gennaio 2006, sono stati tolti i veli ai primi portatili MacBook Pro e iMac, entrambi con processore Core Duo.\nI modelli di MacBook Pro presentati sono due: uno dotato di processore Core Duo a 1,67\u00a0GHz e disco rigido SATA da 80 GB, e uno dotato di Core Duo a 1,83\u00a0GHz e drive SATA da 100 GB. Invece i modelli di iMac si differenziano in modo particolare per la velocit\u00e0 del processore, di 1,83\u00a0GHz o 2\u00a0GHz, e la dimensione del disco fisso SATA, di 160 GB o 250 GB. Di fatto per\u00f2, Apple ha iniziato la distribuzione dei MacBook Pro con processori pi\u00f9 veloci: il modello base ora \u00e8 equipaggiato con il processore Core Duo da 1,83\u00a0GHz, mentre il modello superiore \u00e8 equipaggiato con la versione da 2\u00a0GHz e, per quest'ultimo, \u00e8 disponibile un upgrade a pagamento per un processore Core Duo da 2,16\u00a0GHz.\nSia con il MacBook che con il nuovo iMac, Apple forniva la versione x86 di macOS 10.4.4 e la nuova, per l'epoca, suite software iLife '06 presentata insieme a iWork '06 nella stessa occasione.\nModelli arrivati sul mercato.\nLa tabella seguente mostra i modelli di Core Duo, basati su core Yonah, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: dato che al momento esiste solo il core Yonah, la tabella sopra \u00e8 un estratto di quella completa contenuta nella pagina di Yonah, la quale contiene anche i riferimenti ai modelli marchiati Core Solo.\nNota Importante: Quando si parla di processori con due core, non si vuole assolutamente dire che la frequenza di clock del processore vada moltiplicata per due."}
{"id": "279237", "revid": "767487", "url": "https://it.wikipedia.org/wiki?curid=279237", "title": "Emanuele Narducci", "text": "Biografia.\nAllievo di Antonio La Penna, si form\u00f2 presso l'Universit\u00e0 degli Studi di Firenze e la Scuola Normale Superiore di Pisa; professore ordinario di Letteratura latina dal 1986, insegn\u00f2 prima presso la Facolt\u00e0 di Magistero di Trieste e dal 1989 presso la Facolt\u00e0 di Lettere dell'Universit\u00e0 di Firenze.\nFu uno dei massimi interpreti di Cicerone, autore al quale dedic\u00f2 fondamentali studi tra cui: \"Cicerone e l'eloquenza romana\" (2004); \"Introduzione a Cicerone\" (2005: nuova edizione aggiornata); \"Cicerone e i suoi interpreti: studi sull'opera e la fortuna\" (2004).\nUn altro autore che studi\u00f2 con contributi rilevanti \u00e8 Lucano, prima col volume \"La provvidenza crudele. Lucano e la distruzione dei miti augustei\" 1979 e poi col pi\u00f9 recente \"Lucano: un'epica contro l'impero\" (2002); fu inoltre coautore della \"Letteratura latina\", coordinata da Mario Citroni.\nEmanuele Narducci seppe fondere nel suo metodo di indagine la passione per i grandi temi politici e culturali con un'attenta e rigorosa lettura critica dei testi, sempre sorretta da un'ampia visione storica e da una profonda sensibilit\u00e0 letteraria, che li port\u00f2 a cogliere la pregnanza profonda dei diversi riferimenti degli autori oggetto di studio; l'analisi dei fenomeni letterari si sapeva inserire nel quadro pi\u00f9 ampio di una ricostruzione culturale che si avvaleva anche dell'apporto ricavato dagli studi di discipline modernistiche, senza per\u00f2 per questo cedere al gusto di spericolate attualizzazioni.\nCultore di storia degli studi e autore di importanti contributi relativi alla Fortuna dell'Antichit\u00e0 nella cultura moderna, affianc\u00f2 all'attivit\u00e0 di studio l'organizzazione di importanti incontri di studio, centrati su tematiche di ampio respiro e rivolte a un pubblico vasto: fu responsabile scientifico del Symposium Ciceronianum Arpinas, l'incontro di studio su Cicerone che affianca il celebre Certamen Ciceronianum Arpinas che annualmente si tiene nel mese di maggio nella localit\u00e0 laziale patria dell'oratore latino, e fu dalla fondazione nel 2004 coordinatore del Centro di Studi sulla Fortuna dell'Antico di Sestri Levante.\nNel 2009 usc\u00ec postumo per i tipi Laterza il suo ultimo e pi\u00f9 ambizioso lavoro \"Cicerone. La parola e la politica\", sentito ritratto politico ed intellettuale dell'oratore arpinate.\nPrincipali opere.\nTra le maggiori opere di Emanuele Narducci si ricordano:\nHa curato l'introduzione di numerose orazioni ed opere filosofiche di Cicerone per l'editore Rizzoli, tutte pubblicate nella collana dei classici BUR. Tra queste si ricordano: \"Lettere ai familiari\", \"Il poeta Archia\", \"Le Tuscolane\", \"L'amicizia\", \"La vecchiezza\", \"Dell'oratore\", \"Per Marco Celio\" e \"I doveri\".\nSempre per i tipi BUR ha introdotto e tradotto \"La casa\" e \"Bruto\" di Cicerone.\nPer l'editore Mondadori, nella collana dei classici, ha inoltre introdotto \"La Natura delle cose\" di Tito Lucrezio Caro."}
{"id": "279239", "revid": "371529", "url": "https://it.wikipedia.org/wiki?curid=279239", "title": "Sinister Slaughter", "text": "Sinister Slaughter \u00e8 il secondo album discografico della band statunitense Macabre ed \u00e8 stato pubblicato nel 1993 dalla Nuclear Blast Records. La copertina \u00e8 una parodia dell'album dei Beatles \"Sgt. Pepper's Lonely Hearts Club Band\" che mostra dei serial killer al posto di persone famose.\nIl disco \u00e8 stato ripubblicato nel 2000 in un digipak che contiene anche le canzoni dell'EP \"Behind the Wall of Sleep\" come tracce bonus, versione che la band ha sempre attaccato giudicandola troppo scarna e poco curata rispetto all'originale, mancano infatti i testi delle canzoni e compaiono vari errori di stampa ed inesattezze. ."}
{"id": "279241", "revid": "1337338", "url": "https://it.wikipedia.org/wiki?curid=279241", "title": "Leucemia", "text": "La leucemia \u00e8 un termine con il quale si indica un insieme di malattie maligne, vari tipi di cancri o tumori caratterizzati dalla proliferazione neoplastica di una cellula staminale emopoietica e si traduce in un numero elevato di globuli bianchi anormali. Queste cellule bianche del sangue non sono pienamente sviluppate e sono chiamate blasti o cellule leucemiche.\nLe cellule staminali emopoietiche, che si trovano nel midollo osseo rosso, danno origine a due linee cellulari:\nA seconda della linea cellulare verso cui evolve il clone leucemico si parla di leucemia linfoblastica acuta (LLA), leucemia mieloide acuta (LMA), leucemia linfatica cronica (LLC), leucemia mieloide cronica (LMC). La leucemia \u00e8 parte di un pi\u00f9 ampio gruppo di neoplasie che colpiscono il sangue, il midollo osseo e il sistema linfatico, conosciuti come \"Tumori dei tessuti ematopoietici e linfoidi\".\nIl quadro clinico della leucemia \u00e8 il tumore del sangue. Si tratta di un'invasione del midollo da parte del clone neoplastico, con conseguente distruzione delle cellule emopoietiche normali: il paziente affetto da leucemia sviluppa dunque anemia per insufficiente produzione di globuli rossi, infezioni frequenti e gravi per la ridotta produzione di globuli bianchi ed emorragia a causa di ridotta produzione di piastrine.\nLa diagnosi viene solitamente formulata grazie ad analisi del sangue o tramite una biopsia del midollo osseo. La causa esatta della condizione \u00e8 ancora sconosciuta. Diversi tipi di leucemia si ritiene abbiano diverse cause. Diversi fattori, sia genetici che ambientali, sono ritenuti come possibili fattori di rischio come il fumo, l'esposizione alle radiazioni ionizzanti o ad alcune sostanze chimiche (come il benzene), una precedente cura chemioterapica e la sindrome di Down. Gli individui con una storia familiare di leucemia sono maggiormente a rischio.\nIl trattamento comporta la combinazione tra chemioterapia, radioterapia, terapia mirata, e trapianto di midollo osseo, in aggiunta alla terapia di supporto e alle eventuali cure palliative. Alcuni tipi di leucemia possono essere gestiti tramite una \"vigile attesa\". Il successo del trattamento dipende dal tipo di leucemia e dall'et\u00e0 del paziente. Il tasso di sopravvivenza media negli Stati Uniti a cinque anni \u00e8 del 57%. Nei bambini sotto i 15 anni, la sopravvivenza a cinque anni \u00e8 superiore al 60% e all'85%, a seconda del tipo.\nNel 2012, la leucemia ha colpito persone in tutto il mondo ed \u00e8 stata causa di decessi. Si riscontra con maggior frequenza nel mondo sviluppato.\nStoria.\nLa prima pubblicazione scientifica di un caso di leucemia in letteratura medica risale al 1827, quando il medico francese Alfred-Armand-Louis-Marie Velpeau descrisse il caso di un fiorista di 63 anni che aveva sviluppato una malattia caratterizzata da febbre, debolezza, calcoli urinari, e sostanziale ingrossamento del fegato e della milza. Velpeau aveva notato che il sangue del paziente aveva una consistenza \"come pappa\", e ipotizz\u00f2 che l'aspetto del sangue fosse dovuto ai globuli bianchi.\nL'eziologia della leucemia \u00e8 stata descritta la prima volta dal patologo Rudolf Virchow nel 1845 che not\u00f2 un numero anormalmente elevato di globuli bianchi in un campione di sangue da un paziente. Virchow chiam\u00f2 la condizione \"Leuk\u00e4mie\" in tedesco, che deriva da due parole in lingua greca: , \"leukos\", \"bianco\", e , \"aima\", \"sangue\"; letteralmente \"sangue bianco\".\nCirca dieci anni dopo le scoperte di Virchow, il patologo Franz Ernst Neumann Christian scopr\u00ec che il midollo osseo di un paziente deceduto di leucemia aveva assunto un colore \"giallo-verde sporco\", a differenza del normale rosso. Questa scoperta permise a Neumann di concludere che era proprio un problema al midollo osseo la causa delle anormalit\u00e0 nel sangue presenti nei pazienti affetti dalla malattia.\nNel 1900 la leucemia \u00e8 stata considerata come una famiglia di malattie in contrapposizione ad una singola malattia. Nel 1947 il patologo Sidney Farber ritenne, grazie ad esperienze passate, che l'aminopterina, una mimica dell'acido folico, potesse potenzialmente curare la leucemia nei bambini. La maggior parte di loro affetti da leucemia linfoblastica acuta che furono testati mostrarono segni di miglioramento nel loro midollo osseo, ma nessuno di loro fu effettivamente guarito. Ci\u00f2, tuttavia, port\u00f2 ad ulteriori esperimenti.\nNel 1962, i ricercatori Emil J. Freireich Jr. e Emil Frei III utilizzarono la chemioterapia in combinazione per tentare di curare la leucemia. I test hanno avuto successo con alcuni pazienti che sopravvissero a lungo dopo questi tentativi.\nEpidemiologia.\nNel 2010, a livello mondiale, circa persone sono morte di leucemia. Nel 2000, circa bambini e adulti di tutto il mondo hanno sviluppato una forma di questa malattia e morti per essa. Questo dato rappresenta da solo circa il 3% dei quasi sette milioni di decessi per cancro all'anno e circa lo 0,35% di tutte le morti per qualsiasi causa. Confrontando sedici siti differenti del corpo umano, la leucemia \u00e8 stata il 12\u00ba sito pi\u00f9 comune di malattia neoplastica e la 11\u00aa causa pi\u00f9 comune di decesso per cancro.\nCirca persone negli Stati Uniti sono affette da una qualche forma di leucemia, compresi quelli che hanno raggiunto la remissione o la guarigione. Circa nuovi casi di leucemia sono stati diagnosticati nel corso del 2008 negli Stati Uniti. Questo rappresenta il 2,9% di tutti i tumori (esclusi i semplici a cellule basali e i tumori della pelle a cellule squamose) nel paese e il 30,4% di tutti i tumori del sangue.\nTra i bambini con qualche forma di cancro, circa un terzo ha un tipo di leucemia, pi\u00f9 comunemente la leucemia linfoblastica acuta. Uno dei tipi di leucemia \u00e8 la seconda forma pi\u00f9 comune di cancro nei bambini di et\u00e0 inferiore ai 12 mesi e la forma pi\u00f9 comune di cancro nei bambini pi\u00f9 grandi. Gli adolescenti maschi hanno pi\u00f9 probabilit\u00e0 di sviluppare la malattia rispetto alle ragazze e i bambini bianchi statunitensi hanno circa il doppio delle probabilit\u00e0 di sviluppare la leucemia rispetto ai bambini neri connazionali. Solo circa il 3% delle diagnosi di cancro degli adulti sono di leucemia, ma perch\u00e9 il cancro \u00e8 molto pi\u00f9 comune tra gli adulti: oltre il 90% di tutte le leucemie sono diagnosticate negli adulti.\nSi \u00e8 osservato che negli Stati Uniti l'etnia \u00e8 un fattore di rischio. Gli ispanici, soprattutto quelli sotto l'et\u00e0 di 20 anni, sono il gruppo a pi\u00f9 alto rischio di incorrere nella condizione, mentre i bianchi, i nativi americani e i nativi asiatici sono a rischio maggiore rispetto agli afro-americani.\nIl sesso \u00e8 anche un fattore di rischio. Pi\u00f9 uomini che donne con diagnosi di leucemia muoiono dalla malattia. La leucemia si riscontra il 30% pi\u00f9 frequentemente negli uomini che nelle donne.\nLa leucemia si verifica pi\u00f9 comunemente nel mondo sviluppato.\nClassificazione.\nClassificazione generale.\nClinicamente e patologicamente, la leucemia \u00e8 suddivisa in una serie di grandi gruppi. La prima divisione \u00e8 tra le sue forme acute e croniche:\nInoltre, le leucemie vengono suddivise in base al tipo di cellula del sangue che viene influenzata. Questa categorizzazione divide le leucemie in linfoblastiche o leucemie linfocitarie e mieloidi o leucemie mieloidi:\nLa combinazione di queste due classificazioni fornisce un totale di quattro categorie principali. All'interno di ciascuna di queste quattro categorie principali, vi sono in genere diverse sottocategorie. Infine, alcuni tipi pi\u00f9 rari sono di solito considerati al di fuori di questo schema di classificazione.\nEziologia.\nLe cause che provocano tali malattie non sono ancora del tutto chiare. Attualmente sono noti alcuni fattori di rischio che possono causare la nascita delle forme leucemiche.\nSintomi.\nI danni al midollo osseo, in grado di ridurre considerevolmente le normali cellule per via del pi\u00f9 alto numero di globuli bianchi immaturi, si traduce in una mancanza di piastrine nel sangue che sono importanti nel processo di coagulazione del sangue. Ci\u00f2 significa che i pazienti affetti da leucemia tenderanno a sviluppare pi\u00f9 facilmente lividi, a sanguinare eccessivamente o a sviluppare piccole macchie cutanee di colore rosso vivo, chiamate petecchie.\nI globuli bianchi, che sono coinvolti nel combattere contro gli agenti patogeni, possono arrivare ad essere soppressi o a non funzionare. In questo modo il sistema immunitario del paziente pu\u00f2 non essere pi\u00f9 in grado di difendersi da una semplice infezione oppure pu\u00f2 iniziare ad attaccare altre cellule del corpo. Impedendo al sistema immunitario di funzionare normalmente, alcuni pazienti leucemici sperimentano infezioni frequenti che vanno da tonsillite, piaghe in bocca, diarrea, polmonite o infezioni opportunistiche.\nInfine, la carenza di globuli rossi porta ad anemia, che pu\u00f2 causare dispnea, palpitazioni e pallore.\nAlcuni pazienti avvertono altri sintomi, come una sensazione di malessere, febbre, brividi, sudorazione notturna, sensazione di sintomi simil-influenzali, affaticamento e altro. Alcuni pazienti hanno anche nausea o una sensazione di pienezza allo stomaco provocata da un ingrossamento del fegato (epatomegalia) e della milza (splenomegalia); ci\u00f2 pu\u00f2 provocare una perdita di peso non intenzionale. In caso di presenza di una notevole massa tumorale, si possono riscontrare dolori muscolari o alle ossa.\nSe le cellule leucemiche invadono il sistema nervoso centrale si possono presentare sintomi neurologici, in particolare mal di testa. Sintomi neurologici non comuni, come l'emicrania, le convulsioni, il coma possono verificarsi a seguito della pressione esercitata sul tronco cerebrale. Tutti i sintomi associati con la leucemia possono essere attribuiti ad altre malattie, di conseguenza essa deve essere sempre diagnosticata attraverso esami medici.\nLa parola leucemia, che significa \"sangue bianco\" deriva dall'elevato numero di globuli bianchi che la maggior parte dei pazienti affetti dalla malattia presenta prima del trattamento. Questo elevato numero si rende evidente osservando un campione di sangue al microscopio. Spesso, questi globuli bianchi sovrannumerari sono immaturi o disfunzionali. Il numero eccessivo di cellule pu\u00f2 anche interferire con il quantitativo di ulteriori cellule, causando uno squilibrio dannoso nei valori del sangue.\nDiagnosi.\nLa diagnosi si basa solitamente su ripetuti esami emocromocitometrici completi (esame del sangue) (numero dei globuli rossi, globuli bianchi e piastrine, livello di Hb) e determinazione dei parametri ematochimici (azotemia, glicemia, uricemia, transaminasi), sull'analisi citogenetica (studio dei cromosomi dei blasti presenti nel midollo osseo, sul prelievo di midollo osseo per analizzare frammenti di tessuto), sull'analisi immunofenotipica (tramite citometria a flusso delle cellule presenti in un campione di sangue o midollo osseo allo scopo di identificarle sulla base di specifici Ag di superficie). Importanti possono pure risultare i test di immunoistochimica per differenziare all'interno di una leucemia i vari subtipi secondo la classificazione di FAB. A dipendenza del risultato vi sono prognosi e approcci terapeutici differenti.\nDopo la diagnosi, esami ematochimici possono essere utilizzati per determinare il livello dei danni al fegato e ai reni o agli effetti della chemioterapia sul paziente. Quando sorgono preoccupazioni circa i danni causati dalla condizione, pu\u00f2 essere utile ricorrere a tecniche di imaging biomedico come la radiografia, la risonanza magnetica o l'ecografia. Queste metodiche possono potenzialmente vedere gli effetti della leucemia su parti del corpo come le ossa (radiografia), il cervello (risonanza magnetica), o reni, milza e fegato (ecografia). Infine, la tomografia computerizzata pu\u00f2 essere utilizzata, seppur raramente, per controllare i linfonodi nel torace.\nNonostante l'utilizzo di queste metodiche, molti pazienti non ricevono una diagnosi corretta e precoce poich\u00e9 molti sintomi sono vaghi, non specifici e possono ricondurre ad altre malattie. Per questa ragione, l\"'American Cancer Society\" stima che almeno un quinto delle persone con leucemia non sono ancora state diagnosticate.\nTrattamento.\nLa maggior parte delle forme di leucemia viene trattata con la prescrizione di farmaci, generalmente combinati in un regime chemioterapico multifarmaco. Alcuni pazienti vengono trattati anche mediante radioterapia e in alcuni casi si deve ricorrere al trapianto di midollo osseo.\nLeucemia linfoblastica acuta.\nLe leucemie linfoblastiche acute sono un gruppo di leucemie rare pi\u00f9 frequenti nel bambino. Si classificano in leucemia linfoblastica acuta a cellule B e leucemia linfoblastica acuta a cellule T, e poi ulteriormente suddivise in base all'aspetto molecolare, alla maturazione cellulare e in base alla mutazione genetica caratteristica; tutt'oggi si contano pi\u00f9 di 180 forme di questa malattia.\nIl trattamento si concentra sul controllo del midollo osseo e sulla patologia sistemica (cio\u00e8 su tutto il corpo). Inoltre, il trattamento deve impedire alle cellule leucemiche di diffondersi ad altri siti, in particolare al sistema nervoso centrale, ad esempio tramite punture lombari a cadenza mensile per la somministrazione di farmaci. In generale, ogni trattamento \u00e8 diviso in diverse fasi:\nLeucemia linfocitica cronica.\nDecisione per il trattamento.\nGli ematologi decidono il trattamento della leucemia linfocitica cronica sulla base della stadiazione e su sintomi di ogni singolo paziente. La maggioranza dei pazienti affetti da questo tipo di leucemia presenta una malattia a basso grado che non beneficia di un trattamento. Gli individui con complicanze o una malattia pi\u00f9 avanzata tuttavia devono essere trattati. In generale, le indicazioni per il trattamento sono:\nApproccio di trattamento.\nCon i trattamenti attualmente disponibili, la leucemia linfocitica cronica \u00e8 incurabile. Il piano primario \u00e8 la chemioterapia in combinazione con clorambucile o ciclofosfamide oltre a un corticosteroide come il prednisone o prednisolone. L'uso di un corticosteroide ha l'ulteriore vantaggio di sopprimere alcune malattie autoimmuni correlate, come l'anemia o la porpora trombocitopenica idiopatica. Nei casi resistenti, i trattamenti in monoterapia con farmaci nucleosidici come fludarabina, pentostatina, o cladribina possono avere successo. I pazienti pi\u00f9 giovani possono considerare il trapianto allogenico o autologo di midollo osseo.\nLeucemia mieloide acuta.\nLe leucemie mieloidi acute sono la forma di leucemia globalmente pi\u00f9 diffusa, viene classificata in 8 forme differenti (in base al fenotipo, al grado di maturazione e in base alle cellule interessate).\nMolti diversi farmaci anti-tumorali risultano essere efficaci per il trattamento della leucemia mieloide acuta. Le prescrizioni variano leggermente a seconda dell'et\u00e0 del paziente e a seconda del sottotipo specifico della malattia. Nel complesso, la strategia consiste nel controllo del midollo osseo e della malattia sistemica, offrendo un trattamento specifico per il sistema nervoso centrale, se esso \u00e8 interessato.\nIn generale, la maggior parte dei trattamenti si basano su combinazioni di farmaci per la fase di induzione iniziale della chemioterapia. Tale combinazione solitamente offre i vantaggi della prima remissione e un minor rischio di resistenza alle malattie. Trattamenti di consolidamento e di mantenimento hanno lo scopo di prevenire la recidiva di malattia. I trattamento di consolidamento spesso comportano una ripetizione della chemioterapia di induzione o l'intensificazione con altri farmaci. Al contrario, il trattamento di mantenimento comporta dosi di farmaci pi\u00f9 bassi di quelle somministrate durante la fase di induzione.\nLeucemia mieloide cronica.\nVi sono molti trattamenti possibili per la leucemia mieloide cronica, ma lo standard per le nuove diagnosi \u00e8 la terapia con imatinib. Rispetto alla maggior parte dei farmaci anti-tumorali, l'imatinib possiede relativamente pochi effetti collaterali e pu\u00f2 essere assunto per via orale al proprio domicilio. Con questo farmaco, pi\u00f9 del 90% dei pazienti sono in grado di mantenere la malattia sotto controllo per almeno cinque anni, in modo che la condizione cronica diventi gestibile.\nIn uno stadio pi\u00f9 avanzato e quando il paziente non \u00e8 in grado di tollerare l'imatinib o se il paziente desidera tentare una cura permanente, allora pu\u00f2 essere eseguito un trapianto di midollo osseo allogenico. Questa procedura comporta la chemioterapia ad alte dosi e l'irraggiamento del corpo, seguiti dall'infusione di midollo osseo da un donatore compatibile. Circa il 30% dei pazienti muore in seguito a questa procedura.\nLa leucemia mieloide cronica \u00e8 l'unica leucemia cronica presente nell'et\u00e0 pediatrica, \u00e8 piuttosto rara ed \u00e8 classificata in tre principali forme: leucemia mielomonocitica giovanile, leucemia mieloide cronica ph+, e in leucemia mieloide cronica ph-.\nLeucemia a cellule capellute.\nDecisione per il trattamento.\nI pazienti con leucemia a cellule capellute e che non presentano sintomi, di solito non ricevono un trattamento immediato. Il trattamento \u00e8 generalmente considerato necessario quando il paziente mostra segni e sintomi come una conta di cellule del sangue bassa (ad esempio, una conta dei neutrofili al di sotto 1.0 K/mL), infezioni frequenti, lividi inspiegabili, anemia o fatica abbastanza significativa per interrompere la vita quotidiana del paziente.\nApproccio tipico trattamento.\nI pazienti che hanno bisogno di un trattamento di solito ricevono o cladribina per una settimana, somministrata quotidianamente per infusione endovenosa o con una semplice iniezione sotto la pelle, o sei mesi di pentostatina, somministrata ogni quattro settimane per infusione endovenosa. Nella maggior parte dei casi, un ciclo di trattamento produrr\u00e0 una remissione duratura.\nAltri trattamenti comprendono l'infusione di rituximab o l'auto-iniezione di interferone-alfa. In casi limitati, il paziente pu\u00f2 beneficiare di una splenectomia (asportazione della milza). Questi trattamenti non sono in genere proposti come primo trattamento perch\u00e9 i loro tassi di successo sono inferiori alla cladribina o alla pentostatina.\nLeucemia prolinfocitica a cellule T.\nLa maggior parte dei pazienti con leucemia prolinfocitica a cellule T, una leucemia rara e aggressiva con una sopravvivenza mediana di meno di un anno, richiedono un trattamento immediato.\nquesto tipo di leucemia \u00e8 difficile da trattare e non risponde alla maggior parte dei farmaci chemioterapici disponibili.[41] Molti trattamenti diversi sono stati tentati con scarso successo: analoghi delle purine (pentostatina, fludarabina, cladribina), clorambucile e varie forme di chemioterapia di combinazione (ciclofosfamide, doxorubicina, vincristina, prednisone, ciclofosfamide, vincristina, vincristina, doxorubicina, etoposide, ciclofosfamide, bleomicina). L'Alemtuzumab (Campath), un anticorpo monoclonale che attacca le cellule bianche del sangue, \u00e8 stato utilizzato con maggiore successo rispetto alle precedenti opzioni.\nAd alcuni pazienti che rispondono al trattamento con successo, viene proposto anche il trapianto di cellule staminali ematopoietiche per consolidare la risposta.\nLeucemia mielomonocitica giovanile.\nIl trattamento per la leucemia mielomonocitica giovanile pu\u00f2 includere la splenectomia, la chemioterapia e il trapianto di midollo osseo.\nPrognosi.\nLa prognosi cambia a seconda della forma leucemica coinvolta, ad esempio nella forma AML, leucemia acuta mielogena la sopravvivenza a cinque anni \u00e8 stata calcolata al 40%.\nLeucemia infantile.\nIncidenza.\nLa leucemia pediatrica \u00e8 una malattia rara. L'incidenza media \u00e8 stimata a 1:. L'85% delle leucemie infantili sono di tipo acuto, di queste il 55% sono leucemia linfoblastica acuta.\nLa forma pi\u00f9 comune di leucemia infantile \u00e8 la leucemia linfoblastica acuta tipo COMMON con un'incidenza stimata di :, costituisce il 75% di tutte le diagnosi pediatriche di leucemia linfoblastica acuta. Mentre la leucemia promielocitica tipica acuta e la leucemia mieloide acuta con maturazione sono le pi\u00f9 comuni forme di leucemia mieloide.\nLa leucemia mielomonocitica giovanile \u00e8 la forma cronica pi\u00f9 comune di leucemia pediatrica.\nDistribuzione delle leucemie pediatriche in Italia.\nLa leucemia infantile \u00e8 un fenomeno piuttosto eterogeneo in Italia, le regioni interessate maggiormente dal fenomeno delle leucemie e dei tumori pediatrici in genere sono aree caratterizzate da un elevato inquinamento atmosferico, quindi: Campania, Tarantino, Calabria, Roma, Emilia Romagna, Lombardia e la parte nord-est della Toscana.\nEziologia.\nLa causa delle leucemie pediatriche risulta essere in gran parte sconosciuta, tra le cause note abbiamo mutazioni genetiche, atassia-teleangectasia, sindrome di Bloom, esposizione a radiazioni ionizzanti, chemioterapia (come ad esempio il Ciclofosfamide), benzene, alcuni tipi di fertilizzanti chimici e alcuni agenti inquinanti.\nPrognosi.\nLa prognosi \u00e8 generalmente buona e varia da tipo a tipo. Le forme pi\u00f9 curabili sono la leucemia promielocitica acuta e la leucemia mieloide acuta ad elevata maturazione, nelle quali le prognosi sono rispettivamente del 98% e del 93%. Le forme meno curabili sono le leucemie linfoblastiche a cellule B a bassa maturazione in cui la prognosi ammonta a meno del 10% a 2 anni. Del resto la sopravvivenza media delle altre forme di leucemia infantile \u00e8 del 75%.\nAspetto sociale.\nLe leucemie pediatriche coprono un importante impatto sociale sia per le famiglie, sia per il paziente. Diverse associazioni si occupano della presa a carico del paziente leucemico. La qualit\u00e0 della vita viene irreparabilmente danneggiata, talvolta le leucemie pediatriche riescono a essere una importante barriera sociale, il ci\u00f2 costituisce per il paziente un enorme svantaggio che comporta isolamento, sviluppo di ansia e stress."}
{"id": "279249", "revid": "767487", "url": "https://it.wikipedia.org/wiki?curid=279249", "title": "Medicine Show", "text": "Medicine Show \u00e8 il secondo disco della rock band californiana The Dream Syndicate, pubblicato nel 1984 per la A&amp;M.\nIl Disco.\n\u00c8 considerato per molti la vetta del movimento musicale del Paisley Underground\nI musicisti che partecipano alle incisioni sono: Steve Wynn chitarra e voce, Karl Precoda chitarra ritmica e solista, Dennis Duck batteria, Dave Provost basso, Tommy Zvoncheck pianoforte e organo Hammond b3, Sid Griffin, Stephen McCarty, Paul Mandl e Gavin Blair ai cori.\nLa storia dei Dream Syndicate \u00e8 caratterizzata da una perenne instabilit\u00e0 della formazione. Si pu\u00f2 per\u00f2 affermare che il caposaldo della band \u00e8 Steve Wynn. Nel 1984, con una formazione modificata per l'arrivo di Dave Provost al basso, che sostituisce Kendra Smith (che insieme a David Roback forma i Clay Allison e poi gli Opal), i Dream Syndicate firmano per la A&amp;M e pubblicano Medicine Show (successivamente lo stesso Wynn definir\u00e0 il miglior e pi\u00f9 completo disco della loro produzione). La scrittura di Wynn \u00e8 ai massimi livelli con testi crudi e ricchi di immagini drammatiche. Rimangono in mente i campi che bruciano in \"Burn\" e il gioco che si fa a \"Merrittville\" quando fa caldo. La musica abbandonando l'uso del feedback del disco d'esordio \u00e8 percorsa dagli assolo di Precoda e dal tocco pianistico di Tommy Zvoncheck, messo in risalto dalla produzione di Sandy Pearlman. Zvoncheck lascer\u00e0 successivamente i Syndicate per unirsi ai Blue \u00d6yster Cult.\nIn definitiva, \"Medicine Show\", risulta essere l'album dei Dream Syndicate che pi\u00f9 si avvicina ai canoni della musica tradizionale americana e del blues, soprattutto in episodi come \"The Medicine Show\" e \"John Coltrane Stereo Blues\".\nIl disco, andato presto fuori catalogo, e non reperibile sul mercato fino al 2010, \u00e8 stato per molti anni considerato un introvabile oggetto di culto per gli appassionati.\nNell'edizione rimasterizzata del 2010, sono stati aggiunti cinque brani registrati dal vivo il 7 luglio 1984 all'Aragon di Chicago, Illinois, editi in precedenza come EP \"This Is the New Dream Syndicate Album ... live\"."}
{"id": "279253", "revid": "1977442", "url": "https://it.wikipedia.org/wiki?curid=279253", "title": "\u00c9lie Ducommun", "text": "Vita.\n\u00c9lie Ducommun, Segretario Onorario dell'Ufficio Internazionale Permanente di Pace, nasce a Ginevra nel 1833. Dopo aver studiato lettere e scienze all'Accademia di Ginevra, a diciassette anni diventa istruttore dei figli del barone von Bunow e si trasferisce in Sassonia. Tale lavoro gli permette di apprendere alla perfezione la lingua tedesca, cosa questa, che si rivela importante per il suo futuro. Eletto, infatti, deputato radicale al Gran Consiglio dal 1858 al 1862, quando nel 1865 i radicali perdono il potere, Ducommun si dimette dalle funzioni di cancelliere e si trasferisce a Berna. Qui la conoscenza della lingua tedesca gli permette di diventare traduttore presso il Consiglio Nazionale.\nIniziato in massoneria a Ginevra nella loggia \"La Prudence\" l'11 aprile 1857 all'et\u00e0 di 24 anni, diventa oratore di questa loggia e poi Maestro venerabile del \"Temple Unique\". In seguito verr\u00e0 affiliato alla loggia \"Zur Hoffnung\" a Berna e sar\u00e0 Gran maestro della Gran Loggia svizzera Alpina dal 1890 al 1895.\nAssieme a Giuseppe Garibaldi, Ducommun concretizza prima l'organizzazione del Congresso della Pace che si terr\u00e0 a Ginevra nel 1867 per passare, poi, alla fondazione della Lega della Pace e della Libert\u00e0. L'impegno pacifista assorbe da allora una parte sempre crescente del suo tempo ed \u00e8 grazie a lui che nasce l'Ufficio Internazionale della Pace, che diventa un centro di informazione e di incontri perenne su tale tematica e gli permette di ottenere il Premio Nobel per la pace nel 1902.\nMuore improvvisamente nel 1906."}
{"id": "279255", "revid": "1632387", "url": "https://it.wikipedia.org/wiki?curid=279255", "title": "Dahmer (album)", "text": "Dahmer \u00e8 un concept album della band statunitense Macabre, dedicato alla vita dell'assassino Jeffrey Dahmer e pubblicato nel 2000.\nL'album \u00e8 stato ristampato in vinile in due versioni dalla Hammerheart Records: una nera limitata a 1000 copie e una rossa limitata a 500 copie."}
{"id": "279261", "revid": "1971044", "url": "https://it.wikipedia.org/wiki?curid=279261", "title": "Murder Metal", "text": "Murder Metal \u00e8 un album dei Macabre pubblicato nel 2003.\nDescrizione.\nCiascuna canzone sull'album rievoca le gesta di un famigerato serial killer:"}
{"id": "279262", "revid": "767487", "url": "https://it.wikipedia.org/wiki?curid=279262", "title": "Ristrutturazione aziendale", "text": "Una ristrutturazione aziendale \u00e8 un processo di organizzazione e gestione aziendale, che avviene tipicamente in casi di acquisizione e fusione di aziende.\nFinalit\u00e0.\nLa riorganizzazione della produzione e delle attivit\u00e0 lavorative ha lo scopo di migliorare l'efficienza e ridurre i costi. Di frequente \u00e8 fra i primi provvedimenti presi per contenere le perdite aziendali; la riduzione del costo del lavoro, diversamente da altre voci di costo, non ha costi fissi che si sostengono comunque anche in caso di perdita n\u00e9 salari e stipendi sono finalit\u00e0 del capitale di debito.\nGli strumenti normativi.\nIl diritto fallimentare riserva agli amministratori delegati il potere di presentare istanza di fallimento in tribunale, anche per societ\u00e0 con i bilanci in attivo. Un argomento presentato a sindacati e lavoratori per accettare la ristrutturazione \u00e8 la possibilit\u00e0 di ricorso al fallimento e di rivendere sotto nuovo nome l'azienda fallita a societ\u00e0, eventualmente create ad hoc, in Stati del mondo con salari e costo del lavoro minori, nei quali si intende delocalizzare la produzione.\nConseguenze.\nLa ristrutturazione comporta dequalificazioni nelle mansioni professionali e un ingente numero di licenziamenti il cui impatto \u00e8 attenuato ricorrendo ad \"ammortizzatori sociali\" come la cassa integrazione."}
{"id": "279268", "revid": "29727", "url": "https://it.wikipedia.org/wiki?curid=279268", "title": "Foraminiferi", "text": ""}
{"id": "279271", "revid": "1305772", "url": "https://it.wikipedia.org/wiki?curid=279271", "title": "Vulgar Display of Power", "text": "Vulgar Display of Power \u00e8 il sesto album in studio del gruppo musicale statunitense Pantera, pubblicato il 25 febbraio 1992 dalla Atco Records.\nDescrizione.\nCon \"Vulgar Display of Power\" il gruppo conferm\u00f2 il successo del precedente \"Cowboys from Hell\", arrivando alla fama internazionale.\nL'idea per il titolo dell'album viene da una battuta del film \"L'esorcista\" tra padre Damien Karras e Regan MacNeil: il sacerdote chiede alla ragazza posseduta di liberarsi dalle catene che la imprigionano usando la sua forza demoniaca, ma lei risponde \"That's much too vulgar a display of power\" (\"Sarebbe solamente un volgare sfoggio di potere\").\nNel 2012 l'album \u00e8 stato ristampato con l'aggiunta della traccia inedita \"Piss\" e di un DVD con il concerto tenutosi a Reggio Emilia durante il Monsters of Rock Italia del 1992 con alcuni videoclip.\nNel giugno del 2017 la rivista \"Rolling Stone\" ha collocato l'album alla decima posizione dei 100 migliori album metal di tutti i tempi.\nTracce.\nTesti e musiche dei Pantera."}
{"id": "279281", "revid": "1318658", "url": "https://it.wikipedia.org/wiki?curid=279281", "title": "Doha", "text": "Doha (\u0627\u0644\u062f\u0648\u062d\u0629 in arabo, \"ad-Daw\u1e25a\" oppure \"ad-D\u014d\u1e25a\", letteralmente \"il grande albero\") \u00e8 la capitale e la citt\u00e0 pi\u00f9 popolata dello stato del Qatar. Si trova sul Golfo Persico e aveva nel 2015 una popolazione di abitanti. \u00c8 la pi\u00f9 grande citt\u00e0 del Qatar e, con la sua area urbana e suburbana, ospita circa il 60% della popolazione dello stato.\nA Doha vi \u00e8 la sede del governo del Qatar, il cui capo \u00e8 l'emiro Tamim bin Hamad al-Thani. Nei pressi della citt\u00e0 sorge Education City, una zona in cui si sono insediati diversi campus universitari e istituti dedicati alla ricerca e all'innovazione.\nLa citt\u00e0 presenta un carattere cosmopolita.\nA Doha \u00e8 stanziato il principale quartier generale del Comando centrale militare USA, il pi\u00f9 grande dell'intero Medio Oriente.\nStoria.\nDoha venne fondata nel 1825 con il nome di \"Al Bida\". Nello stesso anno, durante la guerra tra il Qatar e il Bahrain, venne seriamente danneggiata dalle forze di Abu Dhabi, alleati dei bahreniti. Nel 1882 venne costruita nei pressi della citt\u00e0 la fortezza di \"Al Wajbah\". Nel 1916 divenne capitale del protettorato del Qatar e nel 1971, con l'indipendenza del Paese dal Regno Unito, divenne la capitale dello Stato.\nPrima del XX secolo l'economia della citt\u00e0 era prevalentemente basata sulla pesca ittica e su quella delle perle. Con l'introduzione delle perle d'allevamento di origine giapponese, l'economia locale sub\u00ec un duro colpo, tuttavia attutito dalla successiva scoperta dei giacimenti petroliferi, ma soprattutto dalla grande quantit\u00e0 di gas naturale situato al nord del paese.\nCultura.\nEventi.\nDal 2009, Doha \u00e8 sede dell'annuale congresso World Innovation Summit for Education.\nMedia.\nTv.\nA Doha ha sede il noto canale televisivo via satellite Al Jazeera. Venne fondato nel 1996 dallo sceicco Hamad bin Khalifa Al Thani con un finanziamento di 150 milioni di dollari.\nMonumenti e luoghi d'interesse.\nTra i pi\u00f9 alti grattacieli figurano:\nOltre a questi ci sono molti grattacieli in costruzione, tra cui:\nInoltre sono in progetto o in via di approvazione diversi grattacieli:\nEconomia.\nA Doha hanno sede le principali industrie petrolifere nazionali come la Qatar Petroleum, la RasGas e la Qatargas. L'economia di Doha \u00e8 basata prevalentemente sul petrolio e per questo motivo il governo nazionale sta facendo grandi sforzi per diversificare i vari settori economici.\nInoltre il Qatar possiede uno tra i pi\u00f9 grandi giacimenti di gas naturale al mondo.\nAl contrario della vicina metropoli di Dubai, Doha non sta puntando sul turismo. La citt\u00e0 ospita la sede della compagnia aerea nazionale: la Qatar Airways.\nDa qualche anno Doha, come del resto in tutte le citt\u00e0 del Golfo Persico, sta avendo un boom immobiliare. Infatti lo Skyline della citt\u00e0 sta completamente cambiando: nuovi uffici, hotel e grattacieli.\nInfrastrutture e trasporti.\nAeroporti.\nVicino a Doha \u00e8 presente l'Aeroporto Internazionale di Doha, una volta principale scalo della capitale e sede della Qatar Airways, compagnia di bandiera dell'emirato. A causa delle sue misure relativamente ridotte e considerato l'aumento vertiginoso di affluenza di viaggiatori che negli ultimi anni ha interessato lo scalo, fu deliberata e attuata la costruzione di un nuovo grande aeroporto, oggi gi\u00e0 attivo, a pochi km di distanza dalla citt\u00e0, l'Aeroporto Internazionale di Doha-Hamad.\nMetropolitana.\nLa citt\u00e0 \u00e8 dotata di una rete metropolitana composta da 3 linee e 37 stazioni.\nSport.\nL'Aspire Zone \u00e8 un complesso sportivo, sede di eventi internazionali, che sorge nel distretto di Al Waab a Doha.\nCiclismo.\nDal 9 al 16 di ottobre del 2016, a Doha, si sono disputati i Campionati Mondiali di ciclismo su strada.\nGinnastica Artistica.\nNell\u2019ottobre del 2018 la citt\u00e0 di Doha ha ospitato i campionati mondiali di ginnastica artistica.\nCalcio.\nLa squadra di calcio dell'Al-Sadd \u00e8 la pi\u00f9 famosa del Qatar e ha annoverato nelle sue file giocatori di caratura mondiale, anche se quasi sempre a fine carriera, riuscendo ad attrarre il loro interesse anche grazie a ricchi stipendi che un giocatore di una certa et\u00e0 difficilmente ottiene giocando in club militanti in campionati pi\u00f9 famosi e competitivi. Tra i giocatori pi\u00f9 celebri che hanno indossato la maglia dell'Al-Sadd ricordiamo Rom\u00e1rio e Xavi Hernandez. Il 22 dicembre 2014 \u00e8 stata teatro della Supercoppa italiana tra Juventus e Napoli (vinta dal Napoli ai calci di rigore) mentre il 23 dicembre 2016, allo stadio \"Jassim Bin Hamad\" di quella tra Milan e Juventus vinta ai rigori dalla squadra milanese. Nel 2022 Doha ospiter\u00e0 alcune partite, tra cui la finale, del Campionato mondiale di calcio 2022.\nMotociclismo e automobilismo.\nVicino a Doha \u00e8 situato il Losail International Circuit (Lusail Circuit), dal 2004 sede di una prova del Motomondiale, di una del Campionato Mondiale Superbike e tappa di una delle prove del Campionato GP2 Asia Series di automobilismo. Inoltre, dall'inverno del 2015, la Qatar Motor and Motorcycle Federation, (QMMF), Ente gestore del circuito, ha riservato l'apertura dell'impianto, integralmente illuminato, il mercoled\u00ec e la domenica sera, a uso esclusivo di chi voglia allenarsi in bicicletta.\nPallavolo.\nA Doha si \u00e8 svolta la parte finale delle ultime quattro edizioni del Campionato mondiale per club FIVB (maschile), dal 2009 al 2012, edizioni vinte dalla societ\u00e0 pallavolistica Trentino Volley.\nScacchi.\nNel 2014 e 2015 fu la sede del Qatar Masters Open, importante torneo Open di scacchi che vide la partecipazione di giocatori di \u00e9lite quali, citando unicamente i Campioni del Mondo, Magnus Carlsen, Vladimir Kramnik e la cinese Hou Yifan.\nAtletica leggera.\nDal 28 settembre al 6 ottobre 2019 Doha ha ospitato la 17\u00aa edizione dei Campionati mondiali di atletica leggera.\nSkateboarding.\nDal 14 al 15 ottobre 2019 si sono svolti i Beach Games con gare femminili e maschili di skateboarding.\nClima e ambiente.\nNella capitale, Doha, la temperatura media giornaliera passa dai 18,5 gradi a gennaio, ai 37\u00a0\u00b0C a luglio, il clima \u00e8 desertico, con inverni molto miti ed estati caldissime e soleggiate"}
{"id": "279295", "revid": "125360170", "url": "https://it.wikipedia.org/wiki?curid=279295", "title": "Divenire", "text": "Il divenire, inteso come \"mutamento\", \"movimento\", scorrere senza fine della realt\u00e0, perenne nascere e morire delle cose, \u00e8 stato uno dei concetti filosofici pi\u00f9 importanti su cui si sono contrapposte visioni ontologiche di tipo statico (come quella eleatica) e di tipo dinamico (come quella eraclitea e dell'atomismo leucippeo).\nIl termine divenire [dal latino \"dev\u0115nire\" composto di \"de\" (prep. che indica moto dall'alto) e \"venire\" (venire) quindi propriamente \"venir gi\u00f9\"] in filosofia implica un cambiamento non solo nello spazio, come nel significato originario, ma anche nel tempo.\nLa difficolt\u00e0 del concetto.\nLa problematicit\u00e0 della definizione del divenire inizialmente nasceva dalla considerazione che la sostanza primigenia doveva concepirsi come unica, immobile ed immutabile: ma se cos\u00ec era, come si spiegava la nascita da essa della molteplicit\u00e0 delle cose? Se all'inizio, come ad esempio sosteneva Talete, l'essenza unica era l'\"acqua\", tale doveva rimanere per sempre e non dar luogo alla molteplicit\u00e0 degli esseri.\nLa difficolt\u00e0, anche se non esplicitamente affrontata, si presentava al pensiero dei primi filosofi della Ionia che cercano di superarla parlando di una sostanza, sempre identica a se stessa, ma vivente. Tutto vive (panpsichismo e ilozoismo). \u00c8 la vita della sostanza che spiega la molteplicit\u00e0 degli esseri che divengono, nascono e muoiono. Ma \u00e8 chiaro che parlare di vita della sostanza equivaleva a una contraddizione \"in terminis\", poich\u00e9 si definisce sempre identica a se stessa, e quindi immutabile, qualcosa che in effetti vivendo diviene e muta continuamente.\nEraclito.\nIl divenire \u00e8, secondo Eraclito, la sostanza dell'Essere, poich\u00e9 ogni cosa \u00e8 soggetta al tempo e alla \"trasformazione\". Anche quello che sembra statico alla percezione sensoriale in verit\u00e0 \u00e8 dinamico e in continuo cambiamento.\nQuesto concetto si concretizza nella tesi che individua nel \"fuoco\" (\u03c0\u1fe6\u03c1, in greco) il simbolico principio di tutte le cose. Questo elemento simboleggia per antonomasia il movimento, la vita e la distruzione.\nIl divenire \u00e8 quindi la legge immutabile, il \"logos\", \u00abpoich\u00e9 tutto muta, meno la legge del mutamento\u00bb, che regola l'alternanza di nascita e morte. \u00c8 l'identit\u00e0 del diverso, ovvero l'elemento che unifica il molteplice (ci\u00f2 che in tutte le molteplici cose \u00e8 costante). Il divenire \u00e8 infatti composto di opposti che convivono nelle cose: la strada in salita \u00e8 la stessa anche in discesa, la fame rende dolce la saziet\u00e0 ecc. Appare per la prima volta una concezione dialettica della realt\u00e0.\nMa non tutti sono in grado di riconoscere il \"logos\", la legge che regola il mondo. Solo alcuni sono i \"desti\" che sanno riconoscere la legge comune del \"logos\", gli altri, i \"dormienti\", vivono come in un sogno, sono prigionieri dell'opposizione, della lotta, del contrasto, incapaci di sollevarsi all'unit\u00e0 del tutto:\nEraclito, infatti, afferma che tutto scorre (\"panta rei\") , che tutto \u00e8 in perenne movimento, e la staticit\u00e0 \u00e8 morte. In questa concezione, infatti, il divenire \u00e8 la condizione necessaria dell'Essere, della vita stessa. Tipico \u00e8 l'esempio del fiume: Eraclito afferma che \u00e8 impossibile bagnarsi due volte nello stesso fiume, perch\u00e9 dopo la prima volta, sia il fiume (nel suo perenne scorrere) sia l'uomo (nel suo perenne divenire) non sono pi\u00f9 gli stessi.\n\u00abA chi discende nello stesso fiume sopraggiungono acque sempre nuove.\u00bb\n\u00abNoi scendiamo e non scendiamo nello stesso fiume, noi stessi siamo e non siamo.\u00bb\nAnzi un suo discepolo, Cratilo obiett\u00f2 al suo maestro che in effetti non ci si pu\u00f2 bagnare nello stesso fiume neppure una sola volta poich\u00e9 l'acqua che bagna il piede non \u00e8 pi\u00f9 la stessa che bagna la caviglia.\nL'armonia delle cose, per Eraclito, sta proprio nel suo perenne mutamento e nel continuo contrasto tra gli opposti. Questo concetto \u00e8 definito \"polemos\" (\"guerra\", \"opposizione\"), il quale permette l'esistenza di tutte le cose.\nGli eleati.\nGli eleati, al contrario di Eraclito non hanno fiducia nei sensi che mostrano il movimento. La sensibilit\u00e0 genera l'opinione dei mortali che vivono nell'illusione per cui si crede vera l'esistenza del divenire come una mescolanza di essere e non essere. Ma il non essere non esiste e non pu\u00f2 essere pensato. \n&lt;poem&gt;\u00ab\u00c8 la stessa cosa pensare e pensare che \u00e8:\nperch\u00e9 senza l'essere, in ci\u00f2 che \u00e8 detto,\nnon troverai il pensare...\u00bb\n&lt;/poem&gt; \nPensare ed essere sono dunque la stessa cosa per cui l'essere \u00e8 e non pu\u00f2 non essere, mentre il non essere non \u00e8 e non pu\u00f2 essere:\n&lt;poem&gt;\n\u00abOrbene io ti dir\u00f2 e tu ascolta attentamente le mie parole, \nquali vie di ricerca sono le sole pensabili:\nl'una che dice che \u00e8 e che non \u00e8 possibile che non sia,\n\u00e8 il sentiero della Persuasione (giacch\u00e9 questa tien dietro alla verit\u00e0);\nl'altra dice che non \u00e8 e che non \u00e8 possibile che non sia;\nquesta io ti dichiaro che \u00e8 un sentiero del tutto inindagabile;\nperch\u00e9 il non essere n\u00e9 lo puoi pensare(non \u00e8 infatti possibile)\nn\u00e9 lo puoi esprimere\u00bb \n&lt;/poem&gt;\nCom'\u00e8 possibile del resto pensare alla nascita come un passaggio dal non essere all'essere e alla morte come un andare dall'essere al non essere? Nascita e morte non sono che apparenze dell'essere, ingenerato (nulla nasce dal nulla), eterno (nulla finisce nel nulla), immobile, unico (poich\u00e9 se fossero due, dovrebbe essere separato dal non essere), compatto e ben definito (simile a una perfetta sfera).\nQuesta \u00e8 la convinzione di Parmenide che si contrapponeva nettamente a quella di coloro che sostenevano la tesi di Eraclito.\nA sostegno dell'essere immutabile parmenideo Zenone formuler\u00e0 i suoi paradossi\nIl fine dei paradossi \u00e8 quello di dimostrare che accettare la presenza del movimento nella realt\u00e0 implica contraddizioni logiche superiori a coloro che negano il divenire ed \u00e8 meglio quindi, da un punto di vista puramente razionale, rifiutare l'esperienza sensibile ed affermare che la realt\u00e0 \u00e8 immobile e il divenire non esiste.\nI pluralisti.\nPer uscire dall'impasse delle due teorie mistiche di Parmenide ed Eraclito, che appaiono, pur contraddicendosi, ambedue logicamente fondate, i filosofi pluralisti materialisti propongono una soluzione pi\u00f9 razionalistica e naturalistica che assimili il \"divenire\" all\"'essere\", accentuando il peso concettuale del primo rispetto al secondo.\nPer il divenire \u00e8 essenziale pensare che ci sia una molteplicit\u00e0 di entit\u00e0 fondanti: gli esseri, e i pluralisti sostengono infatti che all'inizio della storia del mondo vi era una molteplicit\u00e0 di elementi primigenii con le propriet\u00e0 dell'essere parmenideo, cio\u00e8 eternit\u00e0 e immutabilit\u00e0.\nIn questo modo la nascita non \u00e8 un passaggio dal non essere all'essere ma un'aggregazione delle entit\u00e0 primitive che, ad esempio per Empedocle sono i quattro elementi di terra, acqua, aria e fuoco, per Anassagora quelli che egli chiama semi, per Leucippo gli atomi quali particelle elementari indivisibili.\nOgnuno di noi nasce con un'aggregazione variabile di questi molteplici elementi primari, che rimangono di per s\u00e9 sempre identici a se stessi ed immutabili. La morte non sar\u00e0 altro che la separazione di questi elementi che se ne torneranno ciascuno per suo conto a far parte del loro essere iniziale.\nQuesta apparente soluzione della conciliazione dell'essere e del divenire, cozzava per\u00f2 contro una difficolt\u00e0: se i molteplici esseri si presentavano e rimanevano all'inizio immutabili e quindi immobili, per salvaguardare le esigenze dell'essere eleatico, come si spiegava in seguito il loro aggregarsi e disgregarsi?\nIl problema \u00e8 in realt\u00e0 avanzato dai monisti in opposizione ai pluralisti, ma ha una sua giustificazione. Infatti i pluralisti facevano intervenire dall'esterno delle forze quali l'Amore e l'Odio, per Empedocle, o il \"Nous\", per Anassagora, che spiegassero l'aggregazione e la disgregazione degli elementi primari.\nUn vero \"Deus ex machina\", secondo la critica di Aristotele che considerava il \"nous\" anassagoreo n\u00e9 pi\u00f9 n\u00e9 meno che come quello strumento teatrale che, negli intricati drammi della commedia antica, faceva scendere, calato dall'alto, un personaggio divino che mettesse ordine nell'ingarbugliata trama dello spettacolo.\nLeucippo.\nPer Leucippo l'obiezione aristotelica veniva superata in quanto il movimento degli atomi nel vuoto non \u00e8 pi\u00f9 esterno, bens\u00ec intrinseco ad essi. La \"k\u00ecnesis\" atomica rende perci\u00f2 superfluo qualsiasi agente esterno atto a spiegare il divenire. Ma \u00e8 specialmente il concetto di vuoto a rivoluzionare profondamente ogni concezione ontologica precedente, divenendo esso un vero pre-essere come condizione indispensabile dell'essere stesso\nI sofisti.\nA questo punto la soluzione del problema dell'essere e del divenire verr\u00e0 messa da parte dall'avvento dei sofisti, i quali sosterranno che ci\u00f2 che importa non \u00e8 capire se sia vero e reale l'essere o il divenire, ma piuttosto conoscere come l'uomo si debba comportare nei confronti della realt\u00e0 qualunque essa sia nella sua natura. \nLa filosofia pratica comincia a prevalere su quella teoretica e cos\u00ec continuer\u00e0 ad essere con Socrate e Platone sino a quando Aristotele proporr\u00e0 la sua nuova definizione del divenire.\nAristotele.\nUn approfondito studio del divenire si trova nella Fisica di Aristotele che si contrappone agli eleati che sostenevano l'immutabilit\u00e0 dell'essere unico: esistono infatti molteplici modi dell'essere.\nPartendo dalla certezza, data per evidenza, che gli enti sensibili siano continuamente soggetti al divenire (e quindi al corrompersi e al morire) e al muoversi, lo Stagirita si occupa del movimento - inteso come il passaggio da un certo tipo di essere a un altro certo tipo di essere - del tempo e dei fenomeni fisici in generale, fornendo uno dei primi studi completi di fisica.\nI concetti cardine della Fisica aristotelica sono:\nIl sostrato ultimo \u00e8 naturalmente la materia prima, intesa come il determinarsi dell'essere nelle varie possibili forme senza essere nessuna di esse.\n\u00c8 naturale cio\u00e8 che \u00ab[...] n\u00e9 qualunque cosa si genera da qualunque cosa. Il bianco si produce da ci\u00f2 che \u00e8 non-bianco, e non da un non-bianco qualsiasi, ma dal nero o da qualcosa che \u00e8 intermedio fra il bianco ed il nero.\u00bb : pertanto un corpo diventa bianco (\"forma\") da un dato non-bianco (\"privazione\").\nUn'altra concezione del divenire.\nSarebbe irrazionale e irreale quindi pensare il divenire come il passaggio dal non-essere all'essere e viceversa, poich\u00e9 dal nulla, nulla pu\u00f2 venir fuori e d'altra parte \u00e8 impensabile che il divenire sia un andare dall'essere al non essere, poich\u00e9 l'essere non pu\u00f2 cadere nel nulla.\n\u00c8 possibile allora spiegare il divenire anche mediante i concetti di \"potenza\" e \"atto\".\nUn tavolo (forma), costruito partendo dal legno (sostrato) \u00e8 il passaggio da un essere in potenza (il legno prima di essere lavorato come tavolo) ad un essere in atto (il tavolo). Affinch\u00e9 questo movimento avvenga \u00e8 necessario che venga compiuto da qualcosa o qualcuno - il falegname in questo caso - che viene definito dal filosofo causa efficiente o meglio \"Motore\" \nEsistono diversi modi del divenire : \nIl movimento locale \u00e8 fondamentale, sta alla base di tutti gli altri moti che lo presuppongono, e si distingue in: \nLe cause del movimento possono essere:\nTeoria dei posti naturali.\nSe si toglie uno dei quattro elementi dal suo ambiente, dal suo luogo questi tende a tornarvi come dimostra un sasso gettato nell'acqua che affondando tende ad andare verso la sua sfera, quella della terra, mentre le bolle d'aria che si liberano nell'acqua tendono ad andare verso l'alto, ossia verso la sfera dell'aria.\nLe moderne concezioni del divenire.\nOltre che nella filosofia antica altri pensatori pi\u00f9 vicini a noi hanno privilegiato il divenire come chiave interpretativa della realt\u00e0.\nHegel.\nIl concetto del divenire \u00e8 fondamentale nella filosofia hegeliana tutta impostata sull'incessante sviluppo dialettico del pensiero e della realt\u00e0. La realt\u00e0 del divenire \u00e8 dimostrata dal fatto che l'essere nella sua indeterminatezza equivale al nulla nel senso che non si conosce niente quando si dice semplicemente essere ma dovremo dire \"questo essere\" per uscire dalla vacuit\u00e0 e cos\u00ec il concetto del nulla a sua volta si converte in quello dell'essere. Siamo noi a concepire l'essere e il nulla. Non c'\u00e8 alcun movimento che proceda \u201cdall'essere al nulla\u201d, poich\u00e9 entrambi si equivalgono. Il concetto del divenire invece comprende entrambi i concetti dell'essere e del nulla nel senso che il divenire \u00e8 sempre o un nascere o un perire, qualcosa che ancora non \u00e8 e che sar\u00e0, o che \u00e8 gi\u00e0 stato e non \u00e8 pi\u00f9. Il divenire allora \u00e8 qualcosa di immanente al nostro stesso pensiero che ha lo stesso andamento, movimento dialettico della realt\u00e0.\nBergson.\nNel pensiero idealistico posteriore, il divenire si \u00e8 svincolato dall'aspetto logico linguistico e si \u00e8 sempre pi\u00f9 identificato con il tema dell'Io e della storia.\nNella corrente dello spiritualismo il tema del divenire viene associato da Henri Bergson al tempo assumendo cos\u00ec il nuovo significato di \"durata\":\nIl tempo spazializzato della fisica che considera gli istanti che si susseguono, come esterni uno all'altro, nel divenire differenti solo quantitativamente \u00e8 una astrazione che vuole sostituirsi alla reale durata dove tra istante e istante, che si compenetra uno all'altro, c'\u00e8 una differenza qualitativa di una perenne creativit\u00e0 che si contrappone alla pretesa reversibilit\u00e0 del tempo della fisica.\nSeverino.\nNell'ambito del dibattito filosofico attuale una dei pi\u00f9 originali contributi al concetto del divenire \u00e8 quello del filosofo Emanuele Severino che incentra il suo pensiero proprio sulla considerazione del \"mutare\": \nSeverino arriva a una nuova elaborazione del concetto di causa ed effetto, in cui la causa necessaria non cessa di vivere quando d\u00e0 vita all'effetto, ma, coeterna con l'effetto, si dice tale perch\u00e9 l'apparire e poi sparire della causa provoca sempre l'inevitabile entrare e uscire dell'effetto. Il principio di causalit\u00e0, che la filosofia normalmente deriva dal principio di non-contraddizione, \u00e8 applicato all'apparire degli enti nel divenire, e non al loro essere che non pu\u00f2 essere causa o effetto di nulla, perch\u00e9 \u00e8 e resta eterno. Non \u00e8 la legna che diventa cenere, ma \u00e8 la legna a causare l'apparire della cenere quando la legna cessa di essere visibile.\nQuindi, il fatto che prima appaia la legna e poi la cenere, non \u00e8 n\u00e9 un puro caso n\u00e9 qualcosa di dovuto a una causa esterna a entrambe, come \u00e8 una mente creatrice che ha dall'eternit\u00e0 sincronizzato due orologi in modo che si vedesse apparire prima la legna e poi la cenere (sia che la legna \"muoia\" e finisca sostanzialmente in cenere, o sia un mero apparire uno dopo l'altro di enti eterni)\nI valori immutabili.\nPer Severino il divenire, ossia l'intendere il processo vitale come un costante passaggio tra l'essere ed il non-essere, \u00e8 alla base della concezione moderna del mondo. Il divenire \u00e8 da Severino inteso come l'apparire dal nulla e lo scomparire nel nulla degli enti, motivo per cui il concetto di divenire provoca un costante senso d'angoscia nell'uomo moderno. Da questa angoscia \u00e8 scaturito il bisogno, per l'uomo, di escogitare una qualche scappatoia da questo processo di nullificazione dell'esistenza e dell'essenza. Tale scappatoia \u00e8 vista da Severino negli Immutabili, valori che gli uomini hanno posto come verit\u00e0 ultimative e fondative della realt\u00e0, che avrebbero dovuto regolare e legalizzare il processo del divenire sottraendogli quell'aspetto di irrazionalit\u00e0 e imprevedibilit\u00e0 da cui scaturisce l'angoscia sopra citata.\nTuttavia a partire da pensatori come Leopardi e Nietzsche, secondo Severino, si sono piano piano frantumate tutte le certezze e i fondamenti del sapere occidentale, si \u00e8 assistito a una vera e propria distruzione di quella che il pensatore bresciano definisce \"episteme\": non \u00e8 pi\u00f9 possibile per l'uomo credere in questo tipo di verit\u00e0.\nRitorno a Parmenide.\n\u00c8 quindi giunto il momento, per Severino, di \"tornare a Parmenide\" cio\u00e8 recuperare quel senso dell'essere che sarebbe stato smarrito nella filosofia occidentale a partire da Aristotele: non \u00e8 possibile pensare che un ente divenga \"altro da s\u00e9\" (la legna che diventa cenere, la legna che produce la \"sua\" cenere) perch\u00e9 cio\u00e8 implicherebbe un impossibile passaggio dall'essere al nulla. La legna che smette di essere legna per diventare cenere (o uno degli infiniti passaggi intermedi) dovrebbe entrare nel nulla: questa \u00e8 la vera essenza del nichilismo, secondo Severino.\nParmenide invece sosteneva che \"l'essere \u00e8, e non pu\u00f2 non essere\", l'essere e il nulla sarebbero in tale opposizione da non potersi incontrare neanche nell'attimo in cui una cosa passa dall'essere al nulla (il momento in cui la legna smette di essere legna - per diventare cenere - \u00e8 un momento in cui l'essere della legna dovrebbe non essere, il che implicherebbe una stridente contraddizione): la risposta a questa fondamentale problematica \u00e8, secondo Severino, che tutto \u00e8 eterno.\nTutto \u00e8 eterno.\nOgni cosa che ha la propriet\u00e0 di essere ha, per la stessa natura dell'essere, la propriet\u00e0 di essere eterna. Questa affermazione, che sembra in stridente contrasto con il senso comune, viene in ogni caso giustificata da Severino: le cose che non vediamo pi\u00f9 non sono improvvisamente entrate nel nulla, come sembrerebbe, perch\u00e9 non possono farlo; sono semplicemente scomparse dall'\"orizzonte degli eventi\", ma continuano ad esistere in una dimensione che non \u00e8 quella mondana.\nLa realt\u00e0, per Severino, \u00e8 come la pellicola di un film: i fotogrammi esistevano gi\u00e0 prima di passare davanti al proiettore, e continuano ad esistere una volta che l'hanno passato; nello stesso modo gli enti esistevano gi\u00e0 prima di apparire nel mondo, e continuerebbero ad esistere anche una volta che non sono pi\u00f9 percepibili. Questa metafora per\u00f2 non rende pienamente il senso del discorso severiniano e rischia, se presa alla lettera, di generare pi\u00f9 paradossi di quanti in realt\u00e0 non ne risolva. Possiamo dire che, per Severino, \u00e8 sbagliata l'idea che possa esistere un 'proiettore' sovra-temporale, innanzi al quale tutte le cose 'passano': in realt\u00e0, anche il 'proiettore' (cio\u00e8 la coscienza) fa parte di ogni singolo fotogramma della pellicola che, da un punto di vista assoluto, non si muove affatto. Il divenire \u00e8 allora semplicemente la percezione della compresenza, all'interno della coscienza di un determinato istante T, dell'istante presente e del ricordo dell'istante precedente T-1 (o meglio, di tutti gli istanti T-1, T-2, T-3... che vengono abbracciati dal ricordo): ecco spiegata l'apparente dinamicit\u00e0 del reale. In altre parole, anche la coscienza \u00e8 frammentata in un'infinit\u00e0 di fotogrammi, ciascuno dei quali contiene sia l'evento 'presente' sia il ricordo degli eventi 'passati'."}
{"id": "279297", "revid": "79968", "url": "https://it.wikipedia.org/wiki?curid=279297", "title": "Legge Gasparri", "text": "La legge 3 maggio 2004, n. 112 (detta anche legge Gasparri dal nome del Ministro delle comunicazioni del Governo Berlusconi II dell'epoca, ovvero Maurizio Gasparri) \u00e8 una legge delega della Repubblica Italiana, in attuazione della quale fu emanato il testo unico della radiotelevisione, promulgato l'anno successivo.\nStoria.\nIl testo preliminare, approvato dal Parlamento il 2 dicembre 2003, venne rinviato alle Camere dal Presidente Ciampi il successivo 13 dicembre, con messaggio motivato, che ribadiva la necessit\u00e0 di fissare un termine pi\u00f9 breve per la regolamentazione del digitale terrestre da parte dell'Autorit\u00e0 per le garanzie nelle comunicazioni fissato dalla sentenza della Corte Costituzionale della Repubblica Italiana del 20 novembre 2002, n. 466 (poich\u00e9 la previsione iniziale prorogava il termine prima di quanto disposto dall'AGCOM, cio\u00e8 il 31 dicembre 2003) nonch\u00e9 di apportare modifiche alla base di riferimento per il calcolo dei ricavi, detto \"Sistema integrato delle Comunicazioni\" (SIC), che avrebbe potuto consentire a causa della sua dimensione, a chi ne detenga il 20 per cento di disporre di strumenti di comunicazione in misura tale da dar luogo alla formazione di posizioni dominanti, violando cos\u00ec il pluralismo dell'informazione.\nSul primo punto il governo eman\u00f2 il decreto-legge 24 dicembre 2003, n. 352 - convertito in legge 24 febbraio 2004, n. 43 - oggetto di critiche perch\u00e9 di fatto ignorava una sentenza della Corte costituzionale del 2002 che ordinava la messa sul satellite di una rete Mediaset ovvero Rete 4 e la conseguente perdita di pubblicit\u00e0 su Rai 3. Riguardo al secondo punto, il limite computato del 20% dei ricavi totali risult\u00f2 essere molto ampio che di fatto nessuno operatore pu\u00f2 raggiungerlo, anche se in posizione dominante nel settore televisivo. \nIl nuovo testo della legge venne poi approvato in via definitiva il 29 aprile (dopo 130 sedute e la presentazione di 14 000 emendamenti) e promulgato dal Presidente il 3 maggio 2004.\nContenuto.\nLa legge Gasparri introduce diverse novit\u00e0:\nLa procedura d'infrazione della Commissione europea.\nLa Commissione europea era intervenuta con una procedura d'infrazione nei confronti dell'Italia dove si chiedeva spiegazione sulla legge Gasparri in relazione alle modificazioni del sistema radio-tv, alcune delle quali poi giudicate dalla stessa Commissione incompatibili con il diritto comunitario. Nel luglio 2007 venivano accordati all'Italia due mesi di tempo per correggere i rilievi di problematicit\u00e0 evidenziati dalla Commissione nei confronti della legge Gasparri nella parte relativa al digitale terrestre.\nTale procedura d'infrazione \u00e8 stata successivamente sospesa in attesa dell'adozione da parte del governo della Repubblica Italiana di misure atte a garantire il rispetto del diritto comunitario. Il 31 gennaio del 2008, la Corte Europea di Giustizia emana una sentenza definitiva, che dichiara che lo status di assegnazione delle frequenze per la trasmissione radiotelevisiva \"\u00e8 contrario al diritto comunitario, non rispetta il principio della libera prestazione dei servizi e non segue criteri di selezione obiettivi, trasparenti, non discriminatori e proporzionati\".\nNel 2008 il parlamento italiano inser\u00ec all'interno del \"decreto milleproroghe di quell'anno\", un emendamento alla legge stabilendo che chi ha il diritto di trasmettere continui l'attivit\u00e0 \"fino all'attuazione del piano di assegnazione delle frequenze Tv in tecnica digitale\". Secondo tutte le opposizioni si tratta di una ennesima norma \"salva Rete 4\". Dopo tali proteste la mozione viene ritirata.\nIn attesa che il governo italiano ottemperase alle indicazioni della Commissione europea, i membri competenti dell'organo, ovverosia Viviane Reding e Neelie Kroes, decisero di non adottare ulteriori passi formali contro l'Italia. Infine, il 14 maggio 2020, la Commissione europea ha deciso l'archiviazione della procedura."}
{"id": "279307", "revid": "124174294", "url": "https://it.wikipedia.org/wiki?curid=279307", "title": "Trattato di Rapallo (1922)", "text": "Il trattato di Rapallo del 16 aprile 1922 fu un accordo internazionale concluso nella cittadina ligure tra la Germania e la RSFS Russa.\nLa conclusione dell'accordo avvenne al margine della Conferenza internazionale economica a Genova e fu sottoscritto dal ministro degli esteri della Repubblica di Weimar, Walther Rathenau, e dal suo omologo sovietico Georgij Vasil'jevi\u010d \u010ci\u010derin.\nIl trattato ebbe per conseguenza il riavvicinamento delle due nazioni che per differenti motivi si trovavano isolate sulla scena politica internazionale: la Germania sconfitta nella prima guerra mondiale e la Russia comunista.\nContenuto del trattato.\nIl trattato - alla cui redazione partecip\u00f2 il giurista sovietico Evgenij Bronislavovi\u010d Pa\u0161ukanis - aveva come scopo la ripresa delle relazioni diplomatiche ed economiche tra i due stati, cos\u00ec come il definitivo regolamento delle questioni lasciate aperte dal conflitto mondiale da poco concluso.\nIn seguito alla Rivoluzione russa ed alla caduta dell'Impero in Germania i due stati non erano ancora addivenuti ad un accordo che componesse le rispettive pretese derivanti dalla guerra.\nCon il trattato di Rapallo le due nazioni decisero di rinunciare alle rispettive riparazioni dei danni bellici, mentre la Germania rinunci\u00f2 agli indennizzi per i beni espropriati e nazionalizzati in seguito alla rivoluzione russa. In questo modo furono poste le basi per una pacifica ripresa degli scambi commerciali.\nParte integrante del trattato era anche un protocollo aggiuntivo segreto relativo alla cooperazione militare tra i due paesi. Tale protocollo prevedeva la possibilit\u00e0 per i tedeschi di testare le proprie armi in territorio sovietico, aggirando la demilitarizzazione imposta dal trattato di Versailles.\nLa sede del trattato.\nIl trattato \u00e8 stato firmato nelle sale dell'Imperial Palace Hotel negli stessi giorni della Conferenza Economica di Genova. La struttura, allora sita all'interno del territorio rapallese, si trova oggi a Santa Margherita Ligure in quanto i confini tra i due comuni furono modificati, con decreto reale, il 10 agosto 1928.\nLo stesso hotel aveva gi\u00e0 ospitato nel marzo 1907 il principe Bernhard von B\u00fclow, Cancelliere del Reich: questi avrebbe poi incontrato nello stesso mese il ministro degli Esteri italiano Tommaso Tittoni per stabilire un quadro di alleanze politiche ed economiche."}
{"id": "279309", "revid": "287204", "url": "https://it.wikipedia.org/wiki?curid=279309", "title": "Vlad Tepes", "text": ""}
{"id": "279311", "revid": "712828", "url": "https://it.wikipedia.org/wiki?curid=279311", "title": "Alisecco", "text": ""}
{"id": "279320", "revid": "1048993", "url": "https://it.wikipedia.org/wiki?curid=279320", "title": "La banda degli onesti", "text": "La banda degli onesti \u00e8 un film del 1956 diretto da Camillo Mastrocinque, con protagonisti Tot\u00f2, Peppino De Filippo e Giacomo Furia.\nScritto e sceneggiato da Age &amp; Scarpelli, il film consacr\u00f2 il sodalizio artistico di Tot\u00f2 e Peppino ed \u00e8 considerato uno dei migliori della coppia.\nTrama.\nDon Antonio Bonocore, portiere napoletano di uno stabile di Roma, con madre, tre figli e moglie tedesca a carico, si trova per caso da solo al capezzale di un cond\u00f2mino ultranovantenne, il signor Andrea. Questi in punto di morte gli rivela un segreto di cui nessuno \u00e8 a conoscenza: in una valigia egli conserva un clich\u00e9 e della carta filigranata per stampare banconote da diecimila lire, entrambi autentici poich\u00e9 da lui stesso sottratti all'Istituto Poligrafico dello Stato del quale era dipendente; l'uomo confessa di averli a suo tempo trafugati con l'intento di vendicarsi per essere stato mandato in pensione anticipatamente, ma di non aver mai avuto il coraggio di attuare il suo proposito. Rimasto solo al mondo, temendo lo scandalo dopo la morte o peggio che il materiale finisca in mani sbagliate e confidando nell'assoluta onest\u00e0 del portiere, l'anziano gli carpisce la promessa che getter\u00e0 la valigia nel Tevere dopodich\u00e9, sentendosi finalmente a posto con la coscienza, spira.\nBonocore si appresta a eseguire la volont\u00e0 del defunto quando scopre che il nuovo amministratore del condominio, il ragionier Casoria, intende sostituirlo con un uomo di sua fiducia poich\u00e9 in precedenza si \u00e8 rifiutato di colludere in un peculato: lo spettro del licenziamento lo induce quindi a tenersi la valigia per sfruttarla a proprio vantaggio. Del tutto inesperto della stampa di banconote, tuttavia, il portiere si vede costretto a chiedere aiuto a due cond\u00f2mini: il tipografo Giuseppe Lo Turco e il decoratore di vetrine Cardone; facendo leva sui loro bisogni economici, dei quali \u00e8 al corrente perch\u00e9 riceve la loro posta in portineria, li coinvolge in furtive riunioni notturne e, dopo un ragionevole tentennamento, li convince a mettere in piedi una vera e propria banda di falsari. I tre infine stampano il primo biglietto da diecimila, che Antonio riesce subito dopo a spacciare in una tabaccheria notturna; appurata cos\u00ec la verosimiglianza delle \"loro\" banconote, incominciano nottetempo a produrne una gran quantit\u00e0.\nLa faccenda si complica quando Bonocore apprende che suo figlio maggiore Michele, finanziere appena trasferito a Roma, sta seguendo un'indagine proprio sulla circolazione di biglietti falsi nella Capitale. Avendo gi\u00e0 notato miglioramenti \"sospetti\" nel vestiario dei suoi complici, il portiere esorta Cardone a non spendere pi\u00f9 un soldo e con il suo aiuto sotterra l'occorrente per la stampa delle banconote in un campo fuori citt\u00e0; quindi, dopo aver visto una pattuglia della Guardia di Finanza sostare presso la tipografia di Lo Turco, persuade anche quest'ultimo a non far circolare pi\u00f9 il denaro.\nQuando il maresciallo Denti \u2013 diretto superiore del figlio \u2013 per caso gli fa visita a casa, Antonio si sente ormai braccato e medita perci\u00f2 di farsi arrestare proprio da Michele, nella convinzione che un finanziere che arresti suo padre non solo non verr\u00e0 cacciato dal corpo ma potrebbe persino essere promosso, il che favorirebbe anche il matrimonio fra il giovane e Marcella, la figlia di Lo Turco. Perci\u00f2 si reca di persona in caserma per costituirsi, ma Michele pensa che stia solo scherzando e non gli crede; inoltre, subito dopo, il portiere apprende direttamente dal maresciallo che l'indagine nel frattempo si \u00e8 gi\u00e0 conclusa con l'arresto a Vetralla di una banda di falsari professionisti, peraltro proprio la pista seguita da suo figlio; capisce cos\u00ec anche che il primo e unico biglietto da lui speso in tabaccheria e intercettato dai finanzieri non era quello da lui prodotto con i due compari, bens\u00ec l'esemplare da loro utilizzato come modello, falso anch'esso e proditoriamente cedutogli da un creditore, l'usuraio Pizziconi.\nAntonio incontra nuovamente Cardone e Lo Turco, i quali gli confidano che neppure loro hanno trovato il coraggio di spacciare una sola delle banconote false. I tre, ritrovata cos\u00ec la tranquillit\u00e0 e avendo ormai capito di non essere tagliati per il crimine, concordano di distruggere tutto il denaro falso e il clich\u00e9, allestendo simbolicamente un fal\u00f2.\nProduzione.\nLuoghi delle riprese.\n\"La banda degli onesti\" venne girato interamente a Roma nel gennaio del 1956; gran parte del film si svolge in esterni, pochissimi gli ambienti ricostruiti in teatro di posa.\nTutte le scene ambientate nel condominio furono filmate in uno stabile situato nel quartiere Della Vittoria, precisamente in viale delle Milizie, 76: il cancello d'ingresso, l'androne con la guardiola e il cortile interno, ad esempio, compaiono nel piano sequenza dei titoli di testa e pi\u00f9 volte nel corso della pellicola; altre scene si svolgono sui tetti, per le scale e nelle cantine del medesimo fabbricato.\nAltri luoghi romani riconoscibili sono: il ponte dell'industria, dal quale Antonio sta per gettare la valigia prima di cambiare idea; piazza degli Zingari, dove Lo Turco ha la sua tipografia; la stazione Cavour della metropolitana \u2013 inaugurata solo un anno prima delle riprese \u2013 e un bar nella prospiciente piazza della Suburra; piazza Gimma nel Quartiere Trieste, dove Bonocore e Lo Turco avvicinano Cardone mentre decora una vetrina; la tabaccheria a via di Monte Savello 28 dove i tre spacciano la prima banconota; il parco archeologico di Villa Gordiani dove le rovine della Tor de' Schiavi fanno da sfondo a un bacio tra Michele e Marcella e dove, subito dopo, Bonocore e Cardone seppelliscono la valigia; il Comando Generale della Guardia di Finanza in viale XXI Aprile dove Antonio va a costituirsi; infine, la scena conclusiva del fal\u00f2 fu girata lungo la via Appia Antica.\nAccoglienza.\nIncassi.\nL'incasso della pellicola all'epoca fu di \u20a4 388.846.000. Gli spettatori furono 2.603.938.\nCritica.\nA differenza del pubblico, la critica non fu del tutto favorevole col film, come con la maggior parte delle pellicole interpretate da Tot\u00f2. Ma il gradimento degli spettatori ne ha col tempo aumentato il successo, trasformando \"La banda degli onesti\" in un classico dei film di Tot\u00f2.\nInfluenza su altre opere.\nNe \"Il Tuttofare\" (2018) di Valerio Attanasio il nome del protagonista, \"Antonio Bonocore\", \u00e8 un chiaro omaggio al personaggio interpretato da Tot\u00f2 ne \"La banda degli onesti\". Anche \"Smetto quando voglio\" (2014), scritto sempre da Attanasio, ha affinit\u00e0 con \"La banda degli onesti\" nella trama (un gruppo di poveracci che entrano casualmente a contatto con l'illegalit\u00e0) e nella struttura narrativa: ne \"La banda degli onesti\" il figlio di Tot\u00f2 lavora nella Guardia di Finanza, ovvero per coloro che sono sulle tracce del padre falsario di banconote, mentre in \"Smetto quando voglio\" la moglie del protagonista lavora in un centro di recupero per ex tossicodipendenti, ovvero i \"clienti\" di Edoardo Leo e della sua banda di ricercatori temporaneamente trasformatisi, causa crisi economica, in spacciatori di droghe sintetiche.\nIl condominio che fa da ambientazione a molte scene de \"La banda degli onesti\" comparve anni dopo anche nel film \"Innamorato pazzo\" di Castellano e Pipolo del 1981, con protagonisti Adriano Celentano e Ornella Muti.\nCollegamenti esterni.\n "}
{"id": "279324", "revid": "287204", "url": "https://it.wikipedia.org/wiki?curid=279324", "title": "Scuola di Palo Alto", "text": "La Scuola di Palo Alto \u00e8 una corrente psicologica statunitense che trae il suo nome dalla localit\u00e0 californiana dove sorge il \"Mental Research Institute\", centro di ricerca e terapia psicologica fondato da Donald deAvila Jackson nel 1959, a sua volta largamente ispirata dalla Terapia della Gestalt di Fritz Perls.\nLe origini.\nA seguito della persecuzione degli ebrei e della psicoanalisi da parte del nazismo e del fascismo, molti studiosi europei di psicologia si trasferirono negli Stati Uniti, dando origine ad una fiorente scuola di psicoterapia alla quale gli statunitensi si rivolsero in massa. La cosiddetta \"terapia breve\" (o \"brief therapy\") \u00e8 uno dei risultati pi\u00f9 significativi fra le innovazioni introdotte dagli psicoterapeuti della Scuola di Palo Alto.\nInvece di interessarsi dell'origine storica individuale dei problemi psichici, la psicoterapia breve interviene sui sintomi, per curarli attraverso una focalizzazione dell'intervento terapeutico sui problemi relazionali mostrati dal soggetto, tramite un'attenzione sui processi del \"qui ed ora\" e sui paradossi logici di autosostentamento della sintomatologia stessa. Il risultato, a volte inatteso, \u00e8 che spesso anche le cause profonde di tali problemi (psicodinamica) finiscono con l'emergere, integrando ed espandendo la stessa pratica psicoanalitica.\nI pi\u00f9 noti esponenti sono Gregory Bateson, Paul Watzlawick, Donald deAvila Jackson, Jay Haley, John Weakland e Richard Fish."}
{"id": "279329", "revid": "1529788", "url": "https://it.wikipedia.org/wiki?curid=279329", "title": "Febbre da fieno", "text": "La febbre da fieno indica quelle forme di rinite allergica che si ripetono annualmente ed \u00e8 una reazione della mucosa degli occhi, del naso e delle vie respiratorie ai pollini stagionali, ma anche alla polvere, ad alcuni tipi di volatili, al pelo animale (soprattutto felino) e ad altri elementi irritanti.\nDi solito sono infatti le particelle di polline di piante o di alberi che utilizzano per la loro riproduzione l'opera del vento (impollinazione anemofila) che provocano particolari disturbi che vanno sotto il nome scientificamente pi\u00f9 corretto di pollinosi.\nQuesto disturbo si presenta con starnutazione che pu\u00f2 variare da occasionale a ciclica, si accompagna a rinorrea (intensa secrezione acquosa), a congestione ed a prurito nasale, talora a senso di naso chiuso, si associa anche a congiuntivite e faringite, nonch\u00e9 a ipersensibilit\u00e0 nervosa, cio\u00e8 una notevole irritabilit\u00e0.\nUno dei sintomi pi\u00f9 frequenti negli episodi \"importanti\" \u00e8 la congestione e l'edema delle mucose nasali che causando una forte ostruzione delle narici obbliga il soggetto a respirare con la bocca.\nIn un certo numero di casi, che sono in aumento, l'infiammazione interessa anche la mucosa bronchiale e si sviluppano crisi asmatiche. \nQuesti disturbi possono acutizzarsi in determinati ambienti come la campagna, i parchi pubblici e/o nelle giornate molto ventose che propagano maggiormente i pollini, ma sono stati anche registrati casi in cui bevande fortemente alcoliche e situazioni pesantemente stressanti possono essere colpevoli dell'apparire del fenomeno \"febbre da fieno\".\nPer il trattamento dei sintomi possono essere usati i farmaci contenenti loratadina o desloratadina."}
{"id": "279330", "revid": "1528507", "url": "https://it.wikipedia.org/wiki?curid=279330", "title": "Par condicio", "text": "Con l'espressione latina par condicio (\"parit\u00e0 di trattamento\" oppure \"pari condizioni\") si intendono quei criteri adottati dai mass-media nel garantire un'appropriata visibilit\u00e0 a tutti i partiti e/o movimenti politici.\n e si pu\u00f2 considerare un'estensione del principio del pluralismo interno, che si traduce anche nell'\"apertura alle diverse tendenze politiche\" (art. 1 l. 103/1975).\nNorme sulla \"par condicio\".\nIn Italia, negli anni cinquanta, la disciplina della propaganda e della comunicazione politica si limitava alla Legge 4 aprile 1956, n. 212 (\"Norme per la disciplina della campagna elettorale\"), che si limitava a definire alcune norme riguardanti l'affissione di stampati e manifesti elettorali nei 30 giorni precedenti le elezioni.\nNel decennio successivo, la Corte Costituzionale, con la sent. n. 48 del 1964, si era pronunciata su una questione di legittimit\u00e0 costituzionale di tale legge sollevata in relazione all'art. 21 Cost., propendendo per l'infondatezza della questione. In questa sentenza, per\u00f2, la Corte ricordava che la legge del 1956 mirava \"a porre tutti in condizione di parit\u00e0\".\nLa legge n. 103 del 14 aprile 1975, all'art. 4, stabiliva poi che \"la Commissione Parlamentare per l'indirizzo generale e la vigilanza dei servizi radiotelevisivi (...) disciplina direttamente le rubriche di tribuna politica, tribuna elettorale, tribuna sindacale e tribuna stampa\".\nUna normativa di dettaglio venne emanata nel 1993. Gli interventi normativi, attualmente in vigore, sono quindi rappresentati dalle seguenti leggi:\nLa legge n. 28 del 2000.\nLa legge 22 febbraio 2000, n. 28, a differenza della legge del 1993, disciplina la comunicazione durante l'intero anno e in tutte le campagne elettorali e referendarie.\nInoltre introduce i seguenti principi:\nQuesta legge \u00e8 stata aspramente criticata da Silvio Berlusconi, a causa del fatto che gli spazi in televisione sono ripartiti in parti uguali tra tutti i movimenti che si presentano alle elezioni, non tenendo conto della rispettiva rappresentativit\u00e0 politica. I tentativi di cambiarla sono naufragati sia per i dubbi dei suoi alleati sia per la durissima opposizione del centrosinistra, secondo cui si riproporrebbe il problema del conflitto d'interessi dell'ex Cavaliere.\n\"Par condicio\" e \"medium\" televisivo.\nLa legge nasce con particolare attenzione verso l'emittenza televisiva, secondo la consapevolezza diffusa che la televisione \u00e8 un \"medium\" insostituibile. La televisione \u00e8 il \"mass medium\" pi\u00f9 diffuso, in grado di raggiungere milioni di persone e spostare altrettanti voti, compromettere l'elezione di un politico, con del vero giornalismo d'inchiesta o con una campagna mediatica montata ad arte.\nUn osservatorio dedicato, presso l'Universit\u00e0 di Pavia, misura settimanalmente le durate degli interventi dei politici durante i telegiornali e nelle tribune politiche, anche in tempi non elettorali, per verificare il rispetto dei tempi assegnati dalla legge.\nIl diritto ad un accesso gratuito al mezzo televisivo \u00e8 premessa per assicurare la possibilit\u00e0 di fare politica a chi non dispone di grandi mezzi personali, per garantire un esercizio universale dell'elettorato passivo e pi\u00f9 in generale per tutelare il diritto all'informazione da parte di tutti i cittadini.\nRapporto con i costi della politica.\nPer apparire in televisione, negli Stati Uniti i politici e i partiti spendono anche diversi milioni di dollari in spot elettorali. La presenza di un tetto massimo alle apparizioni televisive, evita una domanda crescente di spot per avere pi\u00f9 spazi, e un rialzo ulteriore dei prezzi. Tale legge ha la funzione di porre un limite ai costi della politica, limite che si rivela pi\u00f9 utile laddove esiste una legge sul finanziamento pubblico ai partiti, che, come in Italia, ribalta in gran parte questi costi su Stato e cittadini. I trasferimenti liberali ai partiti e lo scambio di favori fra imprenditoria, finanza e politica restano possibili per altre vie, ma non sono un \"must\" per la vittoria elettorale. Un accesso paritetico ai media, e un contenimento dei costi della politica imposto per legge, evitano una corsa al rialzo di tali prezzi, che avrebbe l'effetto di creare un \u00e9lite di candidati facoltosi, selezionati prima per reddito che per merito. In questo modo, quanto meno per la durata della campagna elettorale, l'attivit\u00e0 del politico appena eletto non \u00e8 necessariamente legata alle lobby, a ricambiare i favori ricevuti da chi ha finanziato la sua campagna elettorale. Questo aspetto infatti contrasterebbe con il fatto che il politico debba svolgere il suo incarico per la pubblica utilit\u00e0 (che include anche l'interesse degli elettori di altri partiti).\nNegli Stati Uniti vige un regime di trasparenza in cui il candidato, gi\u00e0 durante la campagna elettorale, dichiara apertamente i costi della politica e chi sono i suoi finanziatori.\nComunque, i detentori di capitale acquistano un potere di fatto nella scelta dei candidati, escludendo dal loro finanziamento quanti non hanno idee coerenti con le proprie. Questo aspetto della politica conferisce loro un diritto all'elettorato passivo, un potere di voto, che di fatto \u00e8 maggiore di quello degli altri cittadini, poich\u00e9 scelgono all'interno di un numero maggiore di candidati, dei quali solo quelli con un finanziatore arriveranno a una campagna elettorale. In questo modo i finanziatori sono i primi a scegliere e al contempo gli elettori che hanno la pi\u00f9 ampia facolt\u00e0 di scelta. Tale sistema pu\u00f2 avere come conseguenza l'approvazione di leggi \"ad personam\" verso i propri finanziatori, che rappresenta un evidente scadimento della tecnica legislativa.\nFinanziamento pubblico.\nIn Europa la funzione riequilibratrice del divario tra concorrenti politici \u00e8 stata esercitata con il sistema del finanziamento pubblico.\nLe garanzie che circondano tale sistema sono state enunciate nella sentenza di principio della Corte di Giustizia delle Comunit\u00e0 europee del 23 aprile 1986 in causa 294/83 \"Les Verts/Parlamento europeo\": con essa \u00e8 stato dichiarato illegittimo il sistema secondo cui i partiti politici europei erano finanziati con risorse economiche provenienti direttamente dai bilanci dei singoli gruppi parlamentari, a loro volta finanziati tramite risorse ascritte al bilancio generale comunitario. Questo sistema attribuiva indebiti vantaggi di appartenenti ad un\u2019istituzione elettiva in vista del suo rinnovo: per la Corte le risorse pubbliche vanno attribuite senza distinzione tra partiti presenti in Parlamento e quelli che aspirano ad entrarvi per la prima volta."}
{"id": "279345", "revid": "31491", "url": "https://it.wikipedia.org/wiki?curid=279345", "title": "Sebastiano Veneziano", "text": ""}
{"id": "279350", "revid": "124176310", "url": "https://it.wikipedia.org/wiki?curid=279350", "title": "Cyrix", "text": "Cyrix \u00e8 stata una societ\u00e0 dedita alla progettazione e alla vendita di CPU, fondata nel 1988 da Jerry Rogers e composta da uno staff che in precedenza aveva lavorato per la Texas Instruments.\nEra un'azienda \"fabless\"; ovvero, per la realizzazione dei prodotti si rivolgeva alla stessa Texas Instruments, a SGS Thompson (ora STMicroelectronics) e a IBM. Talvolta i processori Cyrix venivano marchiati e venduti anche dalla societ\u00e0 produttrice.\nProdotti.\nLa societ\u00e0 cominci\u00f2 a produrre coprocessori matematici ad alte prestazioni per sistemi 286 e 386, mentre le prime CPU prodotte da Cyrix furono la 486SLC e la 486DLC, messe in commercio nel 1992; ad ogni modo, potevano essere montate sulle schede madri rispettivamente dei processori 386SX e DX. Nonostante aggiungessero una cache di primo livello sul chip e il set di istruzioni dei 486, le loro performance li ponevano tra i 386 e i 486. Questi processori venivano utilizzati soprattutto per aggiornare il sistema, sia da utenti che volevano migliorare le prestazioni di un 386, sia dai rivenditori, che potevano trasformare una macchina 386 ormai fuori dal mercato in un 486 economico semplicemente cambiando processore. Questi processori furono ampiamente criticati nelle recensioni del prodotto perch\u00e9 non offrivano le prestazioni suggerite dal loro nome, e per la confusione causata dalla somiglianza del nome con i prodotti della linea SL di Intel e con la SLC di IBM, CPU ben diverse dai SLC di Cyrix. Questi \"chip\" furono utilizzati in PC e laptop a basso costo.\nPi\u00f9 avanti Cyrix mise in commercio il Cyrix 486SRX2 e il 486DRX2, che non erano altro che versioni dei SLC e DLC con clock doppio, destinate esclusivamente agli utenti che desiderassero passare dal 386 al 486.\nAlla fine Cyrix riusc\u00ec a produrre un 486 che potesse essere montato sulle stesse schede madri delle sue controparti Intel. Tuttavia, questi \"chip\" arrivarono sul mercato pi\u00f9 tardi dei 486 della AMD ed erano di poco pi\u00f9 lenti dei concorrenti, relegandoli al mercato degli aggiornamenti e del basso costo. Mentre AMD riusc\u00ec a vendere alcuni dei suoi 486 a dei grossi produttori di computer, come Acer e Compaq, Cyrix non ne fu capace. I \"chip\" della Cyrix furono acquistati principalmente da chi voleva migliorare il computer che gi\u00e0 possedeva, perch\u00e9 le loro CPU 486 a 50-, 66- e 80-MHz funzionavano a 5 volt, invece che ai 3.3 volt della AMD, quindi potevano essere usati con le prime schede madri per 486.\nNel 1995 Cyrix non aveva ancora terminato il suo clone del processore Pentium, perci\u00f2 mise sul mercato ancora una volta un processore, il Cyrix 5x86, che poteva essere montato sulla scheda madre dei 486, con \"clock\" di 100, 120 o 133\u00a0MHz, e forniva prestazioni paragonabili a quelle di un Pentium a 75\u00a0MHz. Bench\u00e9 il clone di AMD, l'Am5x86, fosse poco pi\u00f9 di un 486 con \"clock\" quadruplicato, il 5x86 di Cyrix era fornito di alcune caratteristiche del Pentium.\nPi\u00f9 tardi, nello stesso anno, Cyrix produsse il suo \"chip\" pi\u00f9 conosciuto, il 6x86, che era la prima CPU Cyrix ad avere prestazioni superiori al \"chip\" Intel cui doveva fare concorrenza. Inizialmente Cyrix cerc\u00f2 di tenere un prezzo pi\u00f9 alto per le sue elevate prestazioni, ma il coprocessore matematico del 6x86 era pi\u00f9 lento di quello del Pentium. A causa della diffusione crescente dei giochi 3D in prima persona, Cyrix fu costretta ad abbassare i suoi prezzi. Nonostante l'apprezzamento per il 6x86 da parte di rivenditori indipendenti e appassionati, il \"chip\" non venne considerato favorevolmente dai grandi produttori di computer.\nIl 6x86L, uscito in seguito, era un 6x86 migliorato che consumava meno energia, e il 6x86MX aggiunse le istruzioni MMX e una cache pi\u00f9 grande di secondo livello. Il MII, basato sul design del 6x86MX, era poco pi\u00f9 di un cambio di nome, inteso a rendere il \"chip\" un pi\u00f9 chiaro concorrente del Pentium II.\nAlcuni produttori di schede madri misero sul mercato modelli ottimizzati per questi processori, come la Soyo SY-5EHM che supportava il \"Linear burst\". Questo consentiva un aumento di prestazioni di circa il 2%.\nNel 1996 Cyrix produsse la CPU MediaGX, che integrava tutte le pi\u00f9 importanti componenti di un PC, inclusi audio e video, in un solo chip. Era basata inizialmente sulla vecchia tecnologia 5x86 con un \"clock\" di 120 o 133\u00a0MHz. Le prestazioni di questo processore integrato furono largamente criticate, ma il suo basso prezzo lo rese comunque un successo. Con MediaGX, Cyrix ottenne la sua prima grande conquista: Compaq lo utilizz\u00f2 nei suoi computer di fascia bassa Presario. Questo port\u00f2 a nuovi accordi per l'utilizzo di MediaGX nei computer Packard Bell e ad una maggiore credibilit\u00e0 di Cyrix, cosicch\u00e9 poco tempo dopo Packard Bell e eMachines adottarono i suoi 6x86.\nVersioni successive del MediaGX funzionavano a 333\u00a0MHz con il supporto a MMX. A queste versioni fu aggiunto un secondo \"chip\" per estenderne le capacit\u00e0 nella riproduzione video.\nRating PR.\nCyrix e la concorrente AMD co-progettarono il controverso PR rating nel tentativo di confrontare i loro prodotti favorevolmente rispetto a quelli Intel. Infatti il 6x86 era pi\u00f9 efficiente sulla singola istruzione del Pentium di Intel, dato che talvolta Cyrix utilizzava una maggiore velocit\u00e0 di bus rispetto ad Intel e ad AMD. Un 6x86 a 133\u00a0MHz era in genere leggermente pi\u00f9 rapido di un Pentium a 166\u00a0MHz, e per questo il 6x86 a 133\u00a0MHz venne venduto come 6x86-P166+. Le azioni legali da parte di Intel, che obiett\u00f2 all'utilizzo delle sigle \"P166\" e \"P200\" in prodotti non-Pentium, port\u00f2 la Cyrix all'aggiunta della lettera \"R\" a tali nomi.\nIl rating PR era controverso perch\u00e9, mentre i chip Cyrix generalmente superavano le prestazioni degli Intel nell'esecuzione di applicazioni di produttivit\u00e0, a parit\u00e0 di clock i loro chip erano pi\u00f9 lenti nelle operazioni a virgola mobile, per cui il rating PR fall\u00ec nel predire le prestazioni nel caso dei giochi pi\u00f9 recenti.\nInoltre, dato che il prezzo del 6x86 incoraggiava il suo uso in sistemi economici, le prestazioni potevano scadere ulteriormente quando comparate a quelle di sistemi Pentium dotati di dischi, schede video, audio e modem pi\u00f9 rapidi.\nAnche se AMD utilizz\u00f2 il rating PR nei suo primi K5, presto abbandon\u00f2 il sistema, pur riutilizzando in seguito un concetto analogo nella vendita delle successive CPU.\nPartner di produzione.\nCyrix \u00e8 sempre stata una societ\u00e0 produttrice di semiconduttori fabless: ovvero Cyrix progettava e vendeva i propri chip, ma l'effettiva produzione dei semiconduttori era delegata a societ\u00e0 esterne. Agli inizi, Cyrix sfrutt\u00f2 principalmente gli stabilimenti di produzione di Texas Instruments (TI) e SGS Thompson (ora STMicroelectronics). Nel 1994, a seguito di una serie di disaccordi con TI e di problemi di produzione con SGS Thompson, Cyrix si rivolse a IBM Microelectronics, la cui tecnologia di produzione rivaleggiava con quella Intel.\nCome parte dell'accordo di produzione fra le societ\u00e0, IBM ricevette il diritto di costruire e vendere le CPU progettate da Cyrix con il marchio IBM. Mentre alcuni nell'industria specularono che questo avrebbe portato ad un esteso utilizzo della CPU 6x86 nella sua linea di prodotti, migliorando quindi la reputazione Cyrix, IBM continu\u00f2 ad utilizzare CPU Intel (e in misura minore, di AMD) nella maggior parte dei casi, relegando i prodotti Cyrix a pochi modelli di fascia bassa, venduti perlopi\u00f9 al di fuori degli Stati Uniti. Per contro IBM vendette i suoi chip 6x86 sul mercato aperto, competendo direttamente contro Cyrix, talvolta con prezzi inferiori.\nProblemi legali.\nA differenza di AMD, Cyrix non produsse n\u00e9 vendette mai progetti Intel sotto licenza. I progetti di Cyrix erano il risultato di un meticoloso processo di \"reverse engineering\". In questo modo, mentre i 386 e 486 della AMD contenevano del \"software\" scritto da Intel nei dispositivi microprogrammabili, i progetti di Cyrix erano completamente indipendenti. Intel condusse per anni delle battaglie legali contro Cyrix, sostenendo che il loro 486 violasse i brevetti Intel, con l'obbiettivo di liberarsi di un potenziale concorrente (Intel si comport\u00f2 in questo modo con tutti gli altri produttori di CPU fino al 1998).\nIntel perse la causa, ma si giunse ad un accordo extra-giudiziale: Intel accettava che Cyrix avesse il diritto di produrre i loro progetti \"x86 designs\" in tutte le fabbriche che avevano ottenuto la licenza da Intel. Entrambe le societ\u00e0 si avvantaggiarono dell'accordo: Cyrix poteva continuare a produrre le sue CPU presso Texas Instruments, SGS Thomson, o IBM (tutte societ\u00e0 che avevano accordi con Intel); Intel evit\u00f2 una potenziale ed imbarazzante sconfitta.\nNel 1997 le parti si invertirono: ora Cyrix sosteneva che il Pentium Pro e il Pentium II della Intel violassero i loro brevetti - in particolare, su \"power management\" e tecniche di \"register renaming\". Il caso poteva trascinarsi per anni, invece le parti raggiunsero quasi subito un accordo, con uno scambio di licenze reciproco. Intel e Cyrix ora avevano accesso completo e libero ai brevetti di entrambi. L'accordo non spiegava se il Pentium Pro infrangeva i brevetti di Cyrix o no, semplicemente permetteva a Intel di continuare a produrli in ogni caso: esattamente come il primo accordo, si accantonava ogni accusa di violazione di brevetti.\nLa fusione con National Semiconductor.\nNell'agosto 1997, mentre le cause legali erano ancora in corso, Cyrix si fuse con National Semiconductor (che gi\u00e0 possedeva una licenza di produzione Intel). Questo forn\u00ec alla Cyrix una maggiore visibilit\u00e0 e l'accesso agli stabilimenti di produzione National, costruite in origine per la produzione di RAM e apparecchiature di telecomunicazione ad alta velocit\u00e0. Dato che i processi produttivi di RAM e CPU sono simili, gli analisti industriali pensarono che l'accordo avesse un senso. L'accordo di produzione con IBM rimase, ma alla fine Cyrix spost\u00f2 tutta la produzione negli stabilimenti National. La fusione miglior\u00f2 la base finanziaria di Cyrix e diede a loro accesso a migliori stabilimenti di ricerca.\nLa fusione port\u00f2 inoltre ad un cambio di enfasi: la priorit\u00e0 di National era un dispositivo economico quale il MediaGX, piuttosto di chip ad alte prestazioni quali il 6x86 ed il MII, un 6x86 revisionato inteso a competere direttamente con l'Intel Pentium II. Se National dubit\u00f2 dell'abilit\u00e0 di Cyrix di produrre chip ad alte prestazioni o temette la competizione di Intel sulla fascia alta del mercato \u00e8 incerto. Il MediaGX, senza alcun diretto concorrente nel mercato e con la continua richiesta degli OEM per la produzione di PC a costi inferiori, sembr\u00f2 la scelta pi\u00f9 sicura.\nNational Semiconductor incorse in problemi economici poco dopo la fusione e questi problemi influenzarono anche la Cyrix. Nel 1999, AMD ed Intel rivaleggiavano sulla velocit\u00e0 di clock, raggiungendo 450\u00a0MHz ed oltre, mentre Cyrix impieg\u00f2 quasi un anno a portare il MII da PR-300 a PR-333. Nessuno dei due girava in realt\u00e0 a 300\u00a0MHz. Un problema sofferto da molti dei modelli MII era l'utilizzo di un bus non standard a 83\u00a0MHz. La grande maggioranza delle piastre Socket 7 utilizzava un divisore fisso per due per cloccare il bus PCI, generalmente a 30 o 33\u00a0MHz. Con un bus a 83\u00a0MHz, il bus PCI andava fuori specifiche, a 41.5\u00a0MHz. A quella velocit\u00e0 molti dispositivi PCI divenivano instabili o non funzionavano. Alcune piastre supportavano un divisore per 3, con un bus PCI quindi a 27.7\u00a0MHz. Era molto pi\u00f9 stabile ma influiva negativamente sulle prestazioni del sistema. Il problema \u00e8 stato risolto solo negli ultimi modelli, con un bus a 100\u00a0MHz. Nel frattempo il MediaGX si confrontava con i chip di fascia bassa di Intel e AMD, che continuavano a diventare sempre pi\u00f9 economici fornendo prestazioni di gran lunga superiori. Cyrix, i cui prodotti erano considerati prestanti nel 1996 era caduta all\"'entry level\" ed in pericolo di perdere completamente il mercato.\nL'ultimo microprocessore marchiato Cyrix fu il Cyrix MII-433 con frequenza di \"clock\" a 300\u00a0MHz (100x3) e con prestazioni superiori ad un AMD K62-300 nei calcoli in virgola mobile (misurato con Dr. Hardware). Il problema \u00e8 che questo chip veniva regolarmente confrontato con i processori rivali con frequenza di clock reale di 433\u00a0MHz, rendendo il paragone sfavorevole.\nNational Semiconductor si allontan\u00f2 dal mercato delle CPU, e senza guida gli ingegneri Cyrix se ne andarono uno dopo l'altro. Quando National vendette Cyrix a VIA Technologies, il gruppo di ricerca gi\u00e0 non esisteva pi\u00f9, n\u00e9 tanto meno il mercato per il MII. VIA utilizz\u00f2 il nome Cyrix con un chip progettato da Centaur Technology, visto che VIA credeva che Cyrix fosse un marchio migliore rispetto a Centaur o forse persino di VIA.\nNational Semiconductor mantenne il progetto MediaGX ancora per alcuni anni, rinominandolo Geode e sperando di venderlo come processore integrato. Dopodich\u00e9 vendettero Geode ad AMD nel 2003.\nEredit\u00e0.\nNonostante la sua breve esistenza e il fatto che il marchio non sia pi\u00f9 utilizzato dal proprietario attuale, la concorrenza con AMD ha posto le basi per il mercato delle CPU a basso costo, che abbassarono il prezzo medio dei PC e costrinsero Intel a produrre la sua linea di processori economici, i Celeron, e ad abbassare i prezzi dei suoi processori pi\u00f9 potenti, per poter essere competitiva.\nInoltre, l'acquisizione della propriet\u00e0 intellettuale di Cyrix fu utilizzata da VIA per difendersi dai problemi legali con Intel, anche dopo che VIA Technologies smise di utilizzare il nome Cyrix. VIA inizi\u00f2 a produrre una serie di processori VIA C3 progettati per un consumo di energia molto basso, ideali per computer silenziosi e mini-notebook.\nI processori Cyrix vennero realizzati dalla IBM, ed erano processori \"cloni\" degli Intel.\nNella tabella riassuntiva \u00e8 possibile leggerne le caratteristiche principali.\n CPU Mod. Numb. BUS / Freq.Cpu\n 6x86 P200+ 75 / 150\u00a0MHz \n 6x86 P166+ 66 / 133\u00a0MHz \n 6x86 P150+ 60 / 120\u00a0MHz \n 6x86 P133+ 55 / 110\u00a0MHz \n 6x86 P120+ 50 / 100\u00a0MHz"}
{"id": "279356", "revid": "125097602", "url": "https://it.wikipedia.org/wiki?curid=279356", "title": "Kaohsiung", "text": "Kaohsiung () \u00e8 la seconda citt\u00e0 per grandezza di Taiwan, con una popolazione stimata intorno ai 2.770.000 abitanti, divisi negli undici distretti.\nStoria.\nKaohsiung \u00e8 il centro pi\u00f9 importante per la manifattura, la raffinazione ed i trasporti della nazione. Il tasso d'inquinamento \u00e8 alto data la presenza massiccia di industrie. Kaohsiung \u00e8 inoltre il centro portuale del paese che si occupa di export (alluminio, legname, carta, fertilizzanti, cemento, metalli, macchinari e navi). Il suo porto \u00e8 sceso al dodicesimo posto in ordine di grandezza al mondo (dati MOTC 2009), dopo aver occupato la terza posizione nel corso degli anni '80. Kaohsiung \u00e8 il centro dell'industria navale di Taiwan, nonch\u00e9 il quartier generale della marina militare taiwanese.\nKaohsiung ha ospitato i World Games del 2009, un evento multisportivo che includeva sport non facenti parti dei Giochi olimpici. La citt\u00e0 \u00e8 dotata della stazione terminale della linea ad alta velocit\u00e0 che la collega, anche con treni diretti, a Taipei. Ci sono anche 2 linee di metropolitana molto moderne, dotate di 38 stazioni di cui si progetta l'ampliamento, che garantisce una buona possibilit\u00e0 di movimento in citt\u00e0, e che appunto collegano la stazione dei treni ed anche l'aeroporto internazionale di Kaohsiung.\nIl 31 luglio 2014, una serie di esplosioni di gas avvennero nei distretti di Qianzhen e Lingya, uccidendo 31 persone e ferendone oltre 300. Cinque strade vennero distrutte in un'area di quasi 20 chilometri quadrati vicino al centro della citt\u00e0. \u00c8 la pi\u00f9 grande esplosione di gas nella storia moderna di Taiwan.\nSuddivisioni.\nKaohsiung \u00e8 divisa in 38 distretti (\u5340) a loro volta divisi in villaggi (\u91cc) (in totale 651); ogni villaggio \u00e8 suddiviso in vicinati (\u9130, in totale 15.584).\nSuddivisioni amministrative di Kaohsiung"}
{"id": "279360", "revid": "1005847", "url": "https://it.wikipedia.org/wiki?curid=279360", "title": "Primero Justicia", "text": "Primero Justicia \u00e8 un partito politico venezuelano, fondato nel 1992 come associazione da Alirio Abreu Burelli, magistrato della Corte di Giustizia suprema venezuelana e vice presidente della corte Inter-Americana dei diritti dell'uomo (OAS). L'associazione era formata prevalentemente da studenti universitari mossi dal desiderio di riformare i sistemi giudiziario e legislativo venezuelani.\nL'associazione decise di entrare nell'agone politico dopo la convenzione costituzionale del 1999, che ritenevano avesse dato vita ad un errato progetto di riforma costituzionale. Alle elezioni legislative del 2000, il partito ha conquistato appena 5 seggi su 165.\nPG non ha preso parte alle politiche del 2005, in polemica con il Presidente della Repubblica, Hugo Ch\u00e1vez, da loro accusato di agire ormai come un dittatore.\nAlle elezioni presidenziali del 2012 il partito ha candidato alla presidenza della Repubblica Henrique Capriles Radonski che ottenuto il 45% dei voti contro il 54% avuto dal Presidente uscente Hugo Ch\u00e1vez; le elezioni si sono svolte il 7 ottobre 2012.\nAlle elezioni presidenziali del 2013 il partito ricandida Henrique Capriles Radonski contro Nicol\u00e1s Maduro, successore di Ch\u00e1vez e candidato del Partito Socialista Unito del Venezuela, il quale vince le elezioni con il 50,66% dei voti contro il 49,07% di Radonski.\nIdeologia politica.\nNel marzo del 2009, il coordinatore nazionale del partito, Julio Borges, dichiar\u00f2 che \"il Venezuela vive un capitalismo di stato, non un socialismo\".\nIl partito afferma che i suoi valori fondamentali sono la libert\u00e0, il progresso, l'eguaglianza, la solidariet\u00e0, la giustizia, la sussidiariet\u00e0 e la partecipazione."}
{"id": "279362", "revid": "19474", "url": "https://it.wikipedia.org/wiki?curid=279362", "title": "El Lahun", "text": ""}
{"id": "279363", "revid": "125759422", "url": "https://it.wikipedia.org/wiki?curid=279363", "title": "Boston Tea Party", "text": "Il Boston Tea Party fu un atto di protesta dei coloni nordamericani della costa atlantica, verificatosi gioved\u00ec 16 dicembre 1773, nel porto di Boston, in risposta al continuo innalzamento delle tasse, promosso dal governo del Regno Unito. Un gruppo di giovani nordamericani, appartenenti al gruppo patriottico Sons of Liberty (Figli della Libert\u00e0), si travest\u00ec da nativi Mohawk e s'imbarc\u00f2 a bordo delle navi del Regno Unito ancorate nel porto di Boston. Una volta a bordo gettarono in mare le casse di t\u00e8 trasportate dalle navi.\nLa situazione antecedente.\nLe leggi sulla tassazione delle colonie tra il 1765 e il 1767 accrebbero l'astio dei coloni verso il parlamento del Regno Unito relativamente a una disparit\u00e0 tra le tasse pagate e la rappresentanza a Westminster. La protesta crebbe e uno dei principali rappresentanti, John Hancock, con lo slogan \"no taxation without representation\" (niente tasse senza rappresentanti in parlamento) organizz\u00f2 un sistema per boicottare il t\u00e8 proveniente dalla Cina e venduto dalla Compagnia britannica delle Indie orientali. Le vendite di quest'ultima nelle tredici colonie calarono da a 520 sterline. La Compagnia delle Indie inizi\u00f2 ad accumulare debiti nonch\u00e9 merce nei magazzini e senza avere all'orizzonte prospettive di miglioramenti anche perch\u00e9 i contrabbandieri, come il precedentemente citato Hancock, acquistavano t\u00e8 dai Paesi Bassi senza pagare tasse d'importazione.\nIl governo del Regno Unito fece passare allora il \"Tea Act\" (1773) che permise alla Compagnia delle Indie di vendere t\u00e8 alle colonie senza l'obbligo di pagare tasse o dazi di alcun tipo al Regno Unito. Ci\u00f2 permise alla compagnia di vendere il t\u00e8 a met\u00e0 del prezzo precedente e anche pi\u00f9 economicamente di quello venduto in Inghilterra permettendole di contrastare anche le offerte dei mercanti e dei contrabbandieri delle colonie.\nQuesto non fu il primo colpo subito dalle colonie da parte del governo del Regno Unito. Nel 1764 vennero tassati zucchero, caff\u00e8 e vino con lo \"Sugar Act\", nel 1765 qualsiasi materiale stampato con lo \"Stamp Act\" e nel 1767 il vetro, la carta e la pittura con i \"Townshend Acts\". Il \"Tea Act\" del 1773 fu dunque la goccia che fece traboccare il vaso. Il risentimento per il trattamento di favore ricevuto dalla Compagnia delle Indie, la quale annoverava esponenti della lobby che esercitavano una grande influenza sul parlamento inglese, si fece subito sentire tra i coloni e specialmente tra i contrabbandieri benestanti. Vi furono alcune rivolte tra le quali quelle di New York e Filadelfia, ma quella che fu destinata a lasciare un segno nella storia fu quella di Boston.\nLa rimozione della tassa sul t\u00e8 fu interpretata dagli abitanti delle colonie come un altro tentativo da parte del parlamento britannico di schiacciare la libert\u00e0 americana. Samuel Adams, insieme ai contrabbandieri che avevano tratto profitto dal commercio del t\u00e8, intim\u00f2 a tutti gli agenti e ai consegnatari della Compagnia delle Indie Orientali di abbandonare il luogo terrorizzando chi avesse opposto un rifiuto con degli attacchi diretti ai magazzini e alle residenze.\nIl primo vascello ad arrivare carico di t\u00e8 fu il \"Dartmouth\" nel tardo novembre del 1773. I \"Sons of Liberty\" (Figli della Libert\u00e0), comandati da Adams, iniziarono a organizzare degli incontri per decidere le iniziative da prendere. Migliaia di persone presenziarono a questi incontri provenendo anche dalle zone circostanti. La folla sfid\u00f2 la Compagnia, il parlamento inglese e anche il governatore Thomas Hutchinson che si stava impegnando per permettere lo scarico della merce. L'incontro che si tenne il 16 dicembre alla Boston's Old South Meeting House fu il pi\u00f9 grande visto sino ad allora, contando partecipanti secondo la stima dell'epoca.\nIl proprietario della \"Dartmouth\" e il capitano Rotch convennero che il carico avrebbe dovuto essere riportato in Inghilterra e cos\u00ec decisero anche gli altri due vascelli presenti al porto, l\"Eleanor\" e il \"Beaver\". Il governatore Hutchinson per\u00f2 decise di bloccare il porto e di vietare alle suddette navi di salpare senza aver scaricato il t\u00e8.\nIl 16 dicembre 1773, la notte prima della data prevista per lo scarico, il capitano Rotch si appell\u00f2 al governatore per ottenere il permesso di lasciare il porto di Boston e in seguito si present\u00f2 la sera stessa alla riunione di protesta per comunicare il mancato assenso. Dopo aver appreso il rifiuto di Hutchinson e dopo varie ore di dibattito, Samuel Adams si rivolse alla folla con le seguenti parole:\nI \"Sons of Liberty\" repentinamente si travestirono da indiani Mohawk e armati di asce e mazze si diressero verso Griffin's Wharf, il punto dove erano ancorate le navi. Il gruppo si divise in tre parti dirette da altrettanti comandanti e pronte a imbarcarsi contemporaneamente. Una volta a bordo prontamente le ceste di t\u00e8 vennero portate dalle stive sui ponti e successivamente il contenuto venne gettato in mare. In quella sera galleggiarono sulle acque del porto circa 45 tonnellate di t\u00e8, provenienti da 342 ceste, per un valore stimato dell'epoca di dollari. Temendo una eventuale correlazione con il reato di alto tradimento i patrioti tentarono di eliminare ogni traccia possibile. Le scarpe vennero buttate in mare, i ponti delle navi vennero spazzati e venne fatto verificare a ogni primo ufficiale che solo il t\u00e8 venisse danneggiato.\nIl t\u00e8 stagn\u00f2 nelle acque del porto per settimane. Vi furono dei tentativi da parte dei cittadini per recuperarlo ma prontamente vennero spedite delle barche che si occuparono di rendere il t\u00e8 inutilizzabile battendolo con i remi.\nUn altro vascello della Compagnia delle Indie avrebbe dovuto giungere a Griffin's Wharf ma non vi arriv\u00f2 mai in quanto si aren\u00f2 sulla spiaggia di Provincetown. La particolarit\u00e0 sta nel fatto che 54 ceste di t\u00e8 vennero recuperate e giunsero puntualmente nelle teiere degli abitanti di Boston.\nReazioni.\nLe decisioni del governatore Hutchinson provocarono una crisi. Se si fosse comportato come gli altri governatori e avesse permesso ai capitani di risolvere la faccenda con i coloni, probabilmente le navi sarebbero salpate senza scaricare la merce. Lord North ammise che se i coloni avessero continuato nel rifiuto d'importare per altri sei mesi il t\u00e8 il \"Tea Act\" sarebbe stato abrogato.\nIn Gran Bretagna anche i politici che erano considerati a favore delle colonie protestarono, consentendo cos\u00ec un'unione totale tra i partiti contro le colonie. Frederick North, il primo ministro inglese, disse per l'occasione:\nIl governo inglese era convinto che il \"tea party\" fosse stata un'azione che non poteva rimanere impunita e rispose nella primavera 1774 stabilendo nuove leggi, che furono conosciute come le \"leggi intollerabili\" o anche \"leggi coercitive\", con cui si chiudeva il porto di Boston e si riducevano le autonomie del Massachusetts. Inoltre John Hancock, Samuel Adams, Joseph Warren e Benjamin Church vennero accusati del crimine di alto tradimento.\nBenjamin Franklin riconobbe che, per riaprire il porto, il t\u00e8 distrutto andava ripagato. Lord North ricevette la visita di alcuni mercanti di New York che si offrirono di estinguere il debito ma le offerte vennero rifiutate. Molti coloni, anche non di Boston, s'impegnarono ad astenersi dal bere t\u00e8 per protesta, passando a caff\u00e8, tisane e \"Balsamic hyperion\" (tratto da foglie di lampone). Questa protesta non dur\u00f2 a lungo, ma nell'autunno 1774 da Filadelfia le colonie decisero il boicottaggio sistematico di tutte le merci inglesi come pressione per ottenere l'autogoverno.\nAlcuni coloni in seguito vennero ispirati dal \"tea party\" a sviluppare atti di protesta, provando cos\u00ec che la notte del 16 dicembre 1773 fu uno dei principali catalizzatori che condussero alla guerra d'indipendenza americana. Inoltre l'evento permise di raccogliere numerosi appoggi per i rivoluzionari delle tredici colonie, che in seguito avrebbero avuto la meglio nella loro lotta per l'indipendenza.\nNel febbraio 1775 il Parlamento britannico vot\u00f2 la cosiddetta \"soluzione conciliante\" (\"conciliatory resolution\") che prevedeva l'abolizione delle tasse per tutte le colonie che avessero contribuito in maniera soddisfacente alla difesa del regno e avessero mantenuto gli ufficiali dell'impero. Ma ormai era tardi: quella primavera inizi\u00f2 la guerra d'indipendenza americana. Il famigerato \"Tea Act\" fu abrogato solo con la legge sulla tassazione delle colonie del 1778. La Dichiarazione di Indipendenza degli Stati Uniti era gi\u00e0 stata approvata da due anni.\nRetaggio.\nJohn Adams e molti altri americani consideravano bere t\u00e8 un atto antipatriottico, seguendo il Boston Tea Party. Bere t\u00e8 pass\u00f2 di moda durante e dopo la Rivoluzione, divenendo il caff\u00e8 la bevanda calda preferita.\nSecondo lo storico Alfred Young, la locuzione \"Boston Tea Party\" non comparve sulla stampa fino al 1834. Prima di allora all\ua78cevento si faceva normalmente riferimento come \"la distruzione del t\u00e8\". Secondo Young, gli scrittori americani furono per parecchi anni apparentemente riuttanti a celebrare la distruzione di propriet\u00e0, e cos\u00ec l\ua78cevento fu ignorato nei racconti sulla Rivoluzione americana. Ci\u00f2 cominci\u00f2 a cambiare negli anni 1830, specialmente con la pubblicazione di biografie di George Robert Twelves Hewes, uno dei pochi participanti ancora viventi al \"tea party\", quando esso divenne quindi noto.\nAl Boston Tea Party si \u00e8 spesso fatto riferimento in altre proteste politiche. Quando Mohandas Karamchand Gandhi condusse un rogo di massa delle schede di registrazione di indiani nel Sudafrica nel 1908, un giornale britannico paragon\u00f2 l\ua78cevento al Boston Tea Party. Quando Gandhi incontr\u00f2 il Governatore generale dell'India nel 1930 dopo la campagna di protesta del sale, Gandhi prese del sale non tassato dal suo scialle e disse sorridendo che il sale era per \"rammentarci il famoso Boston Tea Party.\"\nAttivisti americani di diversi indirizzi politici hanno invocato il Tea Party come simbolo di protesta. Nel 1973, nel 200\u00ba anniversario del Tea Party, un raduno di massa a Faneuil Hall chiese l\ua78c\"impeachment\" del Presidente Richard Nixon e protest\u00f2 contro le compagnie petrolifere durante la crisi energetica. Successivamente, i protestanti abbordarono una nave nel porto di Boston, impiccarono Nixon in effigie e gettarono numerosi bidoni di petrolio vuoti nel porto. Nel 1998, due membri conservatori del Congresso degli Stati Uniti misero una copia del testo sulle imposte federali in una cassa sulla quale scrissero \"t\u00e8\" e la gettarono nel porto.\nNel 2006, fu fondato un partito politico libertario denominato \"Boston Tea Party\". Nel 2007 Ron Paul, nel 234\u00ba anniversario del Boston Tea Party, super\u00f2 il record di raccolta fondi in un solo giorno ottenendo $6,04 milioni in 24 ore. A seguito di questa raccolta di fondi i \"Tea party\" crebbero nel movimento omonimo, che domin\u00f2 la politica conservatrice americana per i successivi due anni, raggiungendo il proprio culmine con una vittoria degli elettori repubblicani nel 2010, che ottennero un gran numero di seggi presso la Camera dei rappresentanti degli Stati Uniti.\nNavi e museo del Boston Tea Party.\nIl Museo del Boston Tea Party si trova presso il ponte della Congress Street a Boston. Esso provvede a ricostruzioni, documentazioni e a un certo numero di esposizioni interattive. Il museo provvede a due copie di imbarcazioni di quel periodo, \"Eleanor\" e \"Beaver\". In pi\u00f9, il museo possiede una delle due note casse di t\u00e8 dell'evento originale, parte della sua collezione permanente.\nPartecipanti al Boston Tea Party.\nLista dei partecipanti al Boston Tea Party, ordinati in ordine alfabetico:\nFrancis Akeley (Eckley),\nNathaniel Barber,\nSamuel Barnard,\nHenry Bass,\nJoseph Bassett,\nEdward Bates,\nAdam Beals Jr.,\nThomas Bolter,\nDavid Bradlee,\nJosiah Bradlee,\nNathaniel Bradlee,\nSarah Bradlee,\nThomas Bradlee,\nJames Brewer,\nJohn Brown,\nSeth Ingersoll Browne,\nStephen Bruce,\nBenjamin Burton,\nNicholas Campbell,\nThomas Chase,\nNathaniel Child,\nBenjamin Clark,\nJonathan Clark,\nJohn Cochran,\nGilbert Colesworthy,\nGersham Collier,\nAdam Collson,\nJames Foster Condy,\nDaniel Coolidge,\nJoseph Coolidge,\nSamuel Coolidge,\nSamuel Cooper,\nWilliam Cox,\nThomas Crafts,\nJohn Crane,\n\u2026 Crockett,\nObadiah Curtis,\nThomas Dana Jr.,\nRobert Davis,\nJohn DeCarteret,\nDavid Decker,\nJohn Dickman,\nEdward Dolbeare,\nSamuel Dolbeare,\nJohn Dyar Jr.,\nJoseph Eaton,\nJoseph Eayres,\nEckley (vedi Francis Akeley),\nBenjamin Edes,\nWilliam Etheridge,\nSamuel Fenno,\nSamuel Foster,\nThomas Fracker,\nNathaniel Frothingham Jr.,\nJohn Fulton,\nJohn Gammell,\nEleazer Gay,\nThomas Gerrish,\nSamuel Gore,\nMoses Grant,\nNathaniel Greene,\nTimothy Guy,\nSamuel Hammond,\nPeter Harrington,\nWilliam Haskins,\nWilliam Hendley,\nGeorge Robert Twelves Hewes,\nJohn Hicks,\nSamuel Hobbs,\nJohn Hooton,\nElisha Horton,\nElijah Houghton,\nSamuel Howard (nato Hayward),\nEdward Compton Howe,\nJonathan Hunnewell,\nRichard Hunnewell,\nRichard Hunnewell Jr.,\nThomas Hunstable,\nAbraham Hunt,\nDaniel Ingersoll,\nDaniel Ingoldson,\nCharles Jameson,\nRobert Jameson,\nJared Joy,\nDavid Kinnison,\nRobert Lash,\nAmariah Learned,\nJoseph Lee,\nNathaniel Lee,\nAmos Lincoln,\nJohn Locke,\nMatthew Loring,\nJoseph Lovering,\nJoseph Ludden,\nDavid Lyon,\nThomas Machin,\nEbenezer MacIntosh,\nPeter McIntosh,\nArchibald MacNeil,\nJohn Marston,\nMartin, probabilmente Wm. P.,\nThompson Maxwell,\nJohn May,\nMead, probabilmente John,\nHenry Mellius,\nThomas Melville,\nAaron John Miller,\nJames Mills,\nWilliam Molineaux,\nFrancis Moore,\nThomas Moore,\nAnthony Morse,\nJoseph Mountfort,\nEliphalet Newell,\nJoseph Nicholls,\nSamuel Nowell,\nJoseph Pearse Palmer,\nJonathan Parker,\nJoseph Payson,\nSamuel Peck,\nJohn Peters,\nWilliam Pierce,\nIsaac Pitman,\nLendall Pitts,\nSamuel Pitts,\nThomas Porter,\nHenry Prentiss,\nNathaniel Prentiss,\nRev. John Prince,\nEdward Procter,\nHenry Purkitt,\nSeth Putnam,\nJohn Randall,\nJoseph Reed,\nPaul Revere,\nBenjamin Rice,\nJonathan Dorby Robins,\nJoseph Roby,\nJohn Russell,\nWilliam Russell,\nJohn Sawtelle,\nGeorge Sayward,\nEdmund Sears,\nRobert Sessions,\nJoseph Shed,\nBenjamin Simpson\nPeter Slater Jr.,\nSamuel Sloper,\nEphriam Smith,\nJosiah Snelling,\nThomas Spear,\nSamuel Sprague,\nJohn Spurr,\nJames Starr,\nPhineas Stearns,\nEbeneezer Stevens,\nJames Stoddard,\nElisha Story,\nJames Swan,\nAbraham Tower,\nBartholomew Trow,\nJohn Truman,\nBenjamin Tucker Jr,\nMicheal Ugenti,\nThomas Urann,\nJames Watson,\nHenry Wells,\nThomas Wells,\nJosiah Wheeler,\nJohn Whitehead,\nDavid Williams,\nIsaac Williams,\nJeremiah Williams,\nThomas Williams,\nNathaniel Willis,\nJoshua Wyeth,\nThomas Young."}
{"id": "279364", "revid": "1318658", "url": "https://it.wikipedia.org/wiki?curid=279364", "title": "Izzy Stradlin", "text": "Dopo il periodo coi Guns ha intrapreso la carriera solista.\nBiografia.\nAppena terminato il liceo col minimo dei voti, si trasfer\u00ec a Los Angeles, dove venne raggiunto dal suo amico d'infanzia Axl Rose. Con lui fond\u00f2 un gruppo glam metal, chiamato Hollywood Rose, che ruotava attorno alla scena hair di Los Angeles.\nDopo lo scioglimento degli Hollywood Rose, Stradlin entr\u00f2 per un breve periodo nei London, all'interno della quale rimase solo qualche mese, prima di rifondare per un'ultima volta gli Hollywood Rose in occasione del Capodanno del 1985, con alcuni membri degli L.A. Guns.\nNel marzo del 1985 la band si un\u00ec agli L.A. Guns, dopo che entrambi i gruppi avevano perso alcuni componenti, dando vita ai Guns N' Roses. Stradlin lavor\u00f2 con i Guns dall'EP di debutto \"Live ?!*@ Like a Suicide\" fino ad \"Use Your Illusion I\" e \"Use Your Illusion II\". Anche lui, come il resto del gruppo, ebbe parecchi problemi di tossicodipendenza.\nNei primi anni novanta decise di cambiar vita e questo obiettivo era incompatibile con le tourn\u00e9e massacranti a cui erano sottoposti i Guns N' Roses; era inoltre stanco dei continui problemi interni alla band e come in seguito dichiar\u00f2 in un'intervista, in quel periodo aveva come l'impressione che le sue opinioni non fossero pi\u00f9 considerate valide all'interno del gruppo. Il 7 novembre 1991 lasci\u00f2 il gruppo, salvo poi rimpiazzare Gilby Clarke per alcune date nel 1993.\n ricordiamo i fondamentali contributi dati a brani di successo, quali ad esempio: \"Patience\", \"Don't Cry\", \"You Could Be Mine\", \"Sweet Child o' Mine\", \"Mr. Brownstone\" e \"Think About You\" (in quest'ultima come chitarrista solista).\nNel 1993 ha collaborato con John Mellencamp ai brani \"Grandview\" (pubblicato nel 2017) e \"Miss Missy\" (pubblicato nel 1998).\nLasciati i Guns fond\u00f2 una nuova band, i Ju Ju Hounds, passando ad uno stile rock con contaminazioni country, pop e reggae. Dopo questa esperienza ha inciso vari album come solista. \nDopo il 2000 \u00e8 apparso come ospite durante alcuni concerti dei Velvet Revolver, degli Adler's Appetite e nel 2006 ha suonato insieme ad Axl Rose con la nuova compagine dei Guns N' Roses \nNel 2010 Stradlin ha collaborato con Slash alla creazione del primo album da solista di quest'ultimo, incidendo un brano intitolato \"Ghost\".\nDopo anni di silenzio, nell'aprile 2012 viene introdotto nella Rock N' Roll Hall of Fame come membro dei Guns N' Roses, ma come il leader del gruppo, Axl Rose, non presenzia alla cerimonia, spiegando le sue ragioni in una lettera che viene pubblicata da Duff McKagan, nella quale lascia intendere che in caso di ricongiungimento dell'intera formazione originale la sua presenza in quel di Cleveland non sarebbe mancata. Sale poi sul palco il 31 maggio e il 1\u00ba giugno dello stesso anno con i Guns N' Roses all'O2 di Londra, suonando in \"You Could Be Mine\", \"Dead Flowers\", \"Knockin' On Heaven's Door\", \"Nightrain\", \"Paradise City\", e cantando nel brano \"14 Years\", suonata per la prima volta dopo 19 anni.\nNel novembre del 2012 pubblica un nuovo singolo con video, \"Baby-Rann\"."}
{"id": "279366", "revid": "92723", "url": "https://it.wikipedia.org/wiki?curid=279366", "title": "Torre di controllo", "text": "Una torre di controllo \u00e8 una struttura sopraelevata usata per le operazioni di controllo del traffico (aereo, navale o di altro tipo) di una determinata area: la torre di controllo in aviazione controlla il traffico aereo a terra e quello che sta per atterrare.\nDiverse tipologie.\nSolitamente le torri di controllo sono associate al controllo del traffico aereo (ATC), ma sono frequenti anche in porti o su snodi ferroviari.\nTorre di controllo del traffico aereo.\nUn aereo in partenza da un aeroporto controllato contatta la torre di controllo una volta pronto a uscire dal parcheggio se pianificato secondo le regole del volo a vista (VFR) oppure quando pronto ad avviare i motori se pianificato secondo le regole del volo strumentale (IFR). La torre di controllo fornisce informazioni e autorizzazioni all'aeromobile e, quando decollato lo istruisce a contattare i successivi enti del controllo responsabili degli spazi aerei attraversati.\nUn aereo in avvicinamento IFR a un aeroporto controllato contatta la torre di controllo quando nel tratto finale oppure quando atterrato; se il volo \u00e8 in VFR il pilota contatta la torre di controllo quando in ingresso nel circuito di traffico. La torre di controllo \u00e8 inoltre responsabile della gestione dei movimenti di aeromobili e automezzi al suolo sulle piste e sulle vie di rullaggio.\nTorre di controllo portuale.\nNei maggiori porti si possono trovare delle torri di controllo che seguono e dirigono il traffico navale in arrivo e in partenza dal porto. Un esempio \u00e8 la torre del porto di Genova crollata il 7 maggio 2013 a seguito dell'incidente causato dalla nave mercantile Jolly Nero della Ignazio Messina &amp; C. diretta a Napoli e poi a Porto Said."}
{"id": "279367", "revid": "125448252", "url": "https://it.wikipedia.org/wiki?curid=279367", "title": "Guido Gozzano", "text": "Il suo nome \u00e8 spesso associato alla corrente letteraria post-decadente del crepuscolarismo. Nato da una famiglia benestante di Agli\u00e8, inizialmente si dedic\u00f2 alla poesia nell'emulazione di Gabriele D'Annunzio e del suo mito del \"dandy\". Successivamente, la scoperta delle liriche di Giovanni Pascoli lo avvicin\u00f2 alla cerchia di poeti intimisti che, poi, sarebbero stati denominati \"crepuscolari\", accomunati dall'attenzione per \"le buone cose di pessimo gusto\", con qualche accenno estetizzante, il \"ciarpame reietto, cos\u00ec caro alla mia Musa\", come le defin\u00ec ironicamente lui stesso.\nMor\u00ec a soli 32 anni, a causa del cosiddetto \"mal sottile\", termine caduto in disuso che stava ad indicare la tubercolosi polmonare che lo affliggeva. Alla tubercolosi, che lo afflisse fin dal 1904, \u00e8 collegato un viaggio in India nel 1912, intrapreso con la speranza di trovare nel clima di quel Paese un sollievo alla sua malattia. Durante il suo soggiorno in India scrisse una serie di articoli, raccolti nel volume postumo \"Verso la cuna del mondo\" (1917). Pi\u00f9 importanti le sue raccolte in versi: \"La via del rifugio\" (1907) e \"I colloqui\" (1911). Il mondo da lui descritto \u00e8 quello provinciale, piccolo-borghese, visto con amore, ma allo stesso tempo con un certo distacco ironico.\nBiografia.\nIl nonno di Guido, il dottor Carlo Gozzano, medico nella guerra di Crimea, molto amico di Massimo D'Azeglio e appassionato della letteratura romantica del suo tempo, era un borghese benestante, proprietario di terre e di varie ville ad Agli\u00e8. Suo figlio Fausto (1839-1900), ingegnere, costruttore della ferrovia canavesana che congiunge Torino con le Valli del Canavese, \ndopo la morte della prima moglie, dalla quale aveva avuto gi\u00e0 cinque figlie - Ida, Faustina, Alda, Bice e Teresa - spos\u00f2 nel 1877 la diciannovenne alladiese Diodata Mautino (1858-1947).\nQuesta era una giovane donna con temperamento d'artista, amante del teatro e attrice dilettante, figlia del deputato Massimo Mautino, altro ricco possidente terriero, proprietario in Agli\u00e8 di una vecchia e nobile casa e, nei pressi, della villa \u00abIl Meleto\u00bb, che vantava un piccolo parco racchiudente un laghetto nel cui mezzo sorgeva un isolotto: un tocco di esotismo era poi dato dal capanno, costruito di bamb\u00f9 intrecciati. Da questo secondo matrimonio nacquero Erina (1878-1948), Arturo e Carlo, morti prematuramente, Guido e infine Renato (1893-1970).\nGuido fu il quartogenito della famiglia: nato il 19 dicembre 1883 a Torino, nella casa che i genitori possedevano in via Bertolotti 2, venne battezzato nella vicina chiesa di Santa Barbara il 19 febbraio con i nomi di Guido, Davide, Gustavo e Riccardo. Legatissimo al territorio d'origine, Gozzano abit\u00f2 in quattro diverse case nella citt\u00e0 natale: poco dopo la sua nascita, in un palazzo fiancheggiante quello di un altro grande torinese, da lui diversissimo, Piero Gobetti, che Guido certamente non conobbe. Frequent\u00f2 la scuola elementare dei Barnabiti e poi la \u00abCesare Balbo\u00bb, con l'aiuto, svogliato com'era, di un'insegnante privata.\nGli studi liceali furono ancora pi\u00f9 travagliati: iscritto nel 1895 al Ginnasio-Liceo classico \u00abCavour\u00bb, fu bocciato dopo due anni e venne allora mandato a studiare in un collegio di Chivasso; ritorn\u00f2 a studiare a Torino nel 1898, dove nel marzo del 1900 suo padre mor\u00ec di polmonite: nella ricorrenza della sua morte, la Pasqua del 1901, a 17 anni Guido scrisse, dedicata alla madre, la sua prima poesia nota, \"Primavere romantiche\", pubblicata postuma nel 1924. Le molte lettere all'amico e compagno di scuola Ettore Colla fanno comprendere i motivi delle difficolt\u00e0 scolastiche di Gozzano, molto pi\u00f9 interessato alle \u00abmonellerie\u00bb che allo studio.\nCambiate ancora due scuole, nell'ottobre del 1903 consegu\u00ec finalmente la maturit\u00e0 al Collegio Nazionale di Savigliano; \u00e8 lo stesso anno in cui, sulla rivista torinese \u00abIl venerd\u00ec della Contessa\u00bb, pubblic\u00f2 i primi versi, inevitabilmente dannunziani fin dal titolo: \"La vergine declinante\", \"L'esortazione\", \"Vas voluptatis\", \"La parabola dell'Autunno\", \"Suprema quies\" e \"Laus Matris\", oltre al racconto \"La passeggiata\".\nLa \"Societ\u00e0 di cultura\".\nPer quanto si fosse iscritto alla Facolt\u00e0 di legge, a parte la sala da ballo del circolo studentesco \u00abGaudeamus igitur\u00bb, Gozzano prefer\u00ec frequentare i corsi di letteratura, tenuti allora da Arturo Graf - il quale, oltre che nelle regolari lezioni riservate agli studenti, era impegnato anche in pubbliche conferenze tanto nelle aule universitarie, le cosiddette \u00absabatine\u00bb, che nelle sedi della rivista \u00abLa Donna\u00bb - e la Societ\u00e0 della cultura, un circolo sito dapprima nella Galleria Nazionale di via Roma e poi, dal 1905, traslocato nell'attuale via Cesare Battisti, a fianco di Palazzo Carignano.\nFondata nel 1898 da un gruppo di intellettuali, tra i quali si ricordano Luigi Einaudi, Guglielmo Ferrero, Gaetano Mosca, Giovanni Vailati e l'astronomo Francesco Porro de' Somenzi, la Societ\u00e0 voleva essere una biblioteca circolante che fornisse le pubblicazioni letterarie pi\u00f9 recenti, una sala di lettura di giornali e riviste e un luogo di conferenze e di conversazione, secondo una visione positivistica della circolazione della cultura, fatta d'intenti pedagogici e di scambi di esperienze professionali.\nTra i frequentatori pi\u00f9 anziani o gi\u00e0 affermati nel panorama culturale di quegli anni, si notano il critico letterario e direttore della Galleria d'Arte Moderna Enrico Thovez, gli scrittori Massimo Bontempelli, Giovanni Cena, Francesco Pastonchi, Ernesto Ragazzoni, Carola Prosperi, il filologo Gustavo Balsamo Crivelli e i professori Zino Zini e Achille Loria; anche Pirandello vi far\u00e0 qualche comparsa. Nell'immediato dopoguerra vi parteciperanno, con altro spirito e diverso intento, Piero Gobetti, Lionello Venturi e Felice Casorati.\nGozzano vi diviene, secondo la definizione dell'amico giornalista Mario Bassi, il capo di una \u00abmatta brigata\u00bb di giovani - formata, tra gli altri, dai letterati Carlo Calcaterra, Salvator Gotta, Attilio Momigliano, Carlo Vallini, Mario Dogliotti divenuto poi Padre Silvestro, benedettino a Subiaco, che lo assister\u00e0 spiritualmente sul letto di morte, dal giornalista Mario Vugliano - che disturba la pace studiosa dei soci con il chiasso delle conversazioni a voce alta e l'impertinenza degl'improvvisati scherzi goliardici:: un'immagine di Gozzano che, per altro, sembra contrastare con quella, comunemente rilasciata, di giovane riservato, dai tratti aristocratici, molto gentile, sorridente ma che \u00abnon rideva mai, rideva quasi con sforzo\u00bb.\nSe la considerazione di Gozzano per quel circolo non \u00e8 in s\u00e9 lusinghiera - \u00abLa Cultura! quando me ne parli, sento l'odore di certe fogne squartate per i restauri\u00bb - \u00e8 tuttavia per lui occasione di conoscenze che torneranno utili tanto al suo orientamento culturale quanto alla promozione dei suoi versi. Cos\u00ec, dal professore di filosofia Zino Zini sollecita indicazioni e chiarimenti sulle figure di un Nietzsche e di uno Schopenhauer, cos\u00ec consone al suo Decadentismo ribelle, nei quali ricercare \u00abun vero che non fosse quello religioso\u00bb.\nTuttavia matura lentamente in lui, insieme con una pi\u00f9 seria, per quanto disincantata, posizione di s\u00e9 nelle relazioni mondane, una pi\u00f9 attenta considerazione dei valori poetici della scrittura, favorito dalla conoscenza dei moderni poeti francesi e belgi, Francis Jammes, Maurice Maeterlinck, Jules Laforgue, Georges Rodenbach e Sully Prudhomme su tutti, oltre che dal Graf delle \"Rime della selva\" e dall'influsso del Pascoli.\n\u00abLa via del rifugio\u00bb.\nNel 1906, nella Societ\u00e0 di Cultura, conosce Amalia Guglielminetti, con la quale inizia l'anno dopo una tormentata relazione: \u00e8 un anno avaro di componimenti, dedito com'\u00e8 al progetto di raccogliere in volume i suoi lavori, un impegno di selezione che comporta correzioni, rielaborazioni ed espunzioni di versi ormai divenutigli estranei.\nIl risultato \u00e8 il volume \"La via del rifugio\", raccolta di 30 poesie, tra le quali spiccano \"La via del rifugio\", che d\u00e0 il titolo alla raccolta, \"Le due strade\" e \"L'amica di nonna Speranza\", comparsa nell'aprile 1907 con molti refusi che resero necessaria una ristampa nell'agosto successivo.\nIl libro \u00e8 accolto favorevolmente dalla critica, con l'eccezione di Italo Mario Angeloni, che nel quotidiano cattolico Il Momento scrive, il 7 aprile:\nUna nota della direzione del quotidiano del successivo 20 aprile giudica \"severi ma non aspri\" i giudizi dell'Angeloni, ma rincara la dose considerando \"La via del rifugio\" un libro \u00ab macchiato da tali immonde sozzure e turpitudini da doversi ritenere inutile qualsiasi ulteriore giudizio critico \u00bb. Il 29 agosto Rina Maria Pierazzi, sulla rivista \u00ab Il Caffaro \u00bb, rimproverando il \u00ab critico poco sagace \u00bb di averlo giudicato \u00ab un empio \u00bb, considera invece la poesia di Gozzano \u00ab una pura vena di acqua sorgiva \u00bb e il Gozzano \u00ab uno dei fiori destinati a generare il frutto: ma sia \"qual \u00e8\" sempre nello spirito, come \u00e8 nella forma che non imita e non ricorda nessun altro, cosa di altissimo valore in questi tempi in cui \"la scuola\" \u00e8 di moda [...] \u00bb.\nAll'Angeloni, Gozzano scrisse dalla Liguria il 10 giugno per suggerire alla sua attenzione il libro recente della Guglielminetti, \"Le Vergini folli\", ironizzando sulle polemiche seguite all'articolo: \u00ab [...] questa spiaggia. \u00c8 cos\u00ec deliziosamente cristiana con i suoi conventi di Clarisse e di Benedettini [...] I Benedettini mi conoscono, sanno che non credo in Dio, ma mi vogliono bene egualmente e non mi danno del porco: sono persone assai pi\u00f9 educate e assai meno ciniche dei Direttori del Momento. (E Lei, povero Angeloni, com'\u00e8 rimasto di quella tale \"rettifica\"? Mi dica un poco!) \u00bb\nPositiva \u00e8 anche la recensione di Francesco Chiesa apparsa il 15 maggio 1907 sulle colonne della rivista ticinese \u00abPagine libere\u00bb, che pure non risparmia alcune critiche: \nPer Giuseppe De Paoli, critico de \u00ab La Rassegna Latina \u00bb,\nIl De Paoli non sembra cogliere l'ironia che sta alla base di quel mondo di sentimenti, che lo rende, nella sostanza se non nella forma, cos\u00ec lontano dal Jammes: lo rileva Giulio De Frenzi, pseudonimo di Luigi Federzoni, il futuro ministro del regime fascista, nel lungo articolo \"Conversazioni letterarie. Ironia sentimentale\", apparso il 10 giugno su \u00ab Il Resto del Carlino \u00bb, per il quale \nNell'articolo \"Primavera di poesia\", apparso il 10 giugno sul \u00ab Corriere della Sera \u00bb di Milano, Francesco Pastonchi torna a rilevare l'influsso dei moderni poeti francesi e del Jammes in particolare. \u00c8 entusiasta della poesia che d\u00e0 il titolo a tutta l'opera: \nInfine, la recensione del critico autorevole - e perci\u00f2 \u00ab temuto \u00bb da Gozzano - Giuseppe Gargano su \u00ab Il Marzocco \u00bb del 30 giugno non \u00e8 negativa ma non concede illusioni: osserva che\nRicordando \"L'amica di Nonna Speranza\", il Gargano trova\nLa malattia.\nA turbare la soddisfazione del successo, \u00e8 la diagnosi di una lesione polmonare all'apice destro (aprile 1907), che lo spinge al primo di una lunga serie di viaggi nella vana speranza di ottenere, in climi pi\u00f9 caldi e marini, una soluzione del male. In aprile va in Liguria, per pochi giorni a Ruta, poi in una localit\u00e0 frequentata fino al 1912, San Francesco d'Albaro, alloggiando nell'Albergo San Giuliano o \"La Marinetta\", dove frequenta il gruppo di giovani poeti che l\u00ec si danno convegno e collaborano alla rivista \"La Rassegna Latina\", nella quale Gozzano pubblica due recensioni dedicate a Mario Vugliano e ad Amalia Guglielminetti, con la quale, insieme a una relazione durata solo un paio d'anni, inizia una corrispondenza che si manterr\u00e0 per tutta la vita.\nQui scrive il componimento \"Alle soglie\" che, siglato 30 maggio 1907 e successivamente modificato, far\u00e0 parte della futura raccolta \"I colloqui\". Scrive inoltre \"Nell'Abazia di S. Giuliano\" e \"Le golose\", pubblicato il 28 luglio col titolo \"Le Signore che mangiano le paste\" nella \"Gazzetta del Popolo della Domenica\".\nAlla fine di giugno torna ad Agli\u00e8, poi passa l'agosto a Ceresole Reale e l'autunno ancora ad Agli\u00e8. A dicembre si ferma a Torino per stare con la Guglielminetti e poi, dal 23 dicembre, \u00e8 nuovamente a San Francesco d'Albaro per trascorrervi l'inverno.\n\u00abI colloqui\u00bb.\nAbbandonati gli studi giuridici nel 1908 si dedica completamente alla poesia e nel 1911 pubblica il suo pi\u00f9 importante libro, \"I colloqui\", i cui componimenti sono divisi, secondo un progetto ben preciso, in tre sezioni: \"Il giovenile errore\", \"Alle soglie\", \"Il reduce\".\nIl successo avuto con \"I colloqui\" valse a Gozzano una grande richiesta di collaborazione giornalistica con importanti riviste e quotidiani, come \"La Stampa\", \"La Lettura\", \"La Donna\", sulle cui pagine pubblic\u00f2 per tutto il 1911 sia prose che poesie.\nL'aggravarsi della malattia e il viaggio in India.\nNel 1912, aggravatosi il suo stato di salute, il poeta decise di compiere un lungo viaggio in India per cercare climi pi\u00f9 adatti. La crociera, durata dal 6 febbraio 1912 fino al maggio seguente, compiuta in compagnia del suo amico Garrone, non gli diede il beneficio sperato ma lo aiut\u00f2, comunque, a scrivere, con l'aiuto della fantasia e di molte letture, gli scritti in prosa dedicati al viaggio. Tuttavia, i versi scritti durante il viaggio furono distrutti per ordine di Guido, perch\u00e9 da lui ritenuti osceni (si salvarono soltanto Ketty e Natale sul picco d'Adamo). Le lettere dall'India uscirono su \"La Stampa\" di Torino, e furono in seguito raccolte in volume e pubblicate postume nel 1917, presso i Fratelli Treves, con il titolo \"Verso la cuna del mondo. Lettere dall'India (1912-1913)\", con prefazione di Giuseppe Antonio Borgese.\nNel marzo 1914 pubblic\u00f2 su \"La Stampa\" alcuni frammenti del poemetto le \"Farfalle\", detto anche \"Epistole entomologiche\", rimasto incompiuto.\nNello stesso anno raccolse nel volume \"I tre talismani\", sei deliziose fiabe che aveva scritto per il Corriere dei Piccoli.\nSi dimostr\u00f2 sempre interessato al teatro e alla cinematografia lavorando alla riduzione di alcune novelle da lui scritte. \nNel 1916, anno della sua morte, lavor\u00f2 alla sceneggiatura di un film, che non vide mai la luce, su Francesco D'Assisi. Aveva gi\u00e0 lavorato, testimonianza del suo interesse per l'arte cinematografica, nel 1911 al soggetto e alle didascalie del documentario scientifico del regista Roberto Omegna, \"La vita delle farfalle\".\nInizialmente venne sepolto nel cimitero del comune di Agli\u00e8; il 6 settembre 1951 la salma venne traslata ed inumata nell'adiacente chiesa di San Gaudenzio.\nPoetica.\nGozzano non assume pose da letterato e scrive le sue rime, segnate dalla tristezza e dal sentimento della morte, con ironico distacco.\nAlla base dei suoi versi vi \u00e8 un romantico desiderio di felicit\u00e0 e di amore che si scontra presto con la quotidiana presenza della malattia, della delusione amorosa, della malinconia che lo porta a desiderare vite appartate e ombrose e tranquilli interni casalinghi (\"le cose piccole e serene\").\nLa sua produzione \u00e8 molto apprezzata da Montale che sottolinea il suo \"far cozzare l'aulico col prosastico facendo scintille\". I caratteri aulici sono per\u00f2 sempre presentati e come trasfigurati attraverso il filtro sottile dell'ironia, una \"distanza\" che egli mantiene anche rispetto alla gioia delle piccole cose o della quotidianit\u00e0 a differenza degli altri Crepuscolari.\nI temi della sua poesia.\nLa Torino d'altri tempi.\nTra i temi essenziali al mondo poetico di Gozzano vi \u00e8 l'immagine della citt\u00e0 natale, di quella sua amata Torino alla quale egli costantemente ritornava.\nTorino raccoglieva tutti i suoi ricordi pi\u00f9 mesti ed era l'ambiente fisico ed umano al quale egli sentiva di partecipare in modo intimo con sentimento ed ironia.\nAccanto alla Torino contemporanea era assai pi\u00f9 cara al poeta la Torino dei tempi antichi, quella Torino antica e un po' polverosa che suscitava nel poeta quegli accenti lirici carichi di nostalgia:era una Torino che aveva sperato di diventare la Capitale dell'Italia Unita.\nL'ambiente canavesano e la natura.\nAccanto alla Torino gozzaniana viene proposto dal poeta il vicino ambiente canavesano, dove si ritrovano fondamentali immagini di contemplazione paesaggistica e dal quale scaturiranno l'estremo mito lirico incarnato dal mondo della natura, che poteva dargli, come egli dice \"la sola verit\u00e0 buona a sapersi\" e le ultime \"persone\" della sua poesia, \"l'archenio del cardo, la selce, l'orbettino, il macaone\" e infine tutte le farfalle del suo poema incompiuto che gli faranno ritrovare la sua \"grande tenerezza per le cose che vivono\", non ultimo il fanciullo che era \"tenero e antico\".\nLa malattia e la morte.\nL'aggravarsi della tisi che condurr\u00e0 il poeta alla morte a soli trentadue anni, nel 1916, lascia molte impronte in tutti i suoi versi e diventa occasione lirica come in \"Alle soglie\", dove viene registrata anche la prova della schermografia.\nLe terre remote.\nQuando tra il febbraio e l'aprile del 1912 Gozzano si rec\u00f2 in India tenne la cronaca del suo viaggio che espresse a volte in forma appassionata ed esterna, a volte in forma intima e sofferta.\nNacquero le \"Lettere dall'India\", che, composte tra il 1912 e il 1913, apparvero su \"La Stampa\" torinese del 1914 e vennero in seguito pubblicate in volume presso i Fratelli Treves, con prefazione di Borgese nel 1917.\nCon queste immagini di terre lontane nasceva la pi\u00f9 alta prosa di Gozzano, pur rimanendo il suo mondo poetico, anche di fronte alle immagini suggestive di orizzonti sconosciuti e non abituali, sempre collocato all'interno dei propri determinati e sicuri confini.\nGozzano, descrivendo la sua esperienza di viaggio, affronta anche il tema dell'\"altro viaggio\", quello della morte."}
{"id": "279370", "revid": "2072620", "url": "https://it.wikipedia.org/wiki?curid=279370", "title": "Tweed (tessuto)", "text": "Il tweed \u00e8 un tipo di tessuto in lana originario della Scozia.\nIl nome sarebbe derivato, secondo la leggenda, da una cattiva interpretazione di twill (o \"tweel\", stando alla pronuncia scozzese), che significa armatura a \"saia\", armatura che d\u00e0 come risultato un tessuto con rigatura diagonale o disegni ricavati da varie combinazioni come la lisca di pesce.\nPoich\u00e9 questo metodo era usato nei centri tessili dell'Ottocento lungo il fiume Tweed, che rappresenta il confine storico fra Scozia e Inghilterra, ci\u00f2 spiegherebbe la confusione.\nIl tweed \u00e8 famoso in tutto il mondo per la sua consistenza solida che ne garantisce la durata per anni. All'inizio si usavano filati grigi e neri e il motivo classico era quello spigato. Oggi viene prodotto in molti colori e motivi tra cui l'houndstooth (pied de poule), checked (quadretto), overchecked (finestrato). Esistono anche tweed nei colori dei classici tartan scozzesi.\nL'\"harris tweed\" (in gaelico \"Cl\u00f2 m\u00f2r\") \u00e8 una qualit\u00e0 particolare resa celebre dalla contessa di Dunmore che lo promosse presso i fabbricanti di tweed delle isole Lewis e Harris, Uist e Barra, nell'arcipelago delle Ebridi. L'etichetta Harris Tweed garantiva la pura lana vergine, cardata, tessuta, filata e tinta a mano con sostanze vegetali dagli abitanti di quelle isole. Oggi non \u00e8 pi\u00f9 un tessuto artigianale, ma lo si produce in circa 600 stabilimenti in una quantit\u00e0 di quasi tre milioni di metri all'anno. Di ottima qualit\u00e0, dal caratteristico disegno chiaro-scuro, soprattutto spigato, e con una vasta gamma di colori, si differenzia dal tweed normale perch\u00e9 pi\u00f9 ruvido. Harris Tweed diventa marchio registrato nel 1909 e il logo, un mappamondo, \u00e8 ripreso dallo stemma dei conti di Dunmore.\nIl \"Donegal\" (o \"irish tweed\") \u00e8 un altro tipo di tweed, originario della contea di Donegal in Irlanda, \u00e8 caratterizzato da \"bottoni\" (puntolini) di colore contrastante con i colori di fondo. Ardara \u00e8 un piccolo villaggio nella contea di Donegal in Irlanda dove tessitori a mano mantengono viva questa tradizione da secoli. \nCon il \"tweed\" vengono confezionati anche eleganti \"tailleur\"."}
{"id": "279371", "revid": "119227758", "url": "https://it.wikipedia.org/wiki?curid=279371", "title": "Slangopedia", "text": "Slangopedia \u00e8 un vocabolario in rete di espressioni gergali e giovanili della lingua italiana, curato da Maria Simonetti, sul sito de \"l'Espresso\".\nL'iniziativa prese l'avvio da un'inchiesta svolta dalla curatrice nel 1998 sull'\"italiano di fine millennio\" parlato e scritto dai ragazzi, i cui risultati vennero pubblicati sul numero del 19 novembre 1998 del settimanale. Nel 2001 il materiale raccolto durante l'indagine venne reso disponibile in internet sul sito web della testata, in una sezione apposita che venne denominata \"Slangopedia\".\nIl vocabolario si \u00e8 progressivamente ampliato con le segnalazioni dei lettori, che sono invitati a contribuire inviando per posta elettronica alla redazione i termini non ancora censiti con significato e zona di provenienza. I nuovi aggiornamenti vengono pubblicati sul sito ogni due settimane. All'inizio del 2006 erano presenti circa 900 vocaboli ed espressioni gergali, ad oggi sono oltre 1\u00a0300.\nL'iniziativa \u00e8 sostenuta anche dal quotidiano \"la Repubblica\", dello stesso gruppo editoriale, che presenta un collegamento a Slangopedia nel menu di navigazione della sezione \"Scuola &amp; Giovani\" del proprio sito web."}
{"id": "279381", "revid": "729019", "url": "https://it.wikipedia.org/wiki?curid=279381", "title": "Mancato avvicinamento", "text": "Un aeromobile che vola secondo le regole del volo strumentale (IFR - Instrumental Flight Rules) deve, per atterrare, seguire una procedura di avvicinamento strumentale.\nIl Mancato avvicinamento \u00e8 uno dei segmenti previsti per una procedura di avvicinamento strumentale e consiste appunto nel rinunciare all'atterraggio e allontanarsi dalla pista per tentare un altro avvicinamento, attendere o dirottare verso un altro aeroporto.\nIl pilota pu\u00f2 decidere di eseguire un mancato avvicinamento per svariati motivi:\nIn VFR, il mancato avvicinamento, o riattaccata, si conclude rimettendosi nel circuito di traffico per riportarsi a un nuovo atterraggio o per dirottare su un aeroporto alternato.\nIn IFR sono sempre pubblicate delle procedure specifiche dette di Missed Approach (mancato avvicinamento). Esse sono pubblicate in chiaro sulle cartine strumentali in possesso dei piloti.\nUna procedura di mancato avvicinamento in IFR ha inizio sempre sul MAPt (Missed Approach Point). Su questo punto, il pilota deve aver ottenuto i prescritti riferimenti visivi con il suolo (non necessari in ILS CAT IIIC, detta anche Blind Landing, non accettato in Italia). Se non si ha il contatto con il suolo, il pilota incomincia la procedura semplicemente smettendo di perdere quota, aumentando l'assetto e dando potenza. Ci si trova nella parte iniziale della procedura che si considera conclusa quando l'aereo smette di scendere. La parte intermedia consiste di solito in una virata che porta l'aereo su una specifica rotta. Qui l'aereo deve raggiungere una quota tale che possa garantire una separazione minima dagli ostacoli al suolo di almeno 164 ft. Raggiunta la minima separazione MCA si considera incominciare la parte finale della procedura, che \u00e8 composta dalla rotta da seguire che porta l'aereo su un punto (generalmente una Holding Pattern) da dove sar\u00e0 possibile incominciare nuovamente una procedura di avvicinamento oppure optare per raggiungere l'aeroporto alternativo."}
{"id": "279382", "revid": "123788432", "url": "https://it.wikipedia.org/wiki?curid=279382", "title": "Carnosauria", "text": " \nCarnosauria \u00e8 un grande gruppo di dinosauri teropodi vissuti tra il Giurassico medio e il Cretaceo superiore, circa 175,6-91 milioni di anni fa (Toarciano-Turoniano), in Europa, Africa, Asia, Nord America e Sud America. Originariamente il gruppo Carnosauria comprendeva tutti i dinosauri carnivori di grosse dimensioni anche se non strettamente imparentati tra di loro. Generi come \"Ceratosaurus\", \"Megalosaurus\", \"Dilophosaurus\", \"Spinosaurus\" e \"Tyrannosaurus\" furono originariamente classificati come carnosauri. Tuttavia, successive analisi cladistiche hanno dimostrato come tutti questi dinosauri fossero solo lontanamente imparentati; la maggior parte di queste forme \u00e8 stata classificata variamente in altri clade. Da allora, Carnosauria, \u00e8 stato definita come il gruppo che comprende solo gli allosauroidi e i loro parenti pi\u00f9 stretti. Alcuni dei pi\u00f9 grandi predatori terrestri, come \"Giganotosaurus\" e \"Tyrannotitan\", appartengono a questo gruppo.\nLe caratteristiche distintive dei carnosauri comprendono grandi occhi, un cranio allungato e stretto e alcune caratteristiche uniche negli arti posteriori e nel bacino, come il femore pi\u00f9 lungo della tibia.\nI carnosauri apparvero per la prima volta nel Giurassico medio, intorno ai 176 milioni di anni fa. Gli ultimi carnosauri noti, i carcharodontosauri, si estinsero nel Turoniano, nel Cretaceo superiore, all'incirca 90 milioni di anni fa; secondo quanto riferito, resti di carcharodontosauridi, di epoca Campaniana e Maastrichtiana, sono probabilmente resti erroneamente identificati di abelisauridi. I megaraptora (un clade filogeneticamente problematico), che potrebbero non rappresentare dei carnosauri, si estinsero intorno agli 84 milioni di anni fa. Tuttavia, dei possibili resti di carcharodontosauride sono stati trovati in depositi del tardo Maastrichtiano (70-66 milioni di anni fa) in Brasile.\nSistematica.\nLa moderna analisi cladistica definisce carnosauria come quei tetanuri che condividono un antenato comune pi\u00f9 recente con \"Allosaurus\" che con gli uccelli moderni.\nTassonomia.\nCarnosauria \u00e8 stata tradizionalmente utilizzata come denominazione generica e polivalente con cui classificare tutti i grandi dinosauri teropodi. Perfino gli archosauri non-dinosauri, come il rauisucho \"Teratosaurus\", un tempo erano considerati carnosauri. Tuttavia, studi condotti durante gli anni '80 e '90 hanno rivelato che, dimensioni a parte, il gruppo condivideva pochissime caratteristiche, rendendolo polifletico. La maggior parte degli ex-carnosauri (come i megalosauridi, gli spinosauridi e i ceratosauri) sono stati riclassificati come teropodi pi\u00f9 primitivi. Altri, come i tyrannosauridi, che sono pi\u00f9 strettamente correlati agli uccelli, furono collocati in Coelurosauria.\nFilogenesi.\nIl clade Allosauroidea fu originariamente proposto da Phil Currie e Zhao (1993; p. 2079), e in seguito usato come taxon indefinito basato sullo stelo di Paul Sereno (1997). Sereno (1998;. P 64) \u00e8 stato il primo a fornire una definizione stelo-basata per Allosauroidea, definendo il clade come \"Tutte i neotetanuri pi\u00f9 vicini ad \"Allosaurus\" che a Neornithes.\" Kevin Padian (2007) us\u00f2 una definizione basata su un nodo, definendo Allosauroidea come \"Allosaurus\", \"Sinraptor\", il loro pi\u00f9 recente antenato comune e tutti i suoi discendenti. Thomas R. Holtz e colleghi (2004; p. 100) e Phil Currie e Ken Carpenter (2000), tra gli altri, hanno seguito questa definizione basata sul nodo. Tuttavia, in alcune analisi (come Currie &amp; Carpenter, 2000), il posizionamento dei carcharodontosauridi rispetto agli allosauridi e ai sinraptoridi \u00e8 incerto, e quindi non \u00e8 chiaro se siano o meno allosauroidi (Currie &amp; Carpenter, 2000).\nIl cladogramma presentato qui segue l'analisi di Benson, Carrano e Brusatte (2010):\nNel 2019, la pubblicazione della descrizione di \"Asfaltovenator vialidadi\", un allosauroide basale che curiosamente presenta caratteristiche sia primitive sia evolute osservabili in Tetanurae, ha portato a riconsiderare la filogenesi dei Carnosauria. La loro analisi filogenetica ha rilevato che Megalosauroidea \u00e8 un grado basale di Carnosauria rispetto ad Allosauroidea."}
{"id": "279383", "revid": "5296", "url": "https://it.wikipedia.org/wiki?curid=279383", "title": "Ciproxin", "text": ""}
{"id": "279384", "revid": "125423880", "url": "https://it.wikipedia.org/wiki?curid=279384", "title": "Libert\u00e0 di manifestazione del pensiero", "text": "La libert\u00e0 di manifestazione del pensiero o libert\u00e0 di coscienza \u00e8 un diritto fondante riconosciuto negli ordinamenti democratici di tipo occidentale.\nDa un punto di vista filosofico le radici di questa libert\u00e0 sono da ricercare nell'antico stoicismo greco e romano, dove la coscienza \u00e8 parente stretta dell'idea stoica di un potere di scelta morale.\nDisciplina della libert\u00e0 di manifestazione del pensiero.\n\"Fondamenti nelle Costituzioni\".\nQuesta libert\u00e0 \u00e8 riconosciuta da tutte le moderne costituzioni ed \u00e8 un pilastro della democrazia e di uno Stato di diritto, cos\u00ec come \u00e8 stato sostenuto dalla Corte Costituzionale pi\u00f9 volte fin dalle sue prime sentenze. Infatti, cos\u00ec come affermato dalla Consulta, \u201c\"\u00e8 tra le libert\u00e0 fondamentali proclamate e protette dalla nostra Costituzione, una di quelle [\u2026] che meglio caratterizzano il regime vigente nello Stato, condizione com\u2019\u00e8 del modo di essere e dello sviluppo della vita del Paese in ogni suo aspetto culturale, politico, sociale\"\u201d (sent. n. 9/1965).\nAd essa sono inoltre dedicati due articoli della Dichiarazione universale dei diritti dell'uomo del 1948:\nUna definizione della libert\u00e0 di manifestazione del pensiero \u00e8 inclusa nel primo comma dell'art. 5 della Costituzione della Repubblica federale di Germania del 1949:\nLa libert\u00e0 di espressione \u00e8 sancita anche dall'art. 10 della Convenzione europea per la salvaguardia dei diritti dell'uomo e delle libert\u00e0 fondamentali ratificata dall'Italia con l. 4 agosto 1955, n. 848:\nLa violazione del citato art. 10 della Convenzione europea legittima il cittadino a proporre ricorso alla Corte europea dei diritti dell'uomo, per ottenere il ristoro dei danni subiti, anche morali, purch\u00e9 siano esauriti tutti i possibili rimedi giurisdizionali interni.\nCostituzione statunitense.\nIl Primo emendamento della Costituzione degli Stati Uniti d'America recita:\nL'art. 21 della Costituzione della Repubblica italiana.\nLa Costituzione italiana del 1948 supera la ristretta visione fornita un secolo prima dallo Statuto Albertino, che all'art. 28 prevedeva che \"La Stampa sar\u00e0 libera, ma una legge ne reprime gli abusi\". Durante il periodo fascista alcune leggi dello Stato diventarono delle censure, tipiche dei regimi totalitari.\nNella Costituzione (all'articolo 21) invece si stabilisce che il diritto di manifestare il pensiero in ogni forma \u00e8 libero; ci\u00f2 tranne nei casi di reati (ingiuria, calunnia, diffamazione, vilipendio, istigazione a delinquere, ecc.) e nel caso di offesa al \"buon costume\" (es. i cosiddetti \"atti osceni \", concetti che cambiano nel tempo dipendendo dalla situazione specifica e dalla morale corrente); non sono applicabili per opere d'arte e scientifiche, le quali sono libere a norma dell'articolo 33.\nL'art. 21 della Costituzione recita:\nMentre l'art. 33, comma sesso 1, afferma che: \"\u00abL'arte e la scienza sono libere e libero ne \u00e8 l'insegnamento\u00bb\".\nLa Corte di cassazione italiana ha recentemente stabilito una serie di requisiti affinch\u00e9 la manifestazione del pensiero possa essere considerata rientrante nel diritto di cronaca giornalistica e di critica:\nSe si tratta di fatti personali, anche se veri e continenti, non dovrebbero essere pubblicati se ledono l'onore della persona di cui si parla. Al riguardo operano i limiti previsti dai reati di diffamazione e ingiuria. In generale costituiscono un evidente limite al diritto di cronaca anche l'onorabilit\u00e0 e la dignit\u00e0 della persona. Tutto ci\u00f2 \u00e8 diventato sempre pi\u00f9 vero dopo la legge sulla privacy del 1996. Chi \u00e8 coinvolto in procedimenti giudiziari non potrebbe essere fotografato in un momento in cui \u00e8 sottoposto a carcerazione. Allo stesso modo il nome e le immagini di minori sono oscurati dal 1996, salvo autorizzazione esplicita del genitore o del tutore del minore.\nDiritti e libert\u00e0.\nL'interpretazione dell'art. 21 d\u00e0 luogo ai seguenti principi:\nLa \"libert\u00e0 di informare\" e la \"libert\u00e0 di essere informati\" danno luogo al cosiddetto \"diritto all'informazione\".\nLa libert\u00e0 di pensiero \u00e8, tra l'altro, considerata come corollario dell'articolo 13 della Costituzione della Repubblica Italiana, che prevede l'inviolabilit\u00e0 della libert\u00e0 personale tanto fisica quanto psichica. Tale libert\u00e0 \u00e8, poi, fondamentale anche nella concezione dell'antico Stato liberale.\nGiurisprudenza.\nLa giurisprudenza comunitaria ha affermato in pi\u00f9 occasioni che la libert\u00e0 di espressione \u00e8 una delle condizioni di base per il progresso della societ\u00e0 democratica e per lo sviluppo di ciascun individuo. Essa riguarda non solamente le informazioni e le idee accolte come favorevoli o considerate come inoffensive o indifferenti, per le quali non si porrebbe alcuna esigenza di garantirne la tutela, quanto piuttosto quelle che urtano, scioccano, inquietano o offendono una parte qualunque della popolazione, cos\u00ec richiede il pluralismo, la tolleranza, lo spirito di apertura senza il quale non vi \u00e8 una societ\u00e0 democratica. Se si tratta di un uomo politico, che \u00e8 un personaggio pubblico, i limiti alla protezione della reputazione si estendono ulteriormente, nel senso che il diritto alla tutela della reputazione deve essere ragionevolmente bilanciato con l'utilit\u00e0 della libera discussione delle questioni politiche.\nCirca le modalit\u00e0 di esternazione del pensiero, anche critico, la Cassazione ha affermato che esso pu\u00f2 manifestarsi anche in maniera estemporanea, non essendo necessario che si esprima nelle sedi, ritenute pi\u00f9 appropriate, istituzionali o mediatiche, ove si svolgano dibattiti fra i rappresentanti della politica ed i commentatori.\nDiversamente, verrebbe indebitamente limitato, se non conculcato, il diritto di manifestazione del pensiero che spetta al comune cittadino.\nInoltre, sempre la Cassazione, ha affermato che la critica pu\u00f2 esplicarsi in forma tanto pi\u00f9 incisiva e penetrante, utilizzando anche espressioni suggestive, quanto pi\u00f9 elevata \u00e8 la posizione pubblica della persona che ne \u00e8 destinataria.\nLimiti.\nPur non esistendo dubbi riguardo al fatto che la libert\u00e0 di manifestazione del pensiero faccia parte di quelle libert\u00e0 fondamentali che la Costituzione italiana protegge, \u00e8 esatto affermare che tale libert\u00e0 ha dei limiti.\nQuesti sono posti dalla legge e devono trovare fondamento in precetti e principi costituzionali o espressamente dichiarati o comunque riconducibili alla Carta costituzionale.\nIl diritto di manifestare il proprio pensiero, infatti, non \u00e8 tutelato incondizionatamente e non garantisce secondo quanto previsto dalla Costituzione una libert\u00e0 illimitata.\nPer tale motivo, davanti a questo diritto sono posti dei limiti che derivano dalla tutela di beni o interessi diversi che sono allo stesso modo protetti e garantiti dalla Costituzione, con l'intento di limitare tutte quelle azioni che andrebbero a ledere beni costituzionali, la cui tutela costituisce una delle finalit\u00e0 immanenti del sistema.\nDa notare che il concetto di diritto deve necessariamente coesistere con il concetto di \"limite\".\nLe varie sfere giuridiche, limitandosi tra loro, cercano di mantenere quell'equilibrio in grado di mantenere la convivenza civile ordinata.\n (Corte cost. 19/1962, 65/1970, 168/1971, 199/1972, 108/1974). Alcuni ritengono che un limite di ordine pubblico costituzionale sia giustificato dall'art. 54, comma comma 1, Cost., che obbliga i cittadini ad essere fedeli alla repubblica e ad osservarne la Costituzione e le leggi. Altri invece lo escludono, ritenendo che tale obbligo non comporti alcun limite ai diritti costituzionalmente garantiti.\nTra i vari limiti alla libert\u00e0 di manifestazione del pensiero vi \u00e8 anche:\n1) il buon costume; l'unico limite espressamente previsto dall'art. 21 della Costituzione per tutte le manifestazioni di pensiero (anche quelle riguardanti spettacoli come le attivit\u00e0 teatrali e cinematografiche) \u00e8 il limite del buon costume.\nIn realt\u00e0 il concetto di buon costume non deve essere inteso in senso ampio e generico come sinonimo di pubblica moralit\u00e0 ma con un'interpretazione pi\u00f9 restrittiva, va riferito esclusivamente a ci\u00f2 che riguarda il pudore sessuale, con speciale interesse alla tutela dei minori e si accoglie la definizione di \"Atti e oggetti osceni\" data dall':\nSi legge al comma 6 dell'art.21 della Costituzione:\n\" Sono vietate le pubblicazioni a stampa, gli spettacoli e tutte le altre manifestazioni contrarie al buon costume.\nLa legge stabilisce provvedimenti adeguati a prevenire e reprimere le violazioni.\"\nPer quanto riguarda il contenuto vario del concetto di \"buon costume\", sin dalla sentenza n\u00ba9 del 1965, la corte ha chiaramente affermato che:\n\" il buon costume risulta da un insieme di precetti che impongono un determinato comportamento nella vita sociale di relazione, l'inosservanza dei quali comporta in particolare la violazione del pudore sessuale, sia fuori sia soprattutto nell'ambito della famiglia, della dignit\u00e0 personale che con esso si congiunge, e del sentimento morale dei giovani, ed apre la via al contrario del buon costume, al mal costume e, come \u00e8 stato anche detto, pu\u00f2 comportare la perversione dei costumi, il prevalere, cio\u00e8, di regole e di comportamenti contrari ed opposti \".\nIn seguito, la stessa Corte ha affermato che, rientrando tra i concetti non \"suscettibili di una categorica definizione\", il buon costume \u00e8 dotato anche di relativit\u00e0 storica, dato che \"varia notevolmente, secondo le condizioni storiche di ambiente e di cultura\".\nLa Corte precisa, infine, che tale relativit\u00e0 non impedisce di dare un significato sufficientemente determinato al termine, essendo questo un concetto cos\u00ec diffuso e utilizzato ed aggiungendo che in un determinato periodo storico, si sia \"in grado di valutare quali comportamenti debbano considerarsi osceni secondo il comune senso del pudore, nel tempo e nelle circostanze in cui si realizzano\" (sentenza n\u00ba191 del 1970).\nBisogna tener conto che l'interprete della Costituzione, insieme con il legislatore in sede di attenuazione del bilanciamento dei valori costituzionali attraverso le proprie scelte discrezionali, deve attenersi all'imprescindibile criterio secondo cui, poich\u00e9 \"la Carta fondamentale accoglie e sottolinea il principio (...)per il quale il di pi\u00f9 di libert\u00e0 soppressa costituisce abuso\", ne consegue che si pu\u00f2 \"limitare la libert\u00e0 solo per quel tanto strettamente necessario a garantirla\"(sent. n\u00ba 487 del 1989).\n2) il diritto alla riservatezza\nda applicarsi indistintamente su quei mezzi di informazione che oggi vengono definiti social network o su forum privati dove l'accesso \u00e8 consentito solo ad utenti registrati che accettano in toto le regole di comportamento del forum stesso e non usano informazioni estrapolate da uno dei suddetti per denigrare altri soggetti in altri siti, ove non siano in contrasto con i punti precedenti.\n3) i segreti, come il segreto di stato, il segreto d'ufficio, il segreto istruttorio, il segreto professionale e industriale; essi non hanno un vero e proprio fondamento costituzionale, ma nascono da una serie di situazioni specifiche, ove ci sia necessit\u00e0 di tutelare interessi pubblici o privati. La diffusione deve essere compatibile con i principi costituzionali.\n4) l\u2019onore, da intendersi sia come \"dignit\u00e0\" (la cui violazione d\u00e0 luogo all'ingiuria) sia come \"reputazione\" (che, violata, origina la diffamazione). Nell'attivit\u00e0 giornalistica, in difetto dei requisiti della veridicit\u00e0, continenza ed interesse pubblico dei fatti riferiti (soprattutto attraverso un uso scrupoloso delle fonti), si concretizzer\u00e0 una violazione dell'onore di una persona. Se, ad esempio, si pubblicano notizie aventi ad oggetto fatti strettamente personali, ancorch\u00e9 veri e continenti, si incorrer\u00e0 in sanzioni, perch\u00e9 manca il terzo requisito dell'interesse pubblico (questa fattispecie si intreccia con il diritto alla riservatezza).\nL'onore ed il prestigio delle istituzioni costituzionali sono tutelati dall'art. 290 c.p., che punisce il vilipendio della Repubblica, delle Assemblee legislative, del Governo, dell'Ordine giudiziario, della Corte costituzionale, delle Forze Armate e delle Forze della Liberazione. La Corte costituzionale ha ritenuto legittima una tale disposizione, poich\u00e9 il vilipendio sarebbe una manifestazione di disprezzo che travalica i confini del diritto di critica e rischia di provocare ad ingiustificate disobbedienze verso le autorit\u00e0 (C. cost. 20/1974). Gli artt. 291 e 292 c.p. puniscono, rispettivamente, il vilipendio della Nazione italiana ed il vilipendio della bandiera nazionale e degli altri simboli dello Stato.\nImportante limite previsto non dalla Costituzione ma dal codice penale \u00e8 costituito dal reato di diffamazione (art. 595 c.p.), il quale si sostanzia qualora il soggetto offenda la reputazione altrui comunicando con pi\u00f9 persone. Inoltre, \u00e8 prevista una circostanza aggravante, e cio\u00e8 un aumento di pena, nel caso in cui la diffamazione avvenga con il mezzo della stampa.\nAltri reati effettuati con la parola (calunnia, concorso morale, minaccia, ecc.) non sono autorizzati dalla libert\u00e0 di manifestazione del pensiero.\n5) il mantenimento dell'ordine pubblico, come riconosciuto dalla Corte Costituzionale.\nDopo aver affermato che la stampa non pu\u00f2 essere soggetta ad autorizzazioni o censure, la disposizione costituzionale afferma che si pu\u00f2 procedere a sequestro conservativo soltanto per atto motivato dall'autorit\u00e0 giudiziaria (riserva di giurisdizione) e qualora , per mezzo della stampa, siano stati commessi dei delitti, per i quali la legge sulla stampa espressamente autorizza il sequestro , oppure nel caso di violazione delle norme che la legge prescrive circa l'indicazione dei responsabili: infatti, non \u00e8 ammessa la stampa anonima, proprio per consentire di risalire all'autore della stampa attraverso cui si ha commesso un reato.\nIl caso del software libero.\nIl software libero ha per natura caratteristiche che lo rendono pi\u00f9 compatibile con la costituzione italiana in confronto a quello di tipo proprietario in quanto mette in pratica i valori condivisi ed espressi dalla costituzione stessa:\nLibert\u00e0.\n1) Libert\u00e0 di manifestazione del pensiero perch\u00e9 partecipa attivamente alla costruzione di un'infrastruttura di comunicazione libera, per esempio internet in quanto tutte le infrastrutture della rete globale si basano su software liberi, ci\u00f2 implica che sia possibile diffondere liberamente informazioni e messaggi.\n2) Libert\u00e0 di iniziativa economica perch\u00e9 chiunque pu\u00f2 partecipare attivamente alla creazione e alla diffusione del software libero in quanto tale.\n3) Libert\u00e0 di pluralismo informativo, diffondendo un software libero si rinuncia alla licenza che \u00e8 fondata sull'esercizio di un potere monopolistico di controllo.\n4) Libert\u00e0 di accesso alla cultura perch\u00e9 esso garantisce alla diffusione della cultura aperta a chiunque, compatibilmente con l'art. 27 della Dichiarazione Universale dei Diritti Umani del 1948 (DUDDUU) e della costituzione.\n\"Art. 27:\"\n\"Ogni individuo ha diritto di prendere parte liberamente alla vita culturale della comunit\u00e0, di godere delle arti e di partecipare al progresso scientifico ed ai suoi benefici\"\n\"Ogni individuo ha diritto alla protezione degli interessi morali e materiali derivanti da ogni produzione scientifica, letteraria e artistica di cui egli sia autore\"\nUguaglianza e Fraternit\u00e0.\nCompatibilmente con l'art. 3 della costituzione e l'art. 1 della DUDDUU, contribuisce alla creazione di una societ\u00e0 libera e solidale.\n\"Art. 1 della DUDDUU:\"\n\"Ogni individuo ha diritto alla vita, alla libert\u00e0 ed alla sicurezza della propria persona\"\n\"Art. 3 della Costituzione Italiana:\"\n\"Tutti i cittadini hanno pari dignit\u00e0 sociale e sono uguali davanti alla legge, senza distinzione\" \"di sesso, di razza, di lingua, di religione, di opinioni politiche, di condizioni personali e sociali\"\nDiritto europeo dell'informazione e della comunicazione.\nCarta dei diritti fondamentali dell'Unione europea.\nI popoli europei nel creare tra loro un'unione sempre pi\u00f9 stretta hanno deciso di condividere un futuro di pace fondato su valori comuni.\nConsapevole del suo patrimonio spirituale e morale, l'Unione si fonda sui valori indivisibili e universali di dignit\u00e0 umana, di libert\u00e0, di uguaglianza e di solidariet\u00e0; l'Unione si basa sui principi di democrazia e dello stato di diritto. Essa pone la persona al centro della sua azione istituendo la cittadinanza dell'Unione e creando uno spazio di libert\u00e0, sicurezza e giustizia. L'Unione contribuisce al mantenimento e allo sviluppo di questi valori comuni, nel rispetto della diversit\u00e0 delle culture e delle tradizioni dei popoli europei, dell'identit\u00e0 nazionale degli Stati membri e dell'ordinamento dei loro pubblici poteri a livello nazionale, regionale e locale; essa cerca di promuovere uno sviluppo equilibrato e sostenibile e assicura la libera circolazione delle persone, dei beni, dei servizi e dei capitali nonch\u00e9 la libert\u00e0 di stabilimento. A tal fine \u00e8 necessario, rendendoli pi\u00f9 visibili in una Carta, rafforzare la tutela dei diritti fondamentali alla luce dell'evoluzione della societ\u00e0, del progresso sociale e degli sviluppi scientifici e tecnologici.\nLa presente Carta riafferma, nel rispetto delle competenze e dei compiti della Comunit\u00e0 e dell'Unione e del principio di sussidiariet\u00e0, i diritti derivanti in particolare dalle tradizioni costituzionali e dagli obblighi internazionali comuni agli Stati membri, dal trattato sull'Unione europea e dai trattati comunitari, dalla Convenzione europea per la salvaguardia dei diritti dell'uomo e delle libert\u00e0 fondamentali, dalle carte sociali adottate dalla Comunit\u00e0 e dal Consiglio d'Europa, nonch\u00e9 i diritti riconosciuti dalla giurisprudenza della Corte di giustizia delle Comunit\u00e0 europee e da quella della Corte europea dei diritti dell'uomo. Il godimento di questi diritti fa sorgere responsabilit\u00e0 e doveri nei confronti degli altri come pure della comunit\u00e0 umana e delle generazioni future. Pertanto, l'Unione riconosce i diritti, le libert\u00e0 ed i principi enunciati qui di seguito.\nStrumenti di tutela.\nDichiarazione universale dei diritti dell'uomo.\nArticolo 19.\nOgni individuo ha diritto alla libert\u00e0 di opinione e di espressione incluso il diritto di non essere molestato per la propria opinione e quello di cercare, ricevere e diffondere informazioni e idee attraverso ogni mezzo e senza riguardo a frontiere.\nArticolo 10 CEDU - Convenzione europea per la salvaguardia dei diritti dell'uomo e delle libert\u00e0 fondamentali.\nIl presente articolo non impedisce che gli Stati sottopongano a un regime di autorizzazione le imprese di radiodiffusione.\nTutela della libert\u00e0 di espressione nell'Unione Europea.\nArt. 6-7 TUE.\nL'articolo 6, paragrafo 1 del trattato sull'Unione europea (TUE) elenca i principi comuni agli Stati membri: libert\u00e0, democrazia, rispetto dei diritti dell'uomo e delle libert\u00e0 fondamentali, nonch\u00e9 dello stato di diritto. Tale lista pone la persona al centro della costruzione europea e qualsiasi persona pu\u00f2 riconoscersi in essa, indipendentemente dalla propria origine nazionale o socioculturale. Il rispetto di detti principi comuni \u00e8 una condizione di appartenenza all'Unione, e gli articoli 7 TUE (introdotto dal trattato di Amsterdam, modificato poi a Nizza) e 309 TCE (trattato che istituisce la Comunit\u00e0 europea) danno alle istituzioni gli strumenti atti a garantire il rispetto dei valori comuni da parte di ogni Stato membro. A differenza del trattato di Amsterdam, che prevedeva una possibilit\u00e0 d'intervento dell'Unione soltanto a posteriori, nell'eventualit\u00e0 di violazione grave e persistente dei valori comuni, il trattato di Nizza ha previsto all'articolo 7 TUE un meccanismo preventivo in caso di evidente rischio di violazione grave, rendendo in tal modo molto pi\u00f9 operativi gli strumenti di cui l'Unione gi\u00e0 disponeva."}
{"id": "279388", "revid": "599013", "url": "https://it.wikipedia.org/wiki?curid=279388", "title": "Aleandro Rosi", "text": "Caratteristiche tecniche.\nPu\u00f2 giocare come esterno destro in un centrocampo a 5, suo ruolo preferito, o come terzino destro. Oltre a una discreta tecnica le sue qualit\u00e0 migliori sono la corsa e la resistenza che gli permettono di coprire tutta la fascia offrendo spinta e dinamismo.\nCarriera.\nClub.\nInizi.\nA 10 anni giocava nelle giovanili della ; poi, a 12 anni (stagione 1999-2000) il passaggio alla squadra di cui \u00e8 tifoso, con cui ha fatto tutta la trafila delle giovanili fino alla prima squadra.\nNel 2005 ha vinto il Campionato Primavera con la , ed ha fatto il suo esordio con la prima squadra il 28 maggio dello stesso anno nella partita -Chievo 0-0. Il tecnico giallorosso Luciano Spalletti gli d\u00e0 la possibilit\u00e0 di giocare alcune partite. Con l'avanzare della stagione la gi\u00e0 scarna rosa a disposizione della Roma viene decimata dagli infortuni e perci\u00f2 Rosi diventa un giocatore fisso della prima squadra.\nIl 24 settembre 2006 realizza il suo primo gol in Serie A nella partita -Roma (0-4) disputata allo stadio Tardini. Segna anche nell'ultima giornata di campionato, contro il , fissando il punteggio sul 4-3 per i giallorossi.\nChievo, Livorno e Siena.\nNella sessione di calciomercato dell'estate 2007, dopo aver disputato la Supercoppa italiana con la Roma, viene ceduto in prestito al Chievo in Serie B dove fatica a trovare spazio, collezionando solo 16 presenze.\nDisputa la stagione 2008-2009 in prestito al Livorno in Serie B, dove gioca titolare e ottiene la promozione in A dopo i play-off.\nNella stagione 2009-2010 passa al , che acquista la sua met\u00e0 per 1,2 milioni di euro. Nell'esperienza toscana riesce a giocare con continuit\u00e0, non riuscendo per\u00f2 a salvare la squadra dalla retrocessione. L'11 aprile 2010 segna il suo primo gol con i bianconeri, realizzando la rete della vittoria nella partita Siena-Bari, terminata 3-2.\nRitorno alla Roma.\nA fine stagione viene rinnovata la compropriet\u00e0 tra la Roma e il e dopo 3 stagioni il calciatore torna nella Roma.\nEsordisce con la maglia giallorossa nella seconda giornata di campionato nella trasferta allo Stadio Sant'Elia contro il Cagliari, persa per 5-1. Il 15 settembre 2010 gioca da titolare la prima partita di Champions League contro il , dove i giallorossi vengono sconfitti per 2-0.\nIl 1\u00ba maggio 2011 segna il gol del 3-2 nella vittoria contro il realizzando cos\u00ec la sua prima marcatura della stagione.\nIl 24 giugno 2011 viene riscattata la seconda met\u00e0 del cartellino per 0,7 milioni.\nFinisce la stagione con solo 16 presenze e un gol in campionato, trovando poco spazio tra i campioni presenti in rosa.\nNella stagione 2011-2012 viene utilizzato molto pi\u00f9 spesso dal nuovo tecnico giallorosso Luis Enrique, e pi\u00f9 volte viene schierato dal primo minuto.\nFesteggia le 100 presenze in Serie A nella trasferta persa 4-2 a Lecce.\nParma e Sassuolo.\nIl 7 agosto 2012 rescinde consensualmente il suo contratto con la , e si lega con un contratto quinquennale al . Il 2 settembre segna la sua prima rete in maglia crociata contro il Chievo Verona, segnando il gol che chiude la partita sul 2-0. Il 28 ottobre sigla la sua seconda rete a Torino, segnando il terzo gol contro la formazione granata chiudendo di fatto l'incontro, chiusosi sull'1-3 esterno per i ducali.\nDopo 38 presenze e 6 gol in totale con il Parma, il 21 gennaio 2014 passa in prestito al dove per\u00f2 raccoglie solo sette presenze.\nGenoa e i prestiti a Fiorentina, Frosinone e Crotone.\nIl 5 luglio seguente il Parma comunica di aver ceduto Rosi a titolo definitivo al Genoa nell'operazione che ha portato con la stessa formula D\u00e1niel T\u0151zs\u00e9r tra le file dei \"ducali\". Dopo essere sceso in campo il 24 agosto contro il Lanciano nel terzo turno preliminare della Coppa Italia, esordisce in campionato il 14 settembre in trasferta contro la Fiorentina.\nIl 2 febbraio 2015, ultimo giorno della sessione invernale di calciomercato, si trasferisce con la formula del prestito alla Fiorentina. Esordisce in maglia viola l'8 febbraio in Fiorentina-Atalanta (3-2), entrando all'81' al posto di Alessandro Diamanti. A fine stagione, terminato il prestito, fa ritorno al Genoa.\nIl 13 luglio 2015 viene ufficializzato il trasferimento con la formula del prestito secco al Frosinone. Esordisce il 23 agosto in occasione della sconfitta interna (1-2) contro il Torino e alla fine dell'anno totalizza 27 presenze in campionato e una in Coppa Italia. A fine stagione rientra al Genoa per fine prestito.\nDopo aver effettuato tutto il ritiro estivo con la formazione ligure, il 23 agosto 2016 passa, con la formula del prestito secco, alla formazione calabrese del Crotone. Con gli \"squali\" realizza anche un gol alla 9\u00aa giornata di campionato contro il nella sconfitta casalinga per 1-2 e ottiene una storica salvezza nella massima serie italiana.\nTorna per fine prestito al Genoa, riesordendo dopo 2 anni, il 10 settembre 2017, nella sconfitta contro l'Udinese. Chiude la stagione con 24 presenze in campionato e una in Coppa Italia.\nPerugia.\nA febbraio 2019, da svincolato, passa al Perugia sottoscrivendo un contratto fino al 2021.\nNazionale.\nHa giocato in tutte le Nazionali di categoria, dall'Under-16 all'Under-19, collezionando 15 presenze. Nell'ottobre del 2006 \u00e8 stato convocato nella Nazionale Under 21, dove per\u00f2 non ha esordito.\nStatistiche.\nPresenze e reti nei club.\n\"Statistiche aggiornate al 16 gennaio 2022.\""}
{"id": "279391", "revid": "767487", "url": "https://it.wikipedia.org/wiki?curid=279391", "title": "Flemming Rasmussen", "text": "\u00c8 stato produttore dei Metallica negli album \"Ride the Lightning\", \"Master of Puppets\" e \"...And Justice for All\". Ha fondato e possiede gli Sweet Silence Studios, con sede a Copenaghen.\nHa anche prodotto l'album \"Covenant\" dei Morbid Angel, gli album \"Nightfall in Middle-Earth\" e \"Imaginations from the Other Side\" dei Blind Guardian, e \"Iron\" degli Ensiferum."}
{"id": "279392", "revid": "121219426", "url": "https://it.wikipedia.org/wiki?curid=279392", "title": "William Caxton", "text": "Considerato il primo tipografo inglese e la prima persona che abbia introdotto in Inghilterra il torchio tipografico, la sua produzione a stampa raccoglie circa cento pubblicazioni, di cui venti tradotte, dal francese e dall'olandese, di proprio pugno.\nBiografia.\nNasce nel Kent e si trasferisce a Londra per diventare apprendista di un negoziante di tessuti ed abiti. Lavora come apprendista presso John Large, membro della Compagnia dei merciaioli. Dopo la morte di Large, nel 1446 lascia l'Inghilterra e si trasferisce a Bruges, una delle citt\u00e0 culturalmente pi\u00f9 vivaci delle Fiandre. Caxton, avendo successo negli affari, diviene titolare della \"Merchant Adventurers\". Tramite la sua attivit\u00e0, entra in contatto con molte personalit\u00e0 della Borgogna: ha cos\u00ec l'occasione di frequentare la corte della duchessa di Borgogna, Margherita di York, di nazionalit\u00e0 inglese.\nQuesto lo porta a compiere nuovi viaggi sul continente europeo, durante i quali ha modo di osservare la nuova industria tipografica. Apprende l'arte della stampa a caratteri mobili da Colard Mansion. In collaborazione con il celebre stampatore costruisce una torchio da stampa a Bruges. Qui Caxton produce nel 1473 il primo libro stampato in inglese, \"Recuyell of the Historyes of Troye\" (\"Raccolta delle storie di Troia\"), versione di un'opera in francese (\"Recueil des Histoires de Troye\") tradotta dallo stesso Caxton.\nSuccessivamente decide di portare le sue conoscenze in patria. Nel 1476 ritorna a Londra, dove apre una tipografia, la prima sul suolo inglese. La duchessa Margherita, protettrice delle lettere e delle arti, gli mette a disposizione un locale, l'elemosineria, facente parte del complesso dell'abbazia di Westminster. Nell'officina tipografica di Caxton sono tirati i primi a libri a stampa realizzati sul suolo britannico. Il primo in assoluto \u00e8 un'edizione de \"I racconti di Canterbury\" di Geoffrey Chaucer. Un'altra opera tirata a Westminster \u00e8 \"Dictes or Sayengis of the Philosophers\" (\"I detti dei filosofi\"), che reca la data di stampa del 18 novembre 1477.\nCaxton e l\"'Inglese standard\".\nIl XV secolo era un periodo di grandi e rapidi cambiamenti per quanto concerne lo sviluppo della lingua inglese; questi mutamenti rapidi generavano problemi a Caxton, che doveva cercare di accomunare una grande variet\u00e0 di stili e dialetti per poter stampare le sue copie. Caxton viene dunque anche ricordato non solo per le sue stampe, ma anche per la volont\u00e0 di creare una lingua standard nei libri che stampava."}
{"id": "279395", "revid": "1318658", "url": "https://it.wikipedia.org/wiki?curid=279395", "title": "Leishmaniosi", "text": "La Leishmaniosi \u00e8 una malattia parassitaria che pu\u00f2 colpire sia gli esseri umani sia gli animali:"}
{"id": "279398", "revid": "287204", "url": "https://it.wikipedia.org/wiki?curid=279398", "title": "Cappotto (Palio di Siena)", "text": "Nel gergo del Palio di Siena, per una delle Contrade \"fare cappotto\" significa vincere entrambi i Palii ordinari (2 luglio e 16 agosto) corsi in uno stesso anno, a prescindere da eventuali Palii straordinari.\nFare cappotto \u00e8 un'impresa ardua quanto ambitissima da tutte le Contrade. Nella plurisecolare storia del Palio di Siena, undici di esse (Bruco, Chiocciola, Civetta, Drago, Giraffa, Lupa, Nicchio, Onda, Tartuca, Torre e Valdimontone), per un totale di diciassette volte, sono riuscite ad aggiudicarsi entrambe le carriere ordinarie dello stesso anno.\nLa Giraffa \u00e8 l'unica ad aver fatto cappotto per ben tre volte. L'Oca, la contrada con pi\u00f9 vittorie nella storia del Palio, non ha mai fatto cappotto, cos\u00ec come Aquila, Istrice, Leocorno, Pantera e Selva.\nLa Tartuca nel 1933 e la Lupa nel 2016 sono le uniche due contrade ad aver centrato il cappotto con lo stesso fantino e cavallo.\nStatistiche.\nClassifica per numero di cappotti.\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;"}
{"id": "279399", "revid": "1305772", "url": "https://it.wikipedia.org/wiki?curid=279399", "title": "La letteratura fantastica", "text": "La letteratura fantastica \u00e8 un saggio di Cvetan Todorov del 1970.\nContenuti.\nIl saggio \u00e8 suddiviso in dieci capitoli cos\u00ec riassumibili:\nCap. 1. I generi letterari.\nNell'individuazione dei generi letterari, si opera per induzione (come nel metodo scientifico). Deve essere salvaguardata l'applicabilit\u00e0 della teoria e la sua coerenza logica. Vengono criticate alcune classificazioni dei generi letterari operate da Frye: esse sono arbitrarie e non rispondono ad una teoria definita. L'attuale studio non mira ad una classificazione universale, vera ed assoluta ma solo a definire verit\u00e0 e osservazioni approssimative.\nCap. 2. Definizione del fantastico.\nIl fantastico \u00e8 l'esitazione provata da un essere il quale conosce soltanto le leggi naturali, di fronte a un avvenimento apparentemente sovrannaturale. L'esitazione della funzione lettore \u00e8 la prima condizione del fantastico; la seconda condizione (facoltativa ma molto spesso presente) \u00e8 che anche un personaggio pu\u00f2 provare la stessa esitazione del lettore; la terza condizione impone che la lettura del testo non debba risultare \"poetica\" o \"allegorica\".\nOsservazioni: la tematica principale del fantastico non \u00e8 il soprannaturale: non si pu\u00f2 infatti concepire come una categoria che raggruppi tutti i testi a tematica soprannaturale (per quello ci sar\u00e0 il meraviglioso). Il fantastico non si limita a tematizzare la paura.\nL'ambiguit\u00e0 fantastica inoltre pu\u00f2 essere di due tipi: esitazione sulla percezione (degli eventi da parte dei personaggi) ed esitazione sul linguaggio (dei personaggi riguardo agli eventi). Nel primo caso si esita sul nome da dare agli eventi (realt\u00e0 o visione folle) nel secondo caso si esita sul nome da dare alle visioni (follia o superiorit\u00e0).\nCap. 3. Lo strano ed il meraviglioso.\nIl fantastico dura soltanto il tempo di un'esitazione. Questa esitazione pu\u00f2 durare per tutto il testo (in pochissimi casi) oppure pu\u00f2 risolversi con una spiegazione razionale (andando nello strano) o con una spiegazione soprannaturale (andando nel meraviglioso). Quindi, pi\u00f9 che essere un genere a s\u00e9, il fantastico \u00e8 una barriera tra lo strano ed il meraviglioso.\nPossiamo quindi fare una distinzione di generi pi\u00f9 precisa:\nNelle opere dello \"strano puro\", si narrano avvenimenti che si possono spiegare mediante le leggi della ragione, ma che in un modo o nell'altro sono incredibili, straordinari, insoliti e che, per questo motivo, ci conferiscono una sensazione simile al fantastico (questo genere \u00e8 per\u00f2 delimitato solo dalla parte del fantastico, dall'altra parte sfocia nella letteratura generale).\nNel \"fantastico strano\", certi avvenimenti che nel corso della storia sembrano soprannaturali ricevono alla fine una spiegazione razionale.\nIl \"fantastico meraviglioso\" raccoglie i racconti che si presentano come fantastici e che terminano con un'accettazione del soprannaturale.\nIl \"meraviglioso puro\", alla stregua dello strano puro, non ha limitazioni ben definite: qui gli elementi soprannaturali non provocano nessuna reazione particolare n\u00e9 nei personaggi n\u00e9 nel lettore, ci\u00f2 che caratterizza il meraviglioso \u00e8 la natura soprannaturale stessa degli avvenimenti.\nPer ben delimitare il meraviglioso puro, conviene eliminare diversi tipi di racconto nei quali al soprannaturale \u00e8 possibile trovare ancora una certa giustificazione:\nCap. 4. La poesia e l'allegoria.\nIl fantastico inoltre non deve essere confuso con la poesia e l'allegoria: la poesia (opposto di finzione) in quanto non rappresentativa e l'allegoria (opposto di senso letterale) in quanto rappresentante di un altro significato.\nLa finzione, che non pu\u00f2 che essere presa in senso letterale, pu\u00f2 essere fantastica. Inoltre individuiamo tre livelli di interazione tra allegoria e soprannaturale:\nCap. 5. Il discorso fantastico.\nFinzione e senso letterale sono condizioni necessarie all'esistenza del fantastico.\nTratti dell'opera attinenti al suo aspetto verbale e sintattico \u21d2 3 propriet\u00e0 strutturali del fantastico: la prima attiene all'enunciato, la seconda all'enunciazione, la terza all'aspetto sintattico.\nCap. 6. I temi del Fantastico: introduzione.\nAffrontiamo ora l'aspetto semantico.\nGli avvenimenti \"strani\" sono condizione semantica necessaria al fantastico. Quali sono le funzioni degli avvenimenti \u201cstrani\u201d? Suscitare un effetto particolare sul lettore, mantenere la \"suspense\", descrivono l'universo fantastico che \u00e8 della loro stessa natura. Ci soffermeremo sulla terza funzione.\nI temi del fantastico sono contigui a quelli della letteratura, il che ci pone una domanda pi\u00f9 generale: come parlare di ci\u00f2 di cui parla la letteratura? Ci sono da temere due problemi: ridurre il tutto a contenuti o ridurre il tutto a forme.\nInnanzi tutto, bisogna distinguere le interpretazioni critiche (solo contenuto) dallo studio dei temi (ci terremo lontani dall\u2018interpretazione come per l'analisi formale).\nPer l'analisi formale possedevamo una teoria globale, adesso, per l'analisi tematica, dovremo formulare una teoria tematica. La teoria tematica \u201csensualista\u201d in pratica riduce le categorie tematiche ad ogni manifestazione sensibile \u21d2 in questo modo non si forma una teoria che possa essere (per lo pi\u00f9) universalmente applicabile ai testi, bens\u00ec una serie infinita di termini concreti che variano sempre di testo in testo. Questo procedimento pu\u00f2 essere usato per la critica ad un testo (passaggio di tema in tema). Il primo passo del nostro metodo consister\u00e0 in una divisione tra temi compresenti e temi incompatibili.\nCap. 7. I temi dell'Io.\nPartiamo dal gruppo dei temi che possono essere compresenti. Nella raccolta \"Le mille e una notte\", elementi soprannaturali \u21d2 due gruppi:\nTale principio genera il pandeterminismo e la metamorfosi; ma anche la moltiplicazione della personalit\u00e0, la soppressione della frontiera tra soggetto ed oggetto, la trasformazione del tempo e dello spazio. Questi sono i temi dell'Io.\nPossiamo ancora caratterizzare questi temi dicendo che riguardano essenzialmente la strutturazione del rapporto tra l'uomo ed il mondo: siamo nel sistema percezione-coscienza. Il termine di percezione \u00e8 importante e le opere legate a questa rete tematica ne fanno risaltare continuamente la tematica ed in modo particolare quella del senso della vista. Si potrebbe perci\u00f2 designare tutti questi temi come \u00abtemi dello sguardo\u00bb.\nCap. 8. I temi del Tu.\nI temi del Tu (la seconda rete tematica) sono quelli relativi alla sessualit\u00e0. Questi temi sono incompatibili con quelli dell'Io. Come si sviluppano i temi di questa nuova rete tematica: il desiderio sessuale pu\u00f2 diventare quanto di pi\u00f9 essenziale nella vita, esso pu\u00f2 prendere forme soprannaturali (il diavolo), esso pu\u00f2 trasformarsi in incesto, in omosessualit\u00e0, in amore orgiastico, in sadismo \u21d2 violenza \u21d2 morte \u21d2 necrofilia.\nSiamo partiti dal desiderio sessuale ed abbiamo visto come le sue tematiche nel fantastico si sviluppino come \u201cperversioni\u201d della sessualit\u00e0. Il soprannaturale interviene (per aiutarli) quando l'amore, il sesso e la sessualit\u00e0 non sono condannati. Potremmo chiamare questa nuova rete di temi \u00abRelazione dell'Uomo con il suo desiderio\u00bb e di conseguenza con il suo inconscio; l'uomo non \u00e8 pi\u00f9 soltanto osservatore ma entra in relazione dinamica con gli altri.\nCap. 9. I temi del fantastico: conclusione.\nTre accostamenti: i temi dell'Io e l'universo dell'infanzia; i temi dell'io e la droga; i temi dell'io e la psicosi.\nL'infanzia, la droga, la schizofrenia e la psicosi hanno in comune un paradigma proprio anche dei temi dell'Io. Un altro accostamento che rivela analogie \u00e8 quello tra i temi del tu e la nevrosi. Sul piano della teoria psicoanalitica la rete dei temi dell'Io corrisponde al sistema percezione-coscienza mentre la rete tematica del Tu corrisponde al sistema delle pulsioni inconsce. In pratica, i temi dell'Io (i temi dello sguardo) si fondano su una rottura della frontiera tra psichico e fisico, mentre i temi del Tu (i temi del discorso) si formano a partire dalla relazione che si stabilisce, nel discorso, tra due interlocutori. Infine, questa spartizione tematica divide in due tutta la letteratura.\nCap. 10. Letteratura e fantastico.\nCi possiamo adesso porre la domanda: perch\u00e9 il fantastico? Questa domanda tiene conto delle funzioni del genere. Le funzioni sono due, una sociale ed una letteraria. La funzione sociale \u00e8 quella di consentire un valicamento di certi confini inaccessibili. Ad esempio, i temi del Tu sono tutti trasgressivi di una legge morale.\nLa funzione del soprannaturale \u00e8 quella di sottrarre il testo all'intervento della legge e quindi di consentire di trasgredirla. Il fantastico aveva quindi una funzione sociale prima dell'avvento della psicoanalisi. Fantastico e psicoanalisi parlano infatti delle stesse cose.\nPer quanto riguarda la funzione letteraria, dobbiamo dividerla in tre parti: una funzione pragmatica (effetto a livello emozionale), una funzione semantica (il soprannaturale manifesta s\u00e9 stesso) e una funzione sintattica (entra nello svolgimento del racconto).\nPrendiamo l'ultima funzione: la struttura sintattica \u00e8 simile in ogni racconto. C'\u00e8 prima un equilibrio stabile, poi qualcosa che lo turba e alla fine c'\u00e8 un nuovo equilibrio; il soprannaturale interviene negli episodi che cambiano l'equilibrio. Il soprannaturale \u00e8 il mezzo pi\u00f9 efficace per avere questo scatto narrativo.\n\"Funzione sociale e funzione letteraria si identificano nella trasgressione di una legge\". La funzione del fantastico stesso \u00e8 quella di suscitare una reazione, di comunicare oltre il normale modo di comunicare. La letteratura, per comunicare oltre il normale ed il reale, doveva introdurre l'irreale nel reale \u21d2 per sottolineare questo superamento.\nLa letteratura fantastica lascia due nozioni: quella della realt\u00e0 e quella della letteratura. La letteratura del XX secolo ha perso questa funzione. Ne \u00e8 un esempio \"La metamorfosi\" di Kafka: il lettore, messo di fronte ad un fatto soprannaturale, non \u00e8 esaltato dalla sua straordinariet\u00e0 ma deve finire con il riconoscerne la naturalit\u00e0. L'uomo normale \u00e8 appunto l'essere fantastico; il fantastico diventa la regola non l'eccezione. Ci\u00f2 che nel fantastico era l'eccezione qui diventa una regola."}
{"id": "279403", "revid": "1632387", "url": "https://it.wikipedia.org/wiki?curid=279403", "title": "Nasum", "text": "I Nasum sono stati un gruppo musicale grindcore svedese formato nel 1992 ad \u00d6rebro da Anders Jakobson e Rickard Alriksson. La band si \u00e8 sciolta a seguito della morte del cantante Mieszko Talarczyk nel Maremoto dell'oceano Indiano del 2004.\nBiografia.\nI Nasum vengono fondati nella seconda met\u00e0 del 1992 dal chitarrista Anders Jakobson e dal batterista e cantante Rickard Alriksson come progetto parallelo della band goregrind Necrony. L'idea dei due musicisti \u00e8 quella di creare del classico grindcore sullo stile dei Napalm Death, diretto ed impegnato politicamente. Due settimane prima delle loro prime registrazioni si aggiunse Mieszko Talarczyk come chitarrista. Le canzoni che registrarono furono pubblicate sullo split 7\" con gli Agathocles. Presto registrarono un nuovo split con altre tre band, i Retaliation, i Clotted Symmetric Sexual Organ e i Vivisection. In seguito pubblicarono gli EP \"Industrislaven\" e \"World in Turmoil\", e immediatamente dopo firmarono un contratto con la Relapse Records nel 1997. Nel 1998 pubblicarono il loro primo album in studio, \"Inhale/Exhale\", con solo due componenti. Alriksson infatti aveva lasciato la band e le parti di batteria vennero registrate da Jakobson. Questo disco mostrava chiaramente delle influenze crust punk. Successivamente si aggreg\u00f2 un terzo membro alla band, Jesper Liver\u00f6d, cos\u00ec da avere sia un bassista sia un chitarrista.\nNel 2000 pubblicarono il loro secondo album, \"Human 2.0\" (\"Human 2.01\" in Giappone). Questo disco mostrava una maturazione ed una svolta verso un grindcore pi\u00f9 classico, con pi\u00f9 tecnicismi ed un numero maggiore di parti pulite. Sulla stessa linea uscirono anche \"Helvete\" (che significa \"inferno\" in svedese) e \"Shift\".\nIl cantante, Mieszko Talarczyk, risult\u00f2 scomparso in Thailandia dopo lo tsunami del 26 dicembre 2004. Il 17 febbraio 2005 venne confermato il ritrovamento e l'identificazione del suo corpo. In seguito la band decise di sciogliersi.\nIl 17 dicembre 2005 sono state registrate 6 tracce demo dagli ex membri della band, che continueranno con un progetto ancora senza nome. Le sei tracce sono scaricabili da sito ufficiale.\nNel gennaio del 2006 \u00e8 uscito un doppio disco chiamato \"Grind Finale\" che contiene brani inediti, live e remix di alcuni loro pezzi. Il disco \u00e8 stato dedicato a Mieszko Talarczyk."}
{"id": "279406", "revid": "827882", "url": "https://it.wikipedia.org/wiki?curid=279406", "title": "Frazione massica", "text": "La frazione di massa \u00e8 uno dei diversi modi con i quali si pu\u00f2 esprimere la concentrazione di una specie chimica all'interno di una miscela. \u00c8 definita come il rapporto tra la massa della specie chimica in questione e la massa totale della miscela.\nDescrizione.\nNel caso di una soluzione binaria (cio\u00e8 costituita da due componenti), essa indica la massa di soluto per massa di soluzione, ed \u00e8 rappresentata da un numero tra 0 (in assenza di soluto, se la percentuale in peso \u00e8 riferita al soluto) e 1 (in assenza di solvente).\nConoscendo le masse del soluto e del solvente, possiamo determinare la frazione in massa dalla seguente relazione:\ndove:\nIn molti casi non si conosce la massa di soluto in grammi, bens\u00ec in moli. Per ottenere la massa in grammi possiamo sfruttare la seguente equazione:\nAd esempio in una soluzione zuccherina in acqua di 200 mol/m3 di zucchero, possiamo affermare che la frazione di massa dello zucchero sar\u00e0 la massa dello zucchero stesso (200mol x MMzucchero) diviso la massa totale (che \u00e8 200mol x MMzucchero + 1kg).\nLa percentuale in massa (indicata con p% o p/p%) \u00e8 pari alla frazione di massa in percentuale, cio\u00e8 \u00e8 un numero compreso tra 0 (in assenza di soluto, se la frazione ponderale \u00e8 riferita al soluto) e 100 (in assenza di solvente), anch'esso adimensionale."}
{"id": "279407", "revid": "1591878", "url": "https://it.wikipedia.org/wiki?curid=279407", "title": "Andrea Alciato", "text": "Biografia.\nNacque a Milano (o forse ad Alzate) da una famiglia originaria di Alzate, unico figlio di Margherita Landriani, donna di nobili origini, e di Ambrogio Alciati, ricco e influente mercante, che sembra essere stato anche ambasciatore milanese a Venezia e che mor\u00ec pochi anni dopo la nascita di Andrea. A Milano ricevette una formazione umanistica dai maestri Giano Lascaris, Aulo Giano Parrasio e Demetrio Calcondila e pass\u00f2 nel 1507 a Pavia, dove studi\u00f2 diritto con Giason del Maino, Filippo Decio e Paolo Pico.\nAncora studente, raccolse gran parte delle iscrizioni epigrafiche latine che costituiscono i due libri dei suoi \"Monumentorum veterumque inscriptionum, quae cum Mediolani tum in eius agro adhuc exstant collectanea\", lavoro che egli considerava necessario alla stesura, che andava facendo, di una storia di Milano dalle origini ai suoi tempi, ma che rimase interrotta al regno di Valentiniano e fu pubblicata postuma nel 1625 a Milano con il titolo di \"Rerum Patriae libri IV\".\nNel 1511 si trasfer\u00ec nell'Universit\u00e0 di Bologna per studiare con Carlo Ruini e nel 1515 pubblic\u00f2 a Strasburgo i primi scritti giuridici composti l'anno precedente: le \"Annotationes in tres posteriores libros Codicis Iustiniani\" dedicate al compagno di studi Filippo Sauli, futuro vescovo di Brugnato, e l\"'Opusculum quo graecae dictiones fere ubique in Digestis restituuntur\", dedicato all'amico milanese Iacopo Visconti. La sua preoccupazione \u00e8 di ripristinare gli originari testi giuridici romani, emendandoli dalle interpretazioni e dai guasti prodotti dai glossatori medievali.\nIl 18 marzo 1516 ottenne a Ferrara, dove pure non studi\u00f2 mai, la laurea in \"utroque iure\", ossia in diritto canonico e civile. Nel 1517 furono pubblicate a Milano, per i tipi di Alessandro Minuziano, un'edizione delle opere di Tacito con le \"Annotationes\" dell'Alciati e una sua dedica, intitolata \"Encomium historiae\", a Galeazzo Visconti, nelle quali egli sottolinea la necessit\u00e0 di rivalutare i meriti storiografici di Tacito anche nei confronti di Livio. L'anno dopo il Minuziano edit\u00f2 una collezione di sue opere: i sei libri dei \"Paradoxa iuris civilis\", dedicati ad Antonio Du Prat, dove discute di interpretazioni giuridiche, i quattro libri delle \"Disputationes\", dedicati a Giovanni Selva, che sono studi di carattere filologico, i due libri delle \"Praetermissa\", dedicati a Iacopo Minut, nei quali spiega il significato di termini giuridici, il \"De eo quod interest\", dedicato a Giovanni Appiani e la \"Declamatio\", un esempio di disputa legale. Nel volume furono ripubblicati anche l\"'Opusculum\" e le \"Annotationes\" del 1515.\nNel 1518 Alciato si stabil\u00ec ad Avignone per insegnarvi diritto: le sue lezioni, \"De verborum obligationibus\", vennero pubblicate a Lione l'anno successivo, mentre a Milano usciva una raccolta di scritti di vari autori, tra i quali la sua \"Repetitio\". Dopo un breve ritorno a Milano, nell'autunno del 1519 riprese l'insegnamento avignonese, commentando la decretale \"De praesuntionibus\" e il \"De vulgari et pupillari substitutione\" del Digesto.\nLa sua fama intanto si allargava nei circoli della cultura europea: da Basilea venne ad ascoltarlo Bonifacio Amerbach, amico e corrispondente di Erasmo, al quale Alciati - timoroso delle conseguenze della Riforma anticattolica - chiese di rientrare in possesso del suo scritto antimonastico \"Contra vitam monasticam ad Bernardum Mattium epistola\", passato in propriet\u00e0 dell'umanista olandese. Lo scritto sar\u00e0 pubblicato nei Paesi Bassi soltanto nel 1695 e rivela un Alciati in linea con la letteratura di polemica anticuriale, che egli tuttavia - a parte quest'unico esempio - per l'avvenire si guarder\u00e0 dal manifestare.\nIl 17 febbraio 1521, attraverso l'amico libraio Francesco Calvo, Alciati, che stava tenendo ad Avignone il corso \"De verborum significatione\", ricevette da papa Leone X il titolo di conte palatino. Alla fine di quel febbraio, lasci\u00f2 la citt\u00e0 francese, dove era scoppiata la peste, e fece ritorno a Milano. Ritorn\u00f2 ancora ad Avignone in autunno per tenervi quello che sembrava dover essere l'ultimo corso accademico: l'anno dopo, infatti, il mancato accordo economico con il Comune francese lo convinse a lasciare la citt\u00e0. Ma il periodo trascorso a Milano, dove esercit\u00f2 l'avvocatura, fu tra i pi\u00f9 difficili della sua vita, a causa della guerra che devastava la Lombardia: cos\u00ec, nel 1527, ritorn\u00f2 ad Avignone e vi insegn\u00f2 ancora due anni finch\u00e9, ottenute migliori condizioni economiche, si trasfer\u00ec a Bourges nel 1529 per insegnare nella locale universit\u00e0, dopo aver sostenuto una disputa pubblica, stampata a Lione col titolo \"De quinque oedum praescriptione\" insieme con la dissertazione \"De magistratibus, civilibusqe et militaribus officiis\".\nLe sue lezioni erano frequentate da un variegato pubblico di giuristi, fra cui il francese Fran\u00e7ois de Connan, di letterati, di chierici e di politici: persino il re di Francia Francesco I vi assistette e le lezioni che videro presente il re furono pubblicate a Basilea nel 1582 con il titolo di \"Andreae Alciati oratiuncula cum Christianissimus Gallorum rex Franciscus Valesius lectioni suae adesset habita\".\nNel 1529 pubblic\u00f2 a Basilea i \"Selecta epigrammata graeca\", traduzioni latine di epigrammi greci; ancora nella citt\u00e0 svizzera apparve, sotto il nome dell'allievo Aurelio Albuzio, la \"Defensio in Stellam et Longovallium\", contro le critiche rivoltegli da Pierre de L'Estoile, professore di Orl\u00e9ans, dall'avvocato parigino Jean Longueval e da Francesco Ripa, la quale gli valse la replica di Nicolas Duchemin, con la sua \"Antapologia adversus Aurelii Albucii defensionem pro A. A.\", prefata da Giovanni Calvino e pubblicata a Parigi. Il 1530 vide la comparsa a Lione, stampato da Sebastiano Grifio, del capolavoro di Alciato, i \"De verborum significatione libri quattuor\", un'esposizione delle regole dell'interpretazione giuridica, del corso tenuto a Bourges sul Codice di Giustiniano, i \"Commentarii ad rescripta principum\" e, a Hagenau, del \"Libellus de ponderibus et mensuris\".\nNel 1533 lasci\u00f2 l'Universit\u00e0 di Bourges per quella di Pavia; nominato anche senatore, non fu tuttavia soddisfatto della nuova situazione trovata nella citt\u00e0, tormentata dalla guerra, e nell'Universit\u00e0, dove gli studenti erano particolarmente indisciplinati: pass\u00f2 cos\u00ec volentieri nel 1537 a Bologna, per succedere nella cattedra di Pietro Paolo Parisio. Ma pot\u00e9 rimanervi solo fino al 1541, poich\u00e9 le autorit\u00e0 milanesi gli imposero il ritorno a Pavia da dove tuttavia, giustificandosi con il ritardo nel pagamento dei suoi emolumenti, si allontan\u00f2 nuovamente l'anno dopo per approdare a Ferrara. Fu richiamato ancora a Pavia d'autorit\u00e0 nel 1546: furono gli ultimi quattro anni d'insegnamento.\nMor\u00ec il 12 gennaio 1550, dopo aver nominato suo erede il lontano parente Francesco Alciati, futuro cardinale, che succedette immediatamente alla sua cattedra. Ebbe solenni onoranze funebri e fu sepolto nella chiesa di Sant'Epifanio: il monumento gi\u00e0 eretto in suo onore nella chiesa fu trasferito nel Settecento nel cortile dell'Universit\u00e0 di Pavia.\nGli \"Emblemata\".\nAd Augusta, nel 1531, apparve la sua opera pi\u00f9 famosa, gli \"Emblemata\", un libro in latino che conobbe una straordinaria diffusione, con centinaia di edizioni e traduzioni in italiano, in francese, in spagnolo, in tedesco e in inglese. Si tratta di una collezione di allegorie e simboli riprodotti in xilografie e spiegati da brevi testi in versi latini che introducono un insegnamento a carattere morale. Alciato non cre\u00f2 un nuovo genere letterario, l'emblematica - esistendo, quest'ultima, gi\u00e0 nel Medioevo - ma nuovo fu l'utilizzo di soggetti tratti della mitologia classica. Da 104 emblemi, presenti nella prima edizione, si pass\u00f2 ai 190 dell'edizione veneziana del 1546, fino ai 212 dell'edizione padovana del 1621, evidentemente con versi di autori diversi, tra i quali va ricordato Claude Mignault.\nAltre opere.\nOltre agli scritti citati, comparvero nel 1537 a Lione i \"Digestorum libri XII\", mentre i \"Parerga\", una collezione erudita, ebbe una prima edizione in tre libri a Basilea nel 1538, per essere ampliata fino all'edizione postuma in dodici libri del 1554, stampata a Lione. Altre pubblicazioni postume furono i \"De formula romani Imperii libri duo\", del 1559 a Basilea, comprendente l'\u00abeditio princeps\u00bb del \"De Monarchia\" di Dante. I nove libri dei \"Responsa\" furono pubblicati nel 1561 a Lione, e a Basilea, nel 1568, apparve il \"De plautinorum carminum ratione libellus\". Infine, le \"Opere\", pi\u00f9 o meno complete, apparvero in diverse date, a partire dall'edizione dell'Isingrin, a Basilea, del 1547, fino a quella del Guarin, sempre a Basilea, del 1582 e all'edizione di Zetzer, a Francoforte, del 1617."}
{"id": "279410", "revid": "767487", "url": "https://it.wikipedia.org/wiki?curid=279410", "title": "The Exorcism of Emily Rose", "text": "The Exorcism of Emily Rose \u00e8 un film del 2005 diretto da Scott Derrickson, ispirato al caso di esorcismo di Anneliese MichelI. ll film segna il debutto cinematografico di Jennifer Carpenter in un film horror, cosa che in seguito le procur\u00f2 svariati altri ruoli in altre pellicole horror, sia marginali che da protagonista.\nTrama.\nErin Bruner, un'ambiziosa avvocatessa che desidera aprire un proprio studio legale, accetta di difendere Padre Richard Moore, un prete cattolico accusato dell'omicidio colposo della studentessa diciannovenne Emily Rose durante un tentativo di esorcismo. Mentre la chiesa vorrebbe che Moore si riconoscesse colpevole per attenuare l'attenzione pubblica sul crimine, Moore insiste sulla sua innocenza. Durante il processo, le testimonianze sono mostrate attraverso dei flashback; il procuratore Ethan Thomas interroga diversi dottori e neurologi per ottenere una spiegazione medica sugli strani comportamenti precedenti la morte di Emily e smentire quindi la teoria considerata irreale che fosse davvero posseduta da un demone, in particolar modo esaltando epilessia e schizofrenia. Viene mostrato mediante dei flashback come la ragazza, appena andata al college, avesse iniziato a subire temporanee perdite di controllo del proprio corpo sempre intorno alle 3.00 del mattino, nonch\u00e9 ad avere visioni mostruose che la terrorizzavano. Il suo amico (chiamato a testimoniare al processo) assistette a due di questi eventi: in uno la trov\u00f2 in una chiesa in preda a una sorta di orribile contrazione muscolare che le alterava malvagiamente il volto; nell'altro, dopo aver dormito con lei, si svegli\u00f2 nel cuore della notte trovandola a terra contorta in una posizione innaturale. Successivamente Emily torn\u00f2 a casa, dove fu curata per epilessia e schizofrenia, ma in seguito al fallimento dei trattamenti i genitori chiamarono Padre Moore che ritenne Emily posseduta. Cerc\u00f2 di praticare un esorcismo senza successo, scoprendo inoltre che nel corpo della ragazza abitavano sei demoni: tre sono gli stessi che possedettero Caino, Nerone e Giuda Iscariota, il quarto \u00e8 uno di quelli che formavano Legione, mentre gli ultimi due sono Belial e, addirittura, Lucifero in persona. Moore ipotizz\u00f2 che i medicinali assunti da Emily fossero la causa del fallimento dell'espulsione dei demoni, poich\u00e9 paralizzavano l'attivit\u00e0 del cervello impedendo alla ragazza di reagire.\nMoore, volendo raccontare la storia di Emily, viene chiamato a testimoniare. Nel frattempo anche Bruner comincia a sperimentare esperienze paranormali a casa sua, svegliandosi alle 3.00 del mattino sentendo odore di bruciato (stesso fenomeno vissuto da Emily quando inizi\u00f2 a manifestare la sua possessione); Moore la avverte che potrebbe essere puntata dalle forze del male e che anche lui era stato preso di mira la notte prima dell'esorcismo. Bruner supporta Moore convocando l'antropologa Sadira Adani per testimoniare sulle credenze che circondano il possesso spirituale in varie culture, ma Thomas le respinge ritenendole assurde. Graham Cartwright, un medico che ha assistito all'esorcismo, d\u00e0 a Bruner una audiocassetta su cui \u00e8 stato registrato l'esorcismo e Moore presenta la registrazione come prova. Tuttavia, la testimonianza di Cartwright per autenticare l'esorcismo e confutare il caso medico dell'accusa \u00e8 impedita con la morte improvvisa dell'uomo, travolto da un'auto. Bruner, sconvolta, si ritira nel suo ufficio, dove il suo capo minaccia di licenziarla se permetter\u00e0 a Moore di testimoniare di nuovo. Bruner visita Moore nella sua cella, dove la convince a permettergli di raccontare il resto della storia di Emily nonostante la minaccia del suo capo.\nIl giorno successivo, Moore prende di nuovo il banco dei testimoni e legge una lettera che Emily ha scritto prima di morire. In essa la ragazza racconta che, la mattina dopo l'esorcismo, ebbe un sogno in cui ricevette visita dalla Vergine Maria in un campo vicino a casa sua, la quale le concesse la scelta di ascendere al Cielo. Tuttavia, Emily scelse di sopportare la sua sofferenza e in seguito ricevette le stigmate sulle mani e sui piedi. Thomas non interpreta le ferite come un segno divino, ma piuttosto come tracce di ferite autoinflitte. La giuria alla fine raggiunge un verdetto di colpevolezza, ma sorprende la corte chiedendo alla giudice Brewster di emettere una condanna a tempo scontato. Anche se momentaneamente scioccata dal suggerimento, Brewster alla fine lo accetta e Moore \u00e8 libero di andarsene. Il capo dell'avvocato Bruner, positivamente sorpreso dall'esito del processo, le offre la piena compartecipazione allo studio legale, ma l'avvocato rifiuta. Successivamente, Moore e Bruner visitano la tomba di Emily e il sacerdote afferma che verr\u00e0 il tempo in cui Emily sar\u00e0 dichiarata santa.\nProduzione.\nLa pellicola si ispira ad una vicenda realmente accaduta nel 1976 alla ragazza tedesca Anneliese Michel, morta in seguito a diversi rituali di esorcismo.\nIl film ha suscitato numerose critiche a causa dei controversi argomenti trattati.\n\u00c8 stato prodotto dalle societ\u00e0 Screen Gems, Lakeshore Entertainment e Firm Films.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nIncassi.\nPresentato al festival di Venezia il 1\u00ba settembre 2005 e distribuito il 9 settembre successivo, il film ha riscosso un grande successo, incassando 75.072.454 dollari solo negli USA e 69.144.014 nel resto del mondo, fra cui 5.751.578 in Italia e 5.609.245 in Germania."}
{"id": "279411", "revid": "33689", "url": "https://it.wikipedia.org/wiki?curid=279411", "title": "Fisiologia vegetale", "text": "La fisiologia vegetale ha per oggetto lo studio delle funzioni dei vegetali a livello macroscopico e microscopico; intendendo per funzione \u201cl'insieme di tutti gli atti coordinati volti al raggiungimento di un risultato ben definito e di un effetto utile\u201d (F.Ghiretti, 1977).\nVengono classificati come vegetali tutti gli organismi foto-chemio-autotrofi.\nStoria.\nComprendere il \u201cmeccanismo\u201d di funzionamento dei vegetali \u00e8 stato uno degli impegni pi\u00f9 ardui della conoscenza scientifica. Infatti la prova, che impone l'esperienza comune degli agricoltori e dei giardinieri, che le piante crescono pi\u00f9 vigorosamente sui terreni pi\u00f9 ricchi di humus, ha suffragato, per millenni, il convincimento che le piante traessero dal suolo i materiali per costituire i propri organi. Nel 1731 Jethro Tull, il geniale agronomo inglese, sostiene che le radichette delle piante operano nel terreno come i villi intestinali degli animali agiscono nell'intestino animale.\nGetta tutta la scienza europea nel disorientamento l'esperimento di Jean Baptiste van Helmont che ripete, con maggiore rigore sperimentale, Robert Boyle, che dimostra che facendo crescere in un vaso una pianta i cui organi raggiungano, essiccati, un peso cospicuo, il peso della terra del vaso non diminuisce in modo apprezzabile. Analizza le implicazioni dell'esperimento Henri Duhamel du Monceau, uno dei maggiori naturalisti della stagione dell'enciclopedismo francese, che nella \"Phisique des arbres\" raccoglie tutte le spiegazioni tentate dai naturalisti coevi dimostrandone l'incapacit\u00e0 a spiegare il fenomeno.\nDobbiamo notare che l'Italia \u00e8 praticamente assente agli studi che precedono la grande scoperta. L'unico segno di presenza sul terreno della grande indagine \u00e8 quello di un abate di Teramo, Berardo Quartapelle, che, avendo accompagnato il figlio di un patrizio abruzzese, Orazio Delfico, a Pavia, il maggiore centro di studi naturalistici italiani, pubblica, nel 1801, \"I principi della vegetazione\", il risultato degli studi e delle sperimentazioni effettuate nella citt\u00e0 natia, arricchiti dalle letture realizzate nell'universit\u00e0 pavese, proponendo il quadro pi\u00f9 preciso delle conoscenze, ancora disarticolate, alla vigilia della scoperta di De Saussure.\nNel 1804 Th\u00e9odore de Saussure pubblica le \"R\u00e9ch\u00e9rches chimiques sur la vegetation\", l'opera che propone la spiegazione organica del processo della fotosintesi, il meccanismo secondo il quale nelle foglie si unisce anidride carbonica e acqua per comporre idrati di carbonio. La scoperta \u00e8 opera di prodigiosa abilit\u00e0 sperimentale, che consente al naturalista ginevrino di operare con esattezza perfetta su quantit\u00e0 dell'ordine di milligrammi. Opera geniale, ma pubblicata da un piccolo editore, il maggiore contributo alle conoscenze sui meccanismi della vita sulla terra non sar\u00e0 compreso che con grande ritardo. Liebig tradurr\u00e0 la scoperta del grande ginevrino in scoperta agronomica con quarant'anni di ritardo..\nLa scoperta \u00e8 tanto sconvolgente, nei confronti dei convincimenti comuni, suffragati dall'antica scienza peripatetica, che la scienza di retrogradia professer\u00e0 che le piante si nutrano di carbonio tratto dal suolo fino al terzo quarto dell'Ottocento. Costituiscono esempi emblematici dell'incapacit\u00e0 di comprendere la scoperta di De Saussure, e la sua traduzione agronomica da parte di Liebig, due scienziati italiani, Carlo Berti Pichat e Giuseppe Ottavi, che possono essere considerati gli ultimi \u201cumisti\u201d della retroguardia della scienza europea.\nStruttura e funzioni macroscopiche di una pianta.\nIn generale una pianta o vegetale \u00e8 un organismo vivente autotrofo composto da un apparato radicale (radici), un fusto e un apparato fogliare. L'apparato radicale ha il compito di ancorare la pianta al terreno e assorbire da questo le sostanze nutritive (minerali e acqua) necessari per i processi vitali della pianta stessa. Il fusto ha il compito di sostenere l'apparato fogliare, permettere lo sviluppo in verticale e di trasportare la linfa. L'apparato fogliare ha invece il compito di captare la luce solare necessaria per la fotosintesi ed effettuare gli scambi gassosi.\nFunzioni.\nRicambio dell'acqua.\nIl vegetale superiore, vincolato all'ambiente, \u00e8 pi\u00f9 di ogni altro vivente, legato al substrato e quindi pu\u00f2 assumere le sostanze nutritive allo stato di soluzione\n. Organi differenti di una stessa pianta contengono quantit\u00e0 diverse di acqua. L'attivit\u00e0 metabolica \u00e8 strettamente dipendente dallo stato di idratazione. L'assunzione di acqua pu\u00f2 avvenire per imbibizione, osmosi. I meccanismi implicati sono i seguenti:\nNutrizione minerale.\nLe tabelle che seguono, riportano gli elementi nutritivi essenziali, cio\u00e8 indispensabili allo sviluppo completo della pianta; dal seme all'individuo adulto che produce un'altra generazione di semi.\nLo studio sperimentale dell'assorbimento dei nutrienti avviene con la coltivazione della pianta in soluzione acquosa.\nA tale scopo sono state definite delle formule di soluzioni nutritizie; ad esempio: le soluzioni di Knop, Van der Crone e Pfeffer.\nLa formula di Hoagland (1933) \u00e8 fra le pi\u00f9 usate.\nEquilibrio di membrana (o di Donnan).\nLegge di Fick (per calcolare un flusso attraverso un poro):\nformula_1\n\"dn\" = n\u00b0 di moli infinitesimo;\n\"dt\" = tempo infinitesimo;\n\"Ap\" = area poro;\n\"D\" = coefficiente d'infusione, dipendente dal tipo di membrana cellulare;\nformula_2 = gradiente di concentrazione.\nLa traspirazione.\n\u00c8 il processo attraverso il quale la pianta perde vapore acqueo dagli stomi per evaporazione dovuta alla temperatura esterna.\nLa traspirazione segue la seguente legge:\ndove \"Jv\"= velocit\u00e0 del flusso dell'acqua, \"R\" = costante dei gas, \"T\" = temperatura assoluta misurata in kelvin, \"RH\"= umidit\u00e0 relativa dell'aria.\nLa funzione della traspirazione \u00e8 quella di regolare la temperatura della pianta soprattutto d'estate attraverso l'apparato fogliare: l'evaporazione \u00e8 infatti un processo fisico che sottrae calore latente.\nGli enzimi.\nGli enzimi sono definiti come dei catalizzatori biologici, di natura generalmente proteica e ad attivit\u00e0 altamente specifica.\nLa reazione chimica generale \u00e8 la seguente:\nformula_4 formula_5 formula_6\nDove:\nE indica l'enzima\nS indica il substrato\nES indica l'intermedio di reazione formato dall'enzima e dal substrato\nP indica il prodotto della reazione\nSede degli enzimi\nNel condrioma sono presenti gli enzimi relativi al ciclo di Krebs\nNei plastidi verdi gli enzimi della fotosintesi\nNel nucleo cellulare e citoplasma quelli relativi alla sintesi proteica.\nGli enzimi secreti vengono detti esoenzimi.\nFotosintesi e organicazione del carbonio.\nLe piante verdi sono organismi autotrofi,\nCon autotrofismo intendiamo la capacit\u00e0 di sintetizzare i composti organici necessari alla pianta partendo da elementi minerali semplici e utilizzando una fonte di energia esterna.\nIl passaggio da composti inorganici semplici a composti organici complessi viene detto organicazione.\nLe clorofille, molecole fotosensibili contenute nei cloroplasti, possiedono un anello tetrapirrolico (porfirina) con al centro un atomo di magnesio e una catena laterale fitolica (fitolo).\nL'organicazione tipica dei vegetali \u00e8 la fotosintesi descritta dalla seguente reazione chimica:\nformula_7\nReazioni alla luce: gli elettroni promossi per azione della luce, ad un livello energetico superiore vengono convogliati in un sistema di trasporto verso una molecola accettrice di elettroni la Ferredodossina. Si ha quindi una doppia possibilit\u00e0: 1) fosforilazione ciclica con sintesi di ATP. 2) percorso non ciclico con sintesi di un coenzima allo stato ridotto NADPH+H+\nReazioni al buio: Si ha organicazione di formula_8 e sintesi di glucosio (ciclo di Calvin).\nOrganicazione dell'azoto.\nLe piante principalmente assimilano l'azoto in 2 forme: nitrica (NO3-) e ammoniacale (NH3), la prima in particolare rappresenta la forma pi\u00f9 prontamente utilizzabile e metabolizzabile. Esistono inoltre specie vegetali (leguminose) che assimilano azoto tramite l'ausilio di batteri. I batteri vengono inglobati all'interno di cisti da parte delle piante le quali riconoscono l'insediamento batterico interpretandolo come una infezione, subito dopo inizia il lavoro di azoto fissazione che avviene solamente grazie alla simbiosi stessa, importante \u00e8 evidenziare che l'azotofissazione non avviene individualmente ma solamente grazie alla simbiosi. I protagonisti di questa simbiosi mutualistica sono la radice delle leguminose e i batteri del genere rhyzobium.\nSintesi delle proteine e degli acidi nucleici.\nFissazione dell'azoto molecolare\nOrganicazione dello zolfo e del ferro.\nLo zolfo, indispensabile nella pianta per molte biosintesi della pianta quali proteine e amminoacidi, viene assimilato sotto forma di solfati (SO4) resi biodisponibili dall'attivit\u00e0 batterica, che li porta in tale forma a partire dallo zolfo elementare e dai sali ferrosi disciolti nel terreno.\nLa resistenza in condizioni sfavorevoli.\nLa germinazione dei semi; Condizioni fisiologiche per la germinazione\nAccrescimento e sviluppo.\nPer sviluppo si intende quell'insieme di processi che, a partire da un elemento indifferenziato, portano allo sviluppo di vari tipi di tessuto vegetale ed organo.\nQuesta funzione \u00e8 prerogativa degli apici vegetativi, del fusto e della radice ed i tessuti del meristema cambiale.\nIn sintesi abbiamo:\nI fattori di accrescimento delle piante i fitormoni:\nLe auxine\nStudio macroscopico dell'accrescimento.\nI fattori che influiscono\nTropismi.\nGeotropismo o gravitotropismo, positivo e negativo. Fototropismo, chemiotropismo, idrotropismo, tigmotropismo, eliotropismo.\nFisiologia della fioritura.\nGeneralit\u00e0, fotoperiodismo, teoria del fitocromo.\nProcessi di correlazione.\nMicelio, molecole chimiche volatili, segnali visivi, sonori.\nMovimenti.\nNictinastia, tigmonastia, nutazione, movimenti nastici, di curvatura, traslazione o di locomozione (tattismi), fototattismo, chemiotattismo.\nMimetismo.\nMimetismo nelle piante"}
{"id": "279422", "revid": "767487", "url": "https://it.wikipedia.org/wiki?curid=279422", "title": "Kreator", "text": "I Kreator sono un gruppo musicale thrash metal proveniente da Essen, Germania.\nInizialmente cominciarono la loro carriera all'inizio degli anni ottanta suonando un thrash metal violento e veloce, influenzato da Venom, Slayer e Metallica. Assieme ai connazionali Destruction e Sodom vengono solitamente definiti dai fan come la triade del thrash teutonico. La differenza col classico thrash metal della Bay Area consisteva nella loro maggiore brutalit\u00e0 e velocit\u00e0, tanto da portare alla nascita del death metal.\nNel giugno del 2005 hanno suonato a Casablanca davanti a ventimila persone, diventando il primo gruppo metal straniero a suonare in Marocco.\nStoria.\nGli inizi (1982-1986).\nNati come \"Metal Militia\" e cambiato subito il nome in \"Tyrant\" nel 1982, la formazione originale comprendeva il chitarrista Mille Petrozza, il batterista J\u00fcrgen \"Ventor\" Reil, il bassista Rob Fioretti e, almeno inizialmente, il cantante Paul Terozza (che fu tuttavia cacciato dalla band dopo poche settimane).\nPresto decisero di cambiare nome: prima in \"Tormentor\", con cui pubblicarono due demo, e poi definitivamente in \"Kreator\" nel 1984. Mille e Ventor erano soliti alternarsi al ruolo di cantante, in quanto la band non ne aveva uno proprio.\nDopo aver firmato un contratto con la Noise Records la band pubblic\u00f2 nel 1985 il suo album di debutto, \"Endless Pain\", album con un sound grezzo e violento, che influenzer\u00e0 molti gruppi black e death metal.\nPoco dopo venne assunto il chitarrista Michael Wulf, allora uscente dai Sodom, che tuttavia usc\u00ec dalla band dopo un solo concerto.\nAl suo posto venne reclutato J\u00f6rg \"Tritze\" Trzebiatowski che partecip\u00f2 alla realizzazione di \"Pleasure to Kill\", anticipato dall'EP Flag of Hate, pubblicato nel novembre nel 1986.\nL'album, prodotto da Harris Johns, viene considerato un classico del thrash metal, ed \u00e8 il pi\u00f9 pesante e veloce lavoro della band.\nLa canzone \"Flag of Hate\" riscosse subito un buon successo e la band divenne presto una delle pi\u00f9 promettenti band thrash metal europee.\nDopo la pubblicazione di Pleasure to Kill, Ventor decise di abbandonare definitivamente il ruolo di cantante, che fu affidato solo a Mille.\nIl successo (1987-1991).\nNel 1987 venne pubblicato \"Terrible Certainty\" dal quale venne estratto il loro primo singolo \"Behind the Mirror\", che riusc\u00ec ad incrementare ulteriormente la popolarit\u00e0 della band.\nQuesti buoni successi a livello commerciale permisero al gruppo di finanziare il loro secondo EP: \"Out of the Dark ... Into the Light\".\nNel 1988 i Kreator firmarono un contratto per due dischi con l'etichetta Epic Records. Anche se per il mercato Europeo la distribuzione rimase nelle mani della Noise Records. Nel 1989 usc\u00ec \"Extreme Aggression\", che prosegu\u00ec sulla scia dei precedenti lavori mostrando per\u00f2 ulteriori progressi tecnici da parte dei vari componenti.\nIn questa occasione vennero assistiti anche da Randy Burns, gi\u00e0 produttore dei Megadeth.\nDa questo album venne estratto il singolo \"Betrayer\" per il quale venne creato un video, il primo per la band. \n\"Betrayer\" sar\u00e0 anche mandato in onda nello show di MTV: \"Headbangers Ball\". Successivamente la band si imbarc\u00f2 per un tour nordamericano con i Suicidal Tendencies, dove Rob fu temporaneamente sostituito, a causa di un infortunio, da Bogusz Rutkiewicz.\nIn quell'anno il regista tedesco Thomas Schadt gir\u00f2 un documentario sui Kreator, concentrandosi sull'aspetto sociale dell'heavy metal sull'area della Ruhr, intitolato \"Thrash Altenessen\".\nNel 1990, con il nuovo chitarrista Frank Gosdzik, anche lui precedentemente nei Sodom, la band registr\u00f2 \"Coma of Souls\".\nQuesto lavoro non venne accolto come i precedenti dai fan di vecchia data, ma riscosse comunque un ottimo successo grazie anche alla canzone \"People of the Lie\".\nIl declino (1992-2000).\nNegli anni novanta le cose cambiarono: band come Metallica, Megadeth e Anthrax cambiarono il loro sound per un approccio pi\u00f9 commerciale, i Kreator decisero invece di tentare altre vie sperimentando e inserendo nei propri pezzi elementi death e industrial metal. Il risultato fu \"Renewal\" (1992) che permise al gruppo di allargare i propri orizzonti verso un pubblico pi\u00f9 ampio ottenendo per\u00f2 l'allontanamento dei fan storici che li accusarono di \"svendita\".\nLa band, nota per la grande resa dal vivo, cominci\u00f2 a fornire prestazioni deludenti, anche a causa delle influenze industrial.\nL'estenuante tour che ne segu\u00ec port\u00f2 la band anche in Sud America. Il gruppo cominci\u00f2 a perdere pezzi, con Rob Fioretti che decise di lasciare il gruppo per passare pi\u00f9 tempo con la famiglia nel 1992. Al suo posto venne assunto Andreas Herz, che non parteciper\u00e0 alla creazione di nessun album. Nel 1994 anche J\u00fcrgen Reil abbandon\u00f2 in favore di Joe Cangelosi (conosciuto per aver militato nei gruppi statunitensi Whiplash e Massacre), lasciando Petrozza come unico membro originario. L'anno successivo anche Herz se ne and\u00f2 e fu sostituito da Christian \"Speesy\" Giesler. Inoltre il contratto con la Noise Records si concluse con la precedente pubblicazione, \"Cause for Conflict\" venne quindi pubblicato per la GUN Records. L'album in questione risulter\u00e0 essere pi\u00f9 moderno: presenta, infatti, richiami a Pantera e Machine Head associati ad un leggero ritorno alla pesantezza dei primi album, oltre che di alcune influenze hardcore punk riguardo al cantato.\nGodzik e Cangelosi lasciarono quindi nel 1996 e furono rimpiazzati da Tommy Vetterli (ex membro dei Coroner) e, sorprendentemente, da J\u00fcrgen Reil. La band continua con i suoi esperimenti nei successivi album \"Outcast\" ed \"Endorama\", che contengono elementi ambient, campionamenti e un nuovo stile di canto di Petrozza. Le vendite calarono e la band tocc\u00f2 il fondo sia a livello di vendite sia di critica. Calo a cui il frontman Mille Petrozza non diede mai importanza:\nIl ritorno al thrash (2001-oggi).\nNel 2001, con il nuovo chitarrista Sami Yli-Sirni\u00f6, venne pubblicato l'album \"Violent Revolution\", che vide il ritorno al loro classico stile thrash metal.\nQuesta scelta venne ben accolta sia dai fan che dalla critica. Il tour riscosse un discreto successo facendo conoscere i Kreator anche alle nuove generazioni.\nSuccessivamente vennero pubblicati nel 2003 il DVD live \"\" e, nel 2005, l'album \"Enemy of God\", un ulteriore avvicinamento al thrash metal degli inizi.\nAll'inizio del 2006 la band partecipa ad un tour nordamericano con Napalm Death, A Perfect Murder e The Undying. Nel 2008 il gruppo ha partecipato ad un tour con King Diamond, Leaves' Eyes e Cellador.\nL'anno successivo \u00e8 stato pubblicato il dodicesimo album in studio della band, intitolato \"Hordes of Chaos\".\nIl disco, in pieno stile thrash, ha riscosso un ottimo successo sia a livello commerciale che a livello di critica e la band decise cos\u00ec di intraprendere un tour con Caliban, Eluveitie e Emergency Gate per la sua promozione, durante il quale \u00e8 stato ingaggiato il batterista Marco Minnemann in alcune date in cui Ventor non ha potuto suonare.\nIl 6 giugno 2012 viene pubblicato dalla Nuclear Blast il tredicesimo album in studio della band, \"Phantom Antichrist\".\nIl 27 gennaio 2017 esce il quattordicesimo album in studio, intitolato \"Gods of Violence\"."}
{"id": "279423", "revid": "18379", "url": "https://it.wikipedia.org/wiki?curid=279423", "title": "Andrea Alciati", "text": ""}
{"id": "279428", "revid": "5296", "url": "https://it.wikipedia.org/wiki?curid=279428", "title": "Uomo qualunque", "text": ""}
{"id": "279429", "revid": "121287296", "url": "https://it.wikipedia.org/wiki?curid=279429", "title": "Folg\u00f3re da San Gimignano", "text": "Fu un rappresentante della poesia comico-realistica, un movimento poetico nato in Toscana circa nella met\u00e0 del XIII secolo, che si contrapponeva alla lirica italiana dominante di quell'epoca, per lo stile basso e le tematiche laiche e mondane.\nNei suoi versi, Folgore da San Gimignano rappresent\u00f2 anche scene di caccia, giostre e conviti della ricca borghesia cittadina.\nBiografia.\nNasce tra il 1265 e il 1275, il suo nome (che ha il significato di \"fulgore\", \"splendore\", e si accenta Folg\u00f3re) compare in un documento senese del 1295 e altre fonti documentarie ne testimoniano la morte nel 1332. Poco si sa della sua vita, eccetto che combatt\u00e9 come fante, e in seguito come cavaliere, al servizio del suo comune natale. A lui vengono attribuiti trentadue sonetti - scritti fra il 1308 ed il 1316 circa - tra cui molto conosciute sono le due \"corone\" dedicate ai giorni della settimana e ai mesi dell'anno e una, giunta a noi incompleta, dedicata alla vestizione di un cavaliere.\nLe due serie di sonetti dipendono dal genere provenzale detto anche del \"plazer\" che consiste in componimenti in cui si elencavano una serie di situazioni piacevoli nell'ambito laico e mondano. L'elenco era inquadrato nell'ambito di un calendario giornaliero o mensile riflettendo le gioie della vita cortese. La poesia di Folg\u00f3re manifesta un livello stilistico intermedio fra la categoria 'comica' e la poesia stilnovistica.\nLa \"corona\" \"dei mesi\" \u00e8 composta da quattordici componimenti immaginati rivolti ad una brigata nobile e cortese contenenti auguri di gioie e divertimenti per i mesi dell'anno. La \"corona\" \"della settimana\" consiste di otto sonetti nei quali si consiglia di partecipare alle feste ed ai tornei nonch\u00e9 di praticare la caccia.\nRimangono della sua opera anche un frammento di un'altra \"corona\" dedicata alle virt\u00f9 che non potevano mancare ad un cavaliere ed ancora alcuni sonetti di carattere politico in chiave antighibellina.\nLe corone erano cos\u00ec note da ispirare una parodia dei sonetti sui mesi ad opera di Cenne da la Chitarra (la chitarra alluderebbe al mestiere di giullare) nella quale elencava le \"noie\" secondo lo schema provenzale noto come \"enueg\" contrapposto al \"plazer\"."}
{"id": "279430", "revid": "187240", "url": "https://it.wikipedia.org/wiki?curid=279430", "title": "IMAX", "text": "IMAX (da Image Maximum) \u00e8 un sistema di proiezione che ha la capacit\u00e0 di mostrare immagini e video con una grandezza e una risoluzione molto superiore rispetto ai sistemi di proiezione convenzionali.\nAl 31 dicembre 2013 erano attive 837 sale IMAX in 57 paesi, salite a fine 2017 a 1.302 (delle quali 1.203 in cinema multisala, 13 in destinazioni commerciali e 86 in ambienti istituzionali) in 75 paesi, delle quali per\u00f2 meno di un quarto con la capacit\u00e0 di presentare film con pellicola da 70 mm a risoluzione di grande formato come originariamente concepito.\nStoria.\nIl desiderio di aumentare l'impatto visivo del film ha una lunga storia. Le tecnologie Cinemascope (1953) e VistaVision (1954) aumentarono le dimensioni della pellicola per la proiezione a 35 mm, e ci furono sistemi multi-proiettore come il Cinerama (1952) per allargare ancora di pi\u00f9 l'area di proiezione. Anche se i risultati erano davvero impressionanti, Cinerama era un sistema molto ingombrante, difficile da installare nelle sale, e il punto di unione degli schermi usati uno a fianco all'altro era difficile da nascondere allo spettatore.\nIl sistema IMAX \u00e8 stato sviluppato da Graeme Ferguson, Roman Kroitor, Robert Kerr e William C. Shaw. Il primo film IMAX della storia \u00e8 stato \"Tiger Child\", mostrato all'Expo '70 a Osaka in Giappone. Il primo cinema IMAX permanente \u00e8 stato il Cinesphere all'interno del parco di divertimento Ontario Place a Toronto, aperto nel 1971 e ancora attivo.\nAspetti tecnici.\nL'obiettivo della tecnologia IMAX \u00e8 di aumentare considerevolmente la risoluzione delle immagini usando fotogrammi pi\u00f9 grandi, portandola a circa 70 megapixel (10.000 \u00d7 7.000). Per fare questo, il fotogramma da 70 mm viene esposto orizzontalmente all'interno del proiettore. Mentre le tradizionali pellicole da 70 mm (a scorrimento verticale) hanno una zona di immagine che \u00e8 larga 48,5\u00a0mm e alta 22,1\u00a0mm (per il Todd-AO), con il sistema IMAX le immagini sono larghe 69,6\u00a0mm e alte 48,5\u00a0mm lungo 15 perforazioni. Per esporre la pellicola alla velocit\u00e0 standard di 24 fotogrammi al secondo, questa deve girare all'interno della macchina da proiezione a una velocit\u00e0 tre volte superiore rispetto allo standard 70 mm a 5 perforazioni in verticale.\nPellicola.\nLa tecnologia IMAX utilizza una pellicola con un substrato \"ESTAR\" (marchio Kodak per la pellicola rinforzata in PET). Questa pellicola viene impiegata non tanto per la sua robustezza quanto per la maggiore rigidit\u00e0, che aumenta la precisione. La chimica di sviluppo non altera la forma o la dimensione dell'ESTAR e il sistema di registrazione dell'IMAX (specialmente il meccanismo a camme) non tollera variazioni di spessore o di dimensione nelle piste di trascinamento. Il formato IMAX \u00e8 genericamente chiamato \"15/70\", visto che ha 15 perforazioni su un fotogramma di 70\u00a0mm. A causa delle dimensioni e del peso non vengono utilizzate le bobine convenzionali, ma i rulli di pellicola sono adagiati su grandi piatti orizzontalmente.\nLa proiezione nel formato IMAX ha necessitato di un certo numero di innovazioni per essere perfezionata. Innanzitutto far passare una pellicola cos\u00ec grande nel proiettore ha costituito un difficile problema tecnico; inoltre i sistemi 70 mm convenzionali non erano sufficientemente stabili per l'ingrandimento x586. Nei laboratori IMAX William Shaw adatt\u00f2 un brevetto australiano per il trascinamento della pellicola chiamato \"rolling loop\", aggiungendo un \"soffiatore\" di aria compressa per accelerare la pellicola e una lente cilindrica nel \"blocco\" di proiezione, chiamata \"appiattitore di campo\", contro cui la pellicola venisse aspirata durante la proiezione. Poich\u00e9 la pellicola striscia su questo appiattitore, la lente stessa \u00e8 alta il doppio dell'altezza della pellicola ed \u00e8 connessa a un pistone pneumatico in modo da poter essere alzata e abbassata mentre il proiettore \u00e8 acceso, senza interrompere la proiezione. In questo modo, se un pezzo di polvere si stacca dalla pellicola e si attacca alla lente, il proiezionista pu\u00f2 passare sul lato pulito della lente tramite un comando. Questa lente \u00e8 anche munita di \"spazzola di pulizia\" in feltro o materiale setoloso per eliminare la polvere durante lo spostamento in modo da mantenere pulita la proiezione.\nProiettori.\nI proiettori IMAX sono stabilizzati con perni, in modo che 4 perni di registrazione si inseriscono nella banda di trascinamento agli angoli del fotogramma in modo da garantire un allineamento perfetto. Shaw aggiunse dei bracci a camme per decelerare i singoli fotogrammi in modo da eliminare il microscopico tremolio durante l'assestamento della pellicola sui perni di registro. L'otturatore del proiettore rimane inoltre aperto per circa il 20% in pi\u00f9 rispetto a un'attrezzatura convenzionale e la sorgente luminosa \u00e8 pi\u00f9 potente. Le grandi lampade ad arco da 12-18 kW hanno elettrodi cavi raffreddati ad acqua. Un proiettore IMAX di conseguenza \u00e8 un apparecchio ingombrante, che pesa fino a 1,8 tonnellate e con un'altezza simile a quella di un frigorifero da cucina. Le lampade allo xeno sono costruite con un involucro di cristallo di quarzo, e sono riempite con gas xeno alla pressione di circa 25 atmosfere; per questo i tecnici devono indossare una corazza protettiva integrale quando cambiano o maneggiano queste lampade dato che le schegge di cristallo causate dall'esplosione di una lampada possono essere mortali a causa dell'elevata pressione del gas contenuto.\nAudio.\nLa pellicola IMAX non contiene tracce audio per poter utilizzare tutta l'area disponibile per l'immagine. Al suo posto il sistema IMAX impiega un nastro magnetico separato a sei piste da 35 mm (questo sistema, un nastro audio da 35\u00a0mm collegato a un proiettore, \u00e8 uno standard comunemente usato per \"doppiare\" o inserire audio aggiuntivo nella colonna sonora dei film convenzionali). All'inizio degli anni novanta fu introdotta una sorgente audio digitale a 6 tracce sincronizzata utilizzando un preciso generatore di impulsi nello standard SMPTE. Questa variante anticipava gli attuali sistemi audio multicanale quali il Dolby Digital e il DTS. La sorgente audio digitale era un apparecchio chiamato DDP (Digital Disc Playback) nel quale la colonna sonora veniva registrata su diversi CD-rom come audio digitale. Il sistema DDP \u00e8 stato soppiantato praticamente ovunque dal nuovo sistema DTAC (Digital Audio Theater Control) formato da un computer su cui \u00e8 installato il software proprietario DTAC sviluppato da IMAX. Il funzionamento \u00e8 simile a quello del DDP con la differenza che l'audio viene prelevato direttamente da un disco fisso sotto forma di file audio non compresso contenente i 6 canali e distribuito direttamente agli amplificatori piuttosto che utilizzare un metodo di codifica quale il Dolby Digital.\nLa sala.\nAnche la costruzione di una sala IMAX \u00e8 molto diversa rispetto a una sala convenzionale. La maggior risoluzione permette al pubblico di essere molto pi\u00f9 vicino allo schermo; tipicamente tutte le file di poltrone si trovano a una distanza corrispondente all'altezza dello schermo (le sale convenzionali hanno le poltrone che possono essere distanti anche da 8 a 12 volte l'altezza dello schermo). Inoltre le poltrone sono inclinate con un angolo che raggiunge i 23 gradi, in modo che il pubblico sia rivolto direttamente verso lo schermo.\nLe dimensioni standard di uno schermo IMAX sono 16 metri di altezza e 22 metri di lunghezza, ma l'estensione dello schermo pu\u00f2 essere anche maggiore, ad esempio lo schermo installato all'interno dell'IMAX 3D di Riccione misura 22 metri di altezza e 29 metri di lunghezza.\nTecnologie IMAX.\nAl giorno d'oggi alcune sale IMAX sono presenti in molti musei e in vari parchi tematici, soprattutto negli Stati Uniti, ma sembra che esse debbano rimanere un'esperienza innovativa piuttosto che una tecnologia diffusa. Infatti, i cinema IMAX hanno una capacit\u00e0 relativamente piccola e costi di manutenzione esorbitanti. I musei e i vari parchi supportano le spese principalmente grazie al fatto che il costo dei documentari che proiettano \u00e8 molto inferiore rispetto a quello di un film in tecnologia IMAX.\nIMAX Dome.\nAlla fine degli anni sessanta, il San Diego Hall of Science inizi\u00f2 a cercare un nuovo grande formato video per le proiezioni nella cupola di 76 piedi (circa 24 metri) del nuovo planetario in progetto. Il formato favorito era un sistema con doppia pellicola 35\u00a0mm, prima di scoprire IMAX. Il proiettore IMAX era inutilizzabile in una sala a cupola perch\u00e9 era alto pi\u00f9 di 3,50 metri. Ciononostante, la IMAX Corporation si dimostr\u00f2 disposta a collaborare e riprogett\u00f2 l'intero sistema, inserendo un ascensore che elevava il proiettore al centro della sala. La \"Light of Canada\" svilupp\u00f2 una lente che riusciva a trasferire efficacemente l'immagine su una cupola.\nIl nuovo sistema, che la \"San Diego Hall of Science\" chiam\u00f2 OMNIMAX, usa una lente a occhio di pesce sulla camera da presa che distorce l'immagine a 180 gradi e la imprime su una pellicola 70\u00a0mm. La lente \u00e8 centrata nella parte inferiore del fotogramma e perci\u00f2 la maggior parte della met\u00e0 inferiore dell'immagine circolare viene a trovarsi sotto il bordo della pellicola. Quella parte, che cadrebbe al di sotto della cupola, viene oscurata. Durante le riprese, la macchina da presa viene orientata verso l'alto a un angolo che corrisponda alla curvatura della cupola. Mentre l'immagine viene proiettata, essa deve passare per una lente a occhio di pesce e le proporzioni originali sono cos\u00ec riprodotte. Questa tecnica debutt\u00f2 nel 1973 al \"Reuben H. Fleet Science Centre\" del Balboa Park, a San Diego, con la proiezione di due produzioni OMNIMAX, \"Voyage to the Outer Planets\" (della Graphic Films) e \"Garden Isle\" (della Roger Tilton Film), con biglietto unico per entrambe.\nIMAX 3D.\nPer creare l'illusione di profondit\u00e0, il processo dell'IMAX 3D utilizza una camera con lenti separate per rappresentare l'occhio destro e l'occhio sinistro. Le due lenti sono separate da una distanza di 64\u00a0mm, la distanza media tra gli occhi umani. Ciascuna lente proietta un rotolo di pellicola separato. Proiettando le due pellicole contemporaneamente, gli spettatori riescono a vivere l'esperienza di vedere un'immagine 3D su uno schermo 2D. Il proiettore di un IMAX 3D pesa pi\u00f9 di 113\u00a0kg.\nUn metodo per creare l'illusione del 3D consiste nel polarizzare la luce dalle due immagini. Durante la proiezione le immagini dell'occhio destro e dell'occhio sinistro sono polarizzate linearmente. Due immagini parallele (riprese dalle lenti separate della telecamera 3D) vengono proiettate sovrapposte sullo stesso schermo attraverso filtri polarizzatori ortogonali (a 90\u00b0 l'uno rispetto all'altro). Viene mantenuta la polarizzazione delle immagini proiettate e compensata la perdita di luce. Gli occhiali per la visione 3D cosiddetti \"passivi\" hanno le lenti destra e sinistra polarizzate in modo da abbinare la proiezione ad ogni occhio cosicch\u00e9, mentre l'occhio destro vede solo il frame destro, l'occhio sinistro vede solo il sinistro. Il cervello dello spettatore, sovrapponendo le due immagini diverse viste dai due occhi, riesce a percepire l'effetto stereoscopico di profondit\u00e0. Questi tipi di occhiali vengono detti \"passivi\" perch\u00e9 funzionano senza l'utilizzo di batterie, di apparati elettronici o di sistemi di sincronizzazione con il proiettore. Il difetto di questo tipo di occhiali consiste nella necessit\u00e0 per lo spettatore di non inclinare di lato il capo per evitare che le lenti polarizzate si disallineino con la fonte di luce polarizzata causando per ciascun occhio la vista contemporanea e confusa di entrambe le immagini destra e sinistra.\nEsiste anche una tecnica alternativa che prevede l'utilizzo di due proiettori diversi che a turno proiettano i propri fotogrammi a una velocit\u00e0 effettiva di 48 fotogrammi al secondo, quindi mentre vengono visualizzati i fotogrammi di un proiettore l'altro \u00e8 bloccato. Lo spettatore indossa degli occhiali con un otturatore LCD in grado di trasmettere o bloccare la luce in ogni occhio in sincronia con il proiettore, in questo modo ogni occhio vede solo l'immagine a esso destinato. Lo spettatore non \u00e8 sensibile alla chiusura dell'otturatore a causa del fenomeno della persistenza delle immagini sulla retina che \u00e8 presente anche durante la proiezione di una pellicola cinematografica, perch\u00e9 tra un fotogramma e l'altro c'\u00e8 un piccolo momento di buio.\nGli occhiali con otturatore vengono detti \"attivi\" perch\u00e9 funzionano con l'utilizzo di batterie e di un sistema di sincronizzazione con il proiettore, risultano pertanto meno ergonomici per le maggiori dimensioni e peso. Inoltre gli occhiali con otturatore, per frequenze di otturazione inferiori, possono rendere un tipico effetto di sfarfallio dell'immagine.\nUn diverso tipo di occhiali passivi \u00e8 quello utilizzato con i televisori 3D di nuova generazione, che sfruttano la polarizzazione circolare destrorsa o sinistrorsa. Questa tecnologia, rispetto alla polarizzazione lineare, offre l'indubbio vantaggio per lo spettatore di poter inclinare il capo lateralmente senza avere sovrapposizione delle immagini per ciascun occhio ed affianca la leggerezza di occhiali passivi che non necessitano di batterie e permettono la visione fluida tipica degli occhiali senza otturatore. Questo tipo di lenti, come quelle polarizzate linearmente, sono utilizzabili agevolmente anche da coloro che portano occhiali perch\u00e9 sono disponibili anche montate su \"clip\" da affrancare alla montatura degli occhiali da vista.\nIMAX HD.\nL'IMAX HD proietta film in Alta Definizione con una velocit\u00e0 di 48 fotogrammi al secondo, IMAX con questo sistema ha cercato di ridurre l'effetto strobo offrendo una definizione raddoppiata rispetto a un film a definizione standard. Il sistema IMAX HD \u00e8 stato testato nel 1992 presso il \"Padiglione del Canada\" all'Expo'92 di Siviglia, con il film \"Momentum\". I costi di produzione molto pi\u00f9 elevati, e l'alto livello di usura e lacerazione sulle pellicole e sui proiettori, hanno subito condannato il sistema IMAX HD, ma non prima che molti altri teatri fossero adattati a proiettare a 48 fotogrammi con la tecnologia IMAX HD, in particolare in Canada.\nIMAX Digitale.\nPoich\u00e9 la pellicola da 70\u00a0mm e i relativi proiettori sono molto costosi e difficili da produrre in massa, IMAX nel 2008 ha deciso di utilizzare un sistema di proiezione digitale 2K pi\u00f9 semplice ed economico. Esso utilizza due proiettori che possono presentare contenuti 2D o 3D in formato DCI o IMAX Digital Format (IDF, sovrainsieme di DCI). Le doppie immagini 2K vengono proiettate l'una sull'altra, producendo un'immagine potenzialmente pi\u00f9 brillante rispetto a un normale cinema digitale 2K. Il principale svantaggio \u00e8 che la risoluzione \u00e8 molto inferiore rispetto ai film IMAX standard, e allo stesso tempo \u00e8 inferiore anche a quella dei formati 4K e 8K in pellicola da .\nIMAX Laser.\nLanciato a fine 2014, \u00e8 un sistema a doppia proiezione laser 4K con un rapporto d'aspetto fino a 1,43:1 ideato per schermi dalle dimensioni maggiori; i film possono arrivare a coprire l'intero schermo come nelle proiezioni di pellicole 15/70mm se il Digital Cinema Package (DCP) \u00e8 del tipo LS (Laser Squeeze). L'alta luminosit\u00e0, gli elevati contrasti e la gamma cromatica pi\u00f9 ampia consentono di ottenere i colori pi\u00f9 realistici e insoliti.\nDispositivi di ripresa digitali.\nIMAX 3D Digital Camera.\nNel 2011 la IMAX ha annunciato lo sviluppo di una macchina da presa digitale 3D 4K, con rapporto d'aspetto di 1,9:1 e la stessa risoluzione in larghezza della macchina a pellicola tradizionale IMAX 15perf/65mm. Un prototipo sviluppato assieme ad AbelCine e Vision Research\u00a0\u2013 produttore delle due Phantom 65 integrate nella cinepresa, per cui poi sono state progettate ottiche personalizzate \u2013 \u00e8 stato utilizzato per girare circa il 10% del documentario \"Born to Be Wild 3D\". Nell'annuncio ufficiale del 2014 il film \"Transformers 4 - L'era dell'estinzione\" \u00e8 stato pubblicizzato come il primo a fare uso del modello definitivo.\nARRI ALEXA IMAX.\nNel 2015 la tedesca ARRI e la IMAX hanno reso noto che le riprese del film \"\" sarebbero state eseguite tramite una nuova macchina da presa, basata sulla ALEXA 65 a risoluzione 6K presentata l'anno precedente; la compagnia americana ha comunque dichiarato di non voler sostituire le sue cineprese a pellicola ma di proporre il nuovo prodotto come un complemento, pi\u00f9 compatto e maneggevole.\nFilm girati nativamente nel formato IMAX.\nPellicola IMAX 70mm.\nDato l'elevato costo delle cineprese IMAX 15/65mm, girare un film totalmente in questo formato comporterebbe un gran dispendio economico; per ovviare ai costi proibitivi, diversi registi si limitano ad effettuare solo alcune riprese con cineprese IMAX 65mm, e alla fine in post-produzione le riprese a 35mm vengono rielaborate con un processo di rimasterizzazione digitale detto \"IMAX Digital Media Remastering\" (DMR), per portarle ad una larghezza equivalente 70mm e renderle fruibili nelle sale cinematografiche attrezzate. La tecnica fu annunciata a marzo 2002 ed il settembre successivo il primo film ad usufruirne fu \"Apollo 13\" di Ron Howard, uscito nel 1995 in 35mm; tuttavia, per limiti tecnici dei proiettori dell'epoca, la versione IMAX risult\u00f2 accorciata di 24 minuti.\nIl primo lungometraggio prodotto direttamente su pellicola IMAX 70mm per la regolare distribuzione nelle sale fu \"Fantasia 2000\", uscito il primo gennaio del 2000 e proiettato in alcuni cinema anche allo scoccare della mezzanotte; la Walt Disney Pictures pubblicizz\u00f2 ampiamente il formato e programm\u00f2 la permanenza della pellicola nel circuito fino alla fine di aprile. Il film fu pensato per\u00f2 per un formato standard a 35mm\u00a0\u2013 poi pubblicato a partire da maggio\u00a0\u2013 e le immagini furono stampate con un rapporto d'aspetto che non sfruttava appieno il fotogramma IMAX 70mm (la sequenza dell'Apprendista stregone, tratta dal primo film del 1940, risult\u00f2 cos\u00ec ). Il film fu presentato in anteprima alla stampa il 16 dicembre 1999, quando fu proiettato all'Edwards Imax Theater di Valencia (California), mentre dal giorno successivo un breve ma oneroso tour promozionale ebbe inizio alla Carnegie Hall di New York. Qui il film, per tre sere consecutive (di cui la prima accessibile solo su invito), fu proiettato su schermo con rapporto d'aspetto standard e musiche eseguite dal vivo dalla Philharmonia Orchestra, senza introduzione, intermezzi recitati e crediti finali; le ulteriori tappe in data unica, con le stesse modalit\u00e0 di presentazione, ebbero luogo a Londra, Parigi, Tokyo ed il 31 dicembre a Pasadena, dove si svolse un gala esclusivo di fine anno con il simbolico totale di 2000 invitati e prezzo d'ingresso di 2000 dollari (andati in parte in beneficenza al California Institute of the Arts).\nDi seguito la lista dei lungometraggi che hanno utilizzato nativamente la pellicola IMAX per almeno parte delle riprese:\n\u271d: Le parti in IMAX 70mm sono state acquisite con rapporto d'aspetto di 1,66:1, per non creare troppo stacco con le parti in formato widescreen.\n\u2021: Il filmato in IMAX 70mm \u00e8 stato sempre proiettato tagliato in formato widescreen, anche nelle proiezioni in pellicola.\nIMAX digitale.\n\"Transformers 4 - L'era dell'estinzione\", uscito nel 2014, \u00e8 stato il primo lungometraggio a contenere scene IMAX girate in digitale (in 3D nativo, equivalenti al 60% della durata totale). Alla fine dello stesso anno in Cina \u00e8 uscito \"C'era una volta a Shanghai\" di Jiang Wen, che per alcune sequenze ha fatto uso della stessa attrezzatura IMAX 3D del film precedente, tuttavia la versione IMAX \u00e8 stata distribuita solo in madrepatria.\n\"Sully\", diretto da Clint Eastwood ed uscito nel 2016, \u00e8 stato il primo lungometraggio ad essere girato quasi interamente in IMAX digitale, tramite ARRI ALEXA IMAX, con l'esclusione di alcune riprese nel simulatore di volo per questioni di costi di calibrazione delle cineprese in rapporto alla durata delle scene coinvolte. Nel 2020 la Cina ha prodotto, con l'impiego delle stesse apparecchiature, il suo primo film integralmente acquisito in IMAX digitale: \"800 eroi\", del regista Guan Hu; la distribuzione in formato IMAX ha riguardato solo poche regioni oltre alla madrepatria. Il film, grazie anche alla pandemia di COVID-19 del 2019-2021 che ha alterato l'andamento del mercato cinematografico in moltissimi paesi, \u00e8 diventato quello di maggiore incasso mondiale dell'anno.\nNel 2021 il regista cinese Chen Sicheng ha fatto uscire il suo \"Detective Chinatown 3\", interamente girato in IMAX digitale; pubblicato solo in madrepatria in occasione delle festivit\u00e0 nazionali del Capodanno cinese, il film \u00e8 riuscito a battere il record per il maggior incasso di sempre nel weekend d'apertura in un singolo mercato, superando quello stabilito per gli Stati Uniti e Canada da \".\nAltri lungometraggi che hanno utilizzato nativamente il formato IMAX digitale per almeno parte delle riprese (proiettati generalmente in formato 1,9:1):\nIMAX in Italia.\nLa prima sala aperta in Italia fu quella di Castellaneta Marina (Castellaneta, TA), presso il complesso turistico Nova Yardinia: inaugurata nel 2003, fu chiusa dopo soli 3 anni per attivit\u00e0 di ristrutturazione ma mai pi\u00f9 riaperta.\nAl novembre 2020 le sale IMAX funzionanti sono a Sesto San Giovanni presso il Notorious Cinemas, ad Afragola nel multisala Happy MaxiCinema, e negli UCI Cinemas di Pioltello, Orio al Serio, Campi Bisenzio e Roma.\nIMAX Riccione 15/70mm (dismesso).\nInaugurato nel 2004 come TIM IMAX, in concomitanza con il parco tematico Oltremare, quello di Riccione era l'unico cinema in Italia che proiettava film girati in IMAX nel loro formato nativo.\nLo schermo della sala IMAX di Riccione misura 22 metri di altezza e 29 di larghezza, per un totale di 638 metri quadri, che lo rendono lo schermo IMAX pi\u00f9 grande in Europa. Il sistema audio sfrutta la tecnologia di surround digitale con una potenza di 12\u00a0000 Watt, la sala offre 497 posti a sedere. Le proiezioni riguardavano principalmente filmati documentaristici destinati ai visitatori del parco Oltremare, ma nell'estate 2010, per la prima volta, l'IMAX di Riccione ha inserito nella propria programmazione un vero film lungometraggio: \"Toy Story 3 - La grande fuga\" in 3D; nel 2012 ha avuto luogo l'anteprima italiana de \"Il cavaliere oscuro - Il ritorno\", che ha portato per la prima volta in Italia un lungometraggio cinematografico girato in IMAX.\nLa sala di Riccione non \u00e8 pi\u00f9 attiva dal 2013.\nIMAX Pioltello (chiuso fino a nuovo avviso).\nInaugurato nel 2011 si trovava all'interno del multisala UCI Cinemas. La sala si avvaleva di due proiettori digitali 2K e uno schermo con una ampiezza totale di 200 metri quadrati, la sala offriva 340 posti a sedere.\nIMAX Sesto San Giovanni.\nInaugurato nel giugno 2013 presso il multisala Notorious Cinemas, all'interno del centro commerciale \"Centro Sarca\", con la proiezione del film \"L'uomo d'acciaio\".\nIMAX Afragola.\nInaugurato il 5 novembre 2015 presso il multisala Happy MaxiCinema, all'interno del centro commerciale \"Le Porte di Napoli\", con la proiezione del film \"Spectre\". La sala si avvale di due proiettori Digital 3D IMAX, uno schermo con una ampiezza totale di 300 metri quadrati, impianto audio da 22.000 watt e 534 posti a sedere.\nIMAX Orio al Serio.\nIl 24 giugno 2017 \u00e8 stata aperta la sala IMAX dell'UCI Cinemas Orio, gi\u00e0 aperto il 25 maggio dello stesso anno, all'interno del complesso Oriocenter di Orio al Serio, con uno schermo di . La sala si avvale di due proiettori laser 4K affiancati, ma non offre uno schermo con il rapporto d'aspetto pieno di 1,43:1 dell'IMAX su pellicola.\nIMAX Campi Bisenzio.\nIl 16 novembre 2018 \u00e8 stata inaugurata la sala IMAX nell'UCI Luxe a Campi Bisenzio (Firenze), la prima della regione Toscana.\nIMAX Roma.\nIl 23 aprile 2019 \u00e8 stato inaugurato a Roma il nuovo IMAX con uno schermo di 150m quadri presso l'UCI Cinemas Porta di Roma, in occasione della proiezione consecutiva di ' e, dopo la mezzanotte, di '."}
{"id": "279433", "revid": "754532", "url": "https://it.wikipedia.org/wiki?curid=279433", "title": "Enrico Renna", "text": "Biografia.\nLa sua formazione \u00e8 avvenuta presso il \"Conservatorio di San Pietro a Majella\" di Napoli, dove attualmente \u00e8 maestro emerito, con Umberto Rotondi a Milano e con Luigi Nono.\nHa composto musica da camera, sinfonica, elettronica e teatrale, eseguita in Europa e negli Stati Uniti, ha pubblicato diverse opere ed inciso dischi con BMG, Ricordi, Suvini-Zerboni, Edipan, RCA, CPC, Eurarte, Mnemes, Sconfinarte, Bor\u00e9.\nAlla testa dell'Orchestra Alessandro Scarlatti della RAI di Napoli, dell'Ensemble NNM e del Collegium Philharmonicum ha eseguito programmi dedicati prevalentemente alla musica contemporanea.\nNell'agosto 2009 ha fondato, nel Convento S. Antonio di Oppido Lucano, la Bottega Musicale Santa Maria de Jesu. \u00c8 inoltre collaboratore di diverse riviste musicali.\nSulla sua figura ed opera hanno scritto critici musicali quali Mario Bortolotto, Renzo Cresti, Girolamo De Simone, Gillo Dorfles.\n\u00c8 citato nel \"Dizionario Enciclopedico Universale della Musica e dei Musicisti\", edito da Utet ."}
{"id": "279436", "revid": "287204", "url": "https://it.wikipedia.org/wiki?curid=279436", "title": "Juan Esteban Aristizabal Vasquez", "text": ""}
{"id": "279437", "revid": "125761225", "url": "https://it.wikipedia.org/wiki?curid=279437", "title": "San Giovanni a Teduccio", "text": "San Giovanni a Teduccio (\"San Giuanne\" in napoletano) \u00e8 un quartiere dell'area orientale di Napoli. Comune autonomo fino al 1925.\nFaceva parte della 20\u00aa circoscrizione, divenuta, in occasione delle elezioni amministrative del 28-29 maggio 2006, la Sesta Municipalit\u00e0 insieme ai quartieri di Barra e Ponticelli. Pur non essendo molto vasto (2.35\u00a0km\u00b2) ha circa 25.000 abitanti.\nSan Giovanni a Teduccio confina a nord col quartiere di Barra, ad ovest col quartiere Zona Industriale, ad est coi comuni di San Giorgio a Cremano e Portici, mentre al sud si affaccia sul Mar Tirreno.\nEtimologia e storia.\nIl toponimo del quartiere denominato San Giovanni a Teduccio deriva da storie diverse e separate tra loro.\nSecondo alcuni storici presso la contrada Pazzigno vi era la villa di Theodosia, figlia di Teodosio, il grande imperatore romano; infatti, nel corso di alcuni scavi condotti nel rione Pazzigno fu scoperto un complesso architettonico di et\u00e0 tardo imperiale appartenente a Teodosia. In questo complesso fu ritrovata anche una pietra miliare, risalente forse al IV secolo d.C., che serviva per segnare il quarto miglio da Napoli. Su questa pietra \u00e8 riportata la scritta \"DDDNNNASSS BALENTINIANO TIUDOSIO ET ARCADIO BONO REIPUBCE NATE\".\nForse questa \u00e8 solo una leggenda, ma secondo alcuni studiosi nel 390 d. C. Theodosia innalz\u00f2 nella sua villa una colonna in onore degli imperatori Valentiniano, di suo padre Teodosio e del figlio di quest'ultimo Arcadio. Intorno a questa colonna si sarebbero svolte grandi feste, a cui erano solite partecipare le pi\u00f9 importanti famiglie di Napoli e dintorni. Per la notoriet\u00e0 della villa, della colonna e dei festini ivi celebrati col tempo si prese l'abitudine di appellare tutta la zona \"ad Theodociam\", facendo cos\u00ec riferimento alla villa di Teodosia, termine che col tempo si sarebbe poi trasformato in \"Teduccio\". Ora quella colonna \u00e8 custodita presso la chiesa di San Giovanni Battista.\nAi tempi di Carlo I d'Angi\u00f2 esisteva un luogo, vicino al casale di San Giovanni a Teduccio, che si chiamava \"S. Cesarei ad Susurram\", nei pressi della Chiesa di Sant'Arcangelo all'Arena. Lo stesso imperatore Valentiniano fece traslare il corpo di san Cesario di Terracina a Roma e da quel momento il martire divent\u00f2 il santo tutelare degli imperatori romani. Quindi, anche in questa localit\u00e0, il culto di San Cesario sarebbe servito per sostituire e cristianizzare il culto pagano dei Divi Cesari.\nLa tradizione poi racconta che nel VI sec. d. C. alcuni pescatori, venuti presso la spiaggia di Vigliena, nel tirare la rete avvertirono un peso insolito. Dopo molta fatica emerse dal fondo una statua di marmo raffigurante San Giovanni Battista. Gli uomini la deposero nella barca e si accinsero a vogare verso Pietra Bianca (Leucopetra). Giunti per\u00f2 all'altezza dov'\u00e8 l'attuale parrocchia centrale, per quanto dessero di remi la barca stentava a muoversi. Tornati a riva la cedettero ad alcuni popolani che erano sulla spiaggia, i quali presa la statua, che ad essi sembr\u00f2 invece leggerissima, la trasportarono verso terra, edificando poi un'edicola dedicata al santo, che inizi\u00f2 ben presto ad essere oggetto di forte devozione. Da qui tutta la contrada, col tempo, prese il nome di S. Giovanni a Theodocia, termine che, col passare del tempo e il susseguirsi di lingue e dialetti, divenne l'attuale \"San Giovanni a Teduccio\".\nLa zona di San Giovanni a Teduccio \u00e8 stata aggregata alla citt\u00e0 di Napoli sotto il fascismo, mentre sino al 1925 era un comune autonomo, sorto sulla antica \"Via delle Calabrie\" (S.S. 18). \u00c8 stata anch'essa vittima della speculazione edilizia che si \u00e8 avuta in citt\u00e0 a partire dal secondo dopoguerra, ma a differenza della maggior parte dei quartieri periferici di Napoli, ha conservato parte dei suoi caratteri di paese, come testimonia la zona intorno alla Chiesa Madre di San Giovanni.\nLa zona \u00e8 stata in passato sede della pi\u00f9 importante industria conserviera del Mediterraneo, la Cirio e della prima industria ferroviaria in Italia, servendo la tratta Napoli-Portici, col celebre opificio di Pietrarsa. La fabbrica ha cessato la sua attivit\u00e0 nel 1975, ma negli anni successivi \u00e8 stata trasformata in museo ferroviario. Lo sbocco occupazionale della fabbrica non \u00e8 stato ancora pienamente compensato da altre attivit\u00e0 economiche ed infatti la disoccupazione \u00e8 uno dei maggiori problemi del quartiere.\nTuttavia il comune di Napoli avrebbe avviato una serie di progetti per la rivalutazione della zona come la costruzione di edifici per l'universit\u00e0 Federico II e la riqualificazione del porto di Vigliena, ove tuttora si trova il celebre Forte di Vigliena ultimo baluardo delle resistenza nella rivoluzione Partenopea del 1799. Il sito, di grande interesse socio-politico-culturale, \u00e8 in uno stato di totale abbandono, tanto che le istituzioni permettono di costruirci all'interno, difatti nel sito vi sono parecchi interventi abusivi anche da parte di strutture sia pubbliche che private.\nData la sua connotazione operaia, il quartiere \u00e8 stato anche centro di grande dibattito politico quando \u00e8 stata chiusa una sezione del P.C.I. tra le pi\u00f9 importanti di tutto il Meridione.\nStemma.\nLo stemma inizialmente usato dal comune riportava tre corone, due in alto e una in basso, sullo sfondo di tre monti al naturale e di una riviera. Dopo l'unit\u00e0 d'Italia fu concesso, con regio decreto del 17 maggio 1877, uno stemma avente la seguente blasonatura:\nIl Rione Nuova Villa.\nIl Rione \"Nuova Villa\" nasce come complesso residenziale costruito negli anni cinquanta e sessanta del XX secolo dall'Istituto Autonomo Case Popolari (I.A.C.P.). Gli edifici vengono costruiti un po' alla volta, a blocchi, e consta attualmente di 46 isolati, comprendenti circa 110 scale. I fabbricati sono tutti a tre o quattro piani con un piano rialzato; solo quattro sono i cosiddetti \"grattacieli\", cio\u00e8 palazzine alte 7 piani con un piano ammezzato.\nLa zona, prima della costruzione del nuovo rione, era una distesa di terreni a vocazione agricola; a vegliare sui vecchi contadini c'era la statua della Madonna del Carmine, custodita in una piccolissima cappella a lei dedicata. Quando fu costruito il ponte della residenziale quella cappella fu chiusa e inglobata nelle mura del ponte, mentre la statua fu trasferita nella chiesa di San Giuseppe e Madonna di Lourdes, dove ha continuato ad essere esposta per la venerazione dei fedeli.\nLa zona \u00e8 stata in passato sede di importanti industrie conserviere del mediterraneo, come la Cirio, Russo, Paudice, Reale; attualmente la Regione Campania ha avviato un progetto per la costruzione di edifici per l'universit\u00e0 Federico II. Dopo la nascita dell'Apple academy all'interno del polo universitario della Federico secondo, anche la multinazionale Cisco Systems ha fondato una propria Academy.\nInfrastrutture e trasporti.\nNel quartiere \u00e8 presente il raccordo E45, che collega la tangenziale all'autostrada A3.\nGli assi viari principali sono corso San Giovanni a Teduccio, e corso Nicolangelo Protopisani.\nA San Giovanni a Teduccio sono presenti la stazione di Napoli San Giovanni-Barra, servita dai servizi Trenitalia denominati linea 2 (servizio ferroviario metropolitano di Napoli) e quella denominata San Giovanni a Teduccio, sulla ferrovia Napoli-Pompei-Poggiomarino della rete denominata Circumvesuviana.\nIl quartiere \u00e8 servito dai normali bus dell'ANM e da tram di linea della citt\u00e0.\nFra il 1879 e il 1980 il quartiere era inoltre servito da una diramazione della tranvia Napoli-Portici-Torre del Greco che serviva anche Barra.\nMonumenti e luoghi d'interesse.\nSul territorio \u00e8 presente il laghetto Troisi intitolato a Massimo Troisi, un piccolo bacino artificiale con ingresso principale da viale 2 giugno.\nProgetti di rilancio del quartiere.\nIl murale di Maradona.\nA febbraio 2017 in via Taverna del Ferro, presso il cosiddetto Bronx, l'artista partenopeo Jorit ha realizzato il pi\u00f9 grande murale al mondo dedicato a Diego Armando Maradona e intitolato \"Diego\". Come ha dichiarato l'artista, il murale \u00e8 stato realizzato per portare bellezza all'interno del quartiere e ha richiamato l'attenzione di importanti testate giornalistiche, reti televisive e dello stesso Maradona. L'iniziativa privata di Jorit \u00e8 stata promossa e sostenuta da INWARD Osservatorio sulla Creativit\u00e0 Urbana e da raccolte locali."}
{"id": "279441", "revid": "36418", "url": "https://it.wikipedia.org/wiki?curid=279441", "title": "Karmapa", "text": "Con il termine tibetano karmapa (\u0f40\u0f62\u0f0b\u0f58\u0f0b\u0f54, kar ma pa; etimologizzato come \"Quello dall'azione [illuminata]\"; anche \u0f62\u0f92\u0fb1\u0f63\u0f0b\u0f51\u0f56\u0f44\u0f0b\u0f40\u0f62\u0f0b\u0f58\u0f0b\u0f54, rgyal dbang kar ma pa, Gyelwang Karmapa, \"Signore vittorioso dall'azione [illuminata]\") si indica, in quel contesto culturale e religioso, il capo della tradizione buddhista tibetana detta del \"Kar ma Bka\u2019 brgyud \"(\u0f40\u0f62\u0fa8\u0f0b\u0f56\u0f40\u0f60\u0f0b\u0f56\u0f62\u0f92\u0fb1\u0f74\u0f51, Karma Kagy\u00fc) quindi lo \"sprul sku\" individuato, fin da bambino, come incarnazione del \"kar ma pa\" precedente.\nCome il Dalai Lama anche il \"Kar ma pa\" \u00e8 considerato manifestazione di Avalokite\u015bvara (tibetano: \u0f66\u0fa4\u0fb1\u0f53\u0f0b\u0f62\u0f66\u0f0b\u0f42\u0f5f\u0f72\u0f42\u0f66, \" spyan ras gzigs\", Chenrzik, Chenrezig).\nCaratteristiche.\nNella storia del buddhismo tibetano, la tradizione Karma Kagy\u00fc, un lignaggio della scuola Kagy\u00fc, fu la prima a elaborare e a istituzionalizzare la dottrina e la pratica dello \"sprul sku\" (\u0f66\u0fa4\u0fb2\u0f74\u0f63\u0f0b\u0f66\u0f90\u0f74, termine che intende essere la resa del sanscrito \"nirm\u0101\u1e47ak\u0101ya\", tr\u00fclku, spesso adattato nella letteratura in lingua anglosassone con il termine \"tulku\") ossia la incarnazione dei propri \"bla ma\" nella successione alla guida dell'ordine monastico. Dottrina poi adottata anche da altre tradizioni del buddhismo tibetano. \nIn tale contesto un \"kar ma pa\" prima di morire lascia delle precise indicazioni affinch\u00e9 i suoi discepoli possano rintracciare in un bambino la sua successiva incarnazione.\nLa corona nera ( \u0f5e\u0fad\u0f0b\u0f53\u0f42, \"zhwa nag\").\nI \"kar ma pa\" sono i detentori dello \"zhwa nag\" (\"corona nera, \"copricapo nero\") e sono quindi spesso, in Occidente, impropriamente identificati come i \"lama dal berretto nero\". \nTale confusione fu generata nel XIX secolo quando dei visitatori occidentali mal intesero questo attributo esclusivo del \"kar ma pa\" attribuendolo genericamente a una tradizione del buddhismo tibetano. \nLo \"zhwa nag\" \u00e8, secondo la tradizione, un manufatto costituito dall'intreccio dei capelli di centomila \"\u1e0d\u0101kin\u012b\", offerte da queste al \"kar ma pa\" per le sue realizzazioni spirituali. Tale corona risulterebbe invisibile a coloro che non hanno acquisito i meriti sufficienti. Tuttavia l'imperatore cinese Y\u01d2ngl\u00e8 (\u6c38\u4e50, regno: 1402-1424) don\u00f2 al quinto \"kar ma pa\" una copia \"materiale\" di questa corona che, si dice, possiede un grande potere spirituale. La cerimonia in cui il nuovo \"kar ma pa\" indossa la corona nera \u00e8 una delle pi\u00f9 importanti del lignaggio \" Kar ma Bka\u2019 brgyud\".\nLa sede del \"kar ma pa\", il monastero di Mtshur phu.\nLa sede del \"kar ma pa\" \u00e8 il monastero di Tsurpu (\u0f58\u0f5a\u0f74\u0f62\u0f0b\u0f55\u0f74\u0f0b\u0f51\u0f42\u0f7c\u0f53\u0f0b\u0f54\u0f60\u0f72\u0f0b, \"mtshur phu dgon pa'i \", Tsurpu G\u00f6npe), nella valle di Stod lung (\u0f66\u0f9f\u0f7c\u0f51\u0f0b\u0f63\u0f74\u0f44, T\u00f6lung) a nordovest di Lhasa. Questo monastero, fondato nel 1187 dal primo \"kar ma pa\", Dus gsum mkhyen pa (\u0f51\u0f74\u0f66\u0f0b\u0f42\u0f66\u0f74\u0f58\u0f0b\u0f58\u0f41\u0fb1\u0f7a\u0f53\u0f0b\u0f54\u0f0d, Dusum Kyenpa, 1110\u20131193), l'allievo del grande maestro sGam po pa Bsod nams rin chen ( \u0f66\u0f92\u0f58\u0f0b\u0f54\u0f7c\u0f0b\u0f54\u0f0b\u0f56\u0f66\u0f7c\u0f51\u0f0b\u0f53\u0f58\u0f66\u0f0b\u0f62\u0f72\u0f53\u0f0b\u0f46\u0f7a\u0f53\u0f0b, Gampopa S\u00f6nam Rinchen, 1079-1053) , fu distrutto durante la Rivoluzione culturale decisa dal Partito Comunista Cinese, ad oggi risulta solo parzialmente ricostruito. \nStoria.\nLa fondazione di questo lignaggio di \"sprul sku\" la si deve a Dus gsum mkhyen pa (\u0f51\u0f74\u0f66\u0f0b\u0f42\u0f66\u0f74\u0f58\u0f0b\u0f58\u0f41\u0fb1\u0f7a\u0f53\u0f0b\u0f54\u0f0d, Dusum Kyenpa, 1110\u20131193), primo \"kar ma pa\" di questa tradizione, allievo di sGam po pa Bsod nams rin chen ( \u0f66\u0f92\u0f58\u0f0b\u0f54\u0f7c\u0f0b\u0f54\u0f0b\u0f56\u0f66\u0f7c\u0f51\u0f0b\u0f53\u0f58\u0f66\u0f0b\u0f62\u0f72\u0f53\u0f0b\u0f46\u0f7a\u0f53\u0f0b, Gampopa S\u00f6nam Rinchen, 1079-1053) a sua volta allievo di Mi la ras pa (\u0f58\u0f72\u0f0b\u0f63\u0f0b\u0f62\u0f66\u0f0b\u0f54, Milarepa, 1028/1240\u20131111/1123) a sua volta allievo di Mar pa Chos kyi blo gros (\u0f58\u0f62\u0f0b\u0f54\u0f0b\u0f46\u0f7c\u0f66\u0f0b\u0f40\u0fb1\u0f72\u0f0b\u0f56\u0fb3\u0f7c\u0f0b\u0f42\u0fb2\u0f7c\u0f66, Marpa Ch\u00f6kyi Lodr\u00f6, 1012\u20131097). A lui dobbiamo la fondazione del cenobio di Tsurpu (\u0f58\u0f5a\u0f74\u0f62\u0f0b\u0f55\u0f74\u0f0b\u0f51\u0f42\u0f7c\u0f53\u0f0b\u0f54\u0f60\u0f72\u0f0b, \"mtshur phu dgon pa'i \", Tsurpu G\u00f6npe), nella valle di Stod lung (\u0f66\u0f9f\u0f7c\u0f51\u0f0b\u0f63\u0f74\u0f44, T\u00f6lung, a nordovest di Lhasa, Tibet centrale) nel 1187, sede dei \"kar ma pa\" e monastero principale del \"Kar ma Bka\u2019 brgyud \".\nIl secondo \"kar ma pa\" fu Karma pak+shi (\u0f40\u0f62\u0fa8\u0f0b\u0f54\u0f40\u0fb5\u0f72, Karma Pakshi, 1203\u20131283) che ottenne il patrocinio per il suo monastero e il suo lignaggio dai \"khan\" mongoli M\u00f6ngke (1209-1259) e dal di lui fratello Qubilai (circa 1260-1294). \nil terzo \"kar ma pa\" fu \"rang byung rdo rje\" (\u0f62\u0f44\u0f0b\u0f56\u0fb1\u0f74\u0f44\u0f0b\u0f62\u0fa1\u0f7c\u0f0b\u0f62\u0f97\u0f7a, Rangjung Dorje, 1333-1368) che ottenne la protezione del mongolo Toghon Tem\u00fcr (1333-1368).\nElenco dei \"karmapa\".\nAd oggi vi sono stati 17 \"kar ma pa\":"}
{"id": "279444", "revid": "554814", "url": "https://it.wikipedia.org/wiki?curid=279444", "title": "Maria Stuarda", "text": "Regina a pochi giorni di vita, consacrata per diritto divino a soli nove mesi: quella di Maria Stuarda fu una vita che cominci\u00f2 e fin\u00ec tragicamente. Scappata dalle guerre anglo-scozzesi, fu cresciuta nell'ambiente colto e raffinato della corte francese di Caterina de' Medici ed ebbe un'ottima educazione in ambito culturale, ma non altrettanto approfondita in ambito politico, dal momento che come regina consorte di Francia non avrebbe dovuto avere potere effettivo. Fino al 1560 il trono scozzese fu affidato a reggenti, in ultimo alla madre Maria di Guisa.\nAlla morte del primo marito, il re di Francia Francesco II, Maria Stuarda torn\u00f2 nel 1561 in Scozia, dove l'attendeva lo scontro con la nuova religione calvinista, istituita durante la sua assenza. Fu una sovrana molto tollerante e questo non fece altro che aumentare il potere dei Lord protestanti, che riuscirono a rivoltarle contro il paese, approfittando della sua turbolenta vita privata. Fuggita nel 1568 in Inghilterra, pensava di poter essere aiutata dalla regina protestante Elisabetta I d'Inghilterra, sua cugina, che invece la imprigion\u00f2 per quasi vent'anni.\nIn questi due decenni la regina di Scozia divenne il fulcro e l'anima del cattolicesimo inglese e molti complotti furono organizzati in suo nome per assassinare Elisabetta e innalzare Maria al trono. La regina di Scozia si ritrov\u00f2 dunque a essere il simbolo vivente della Controriforma e fin\u00ec sacrificata nella lotta tra la Spagna cattolica di Filippo II e l'Inghilterra protestante di Elisabetta I. La sua esecuzione fu un duro colpo all'autorit\u00e0 divina dei sovrani regnanti: per la prima volta nella storia una \"regina consacrata da Dio\" fu giudicata e condannata a morte.\nIl suo unico figlio, Giacomo VI di Scozia e I d'Inghilterra, fu il primo re britannico che riun\u00ec i domini scozzesi a quelli inglesi. Da Maria Stuarda discende l'attuale regina del Regno Unito Elisabetta II.\nBiografia.\nEredit\u00e0, nascita e incoronazione.\nDurante il XIV secolo, sotto il regno di Roberto II di Scozia, era stato stabilito che la corona scozzese dovesse essere ereditata soltanto dai maschi nella linea di discendenza di Roberto, che erano stati nominati in un atto parlamentare. Le donne e la linea femminile avrebbero potuto ereditare la corona solo dopo l'estinzione della linea maschile.\nMaria Stuarda ascese al trono perch\u00e9, con la morte di suo padre, Giacomo V, non vi erano rimasti eredi diretti maschi di Roberto II di origini indiscutibilmente legittime.\nElla fu il primo membro della casa reale Stuart a utilizzare la grafia gallicizzata Stuart, piuttosto che il precedente Stewart. Adott\u00f2 questa grafia durante la sua permanenza in Francia, e lei e i suoi discendenti continuarono a usarla.\nLa principessa Maria Stuarda nacque in una stanza del primo piano del palazzo di Linlithgow, nel Lothian Occidentale, l'8 dicembre 1542, dal re Giacomo V di Scozia e dalla sua seconda moglie, la duchessa francese, e vedova del ciambellano di Francia Luigi II d'Orleans Longueville, Maria di Guisa, che alcuni anni prima era stata oggetto di scandalo per il suo rifiuto di divenire la quarta moglie del sovrano inglese Enrico VIII, zio da parte di madre di re Giacomo. Nel palazzo di Falkland a Fife, suo padre, dopo aver sentito della nascita, profetizz\u00f2: \u00abAdieu, addio, tutto \u00e8 incominciato con una ragazza, con una ragazza passer\u00e0\u00bb. Giacomo credette che la nascita di Maria avesse segnato la fine del regno degli Stuart in Scozia, ma al contrario, attraverso il figlio di Maria ebbe inizio il loro dominio sia sul Regno di Scozia sia sul Regno d'Inghilterra.\nSei giorni dopo la sua nascita, il 14 dicembre del 1542, divenne regina di Scozia, poich\u00e9 suo padre era morto all'et\u00e0 di trent'anni, probabilmente di colera, anche se i suoi contemporanei ritenevano che la sua morte fosse stata causata dal dolore per la sconfitta scozzese contro gli inglesi, nella battaglia di Solway Moss. James Hamilton, conte di Arran, secondo a Maria nella linea di successione al trono, fu reggente in suo nome fino al 1554, quando venne sostituito dalla regina madre, che continu\u00f2 la reggenza fino alla propria morte, avvenuta nel 1560.\nNel luglio del 1543, quando Maria aveva sei mesi di et\u00e0, i trattati di Greenwich dichiararono che ella dovesse sposare il suo cugino di II grado Edoardo, figlio del re Enrico VIII d'Inghilterra, nel 1552, e i loro eredi avrebbero ereditato i regni di Scozia e d'Inghilterra. Sua madre, fortemente contraria alla proposta, due mesi pi\u00f9 tardi si nascose con Maria nel castello di Stirling, dove vennero compiuti i preparativi per l'incoronazione di sua figlia.\nIl 9 settembre 1543, a soli nove mesi, Maria fu incoronata regina di Scozia nella cappella reale del castello di Stirling. La bambina, riccamente vestita, fu portata da lord Livingston in una solenne processione verso la cappella reale, dove fu unta dal cardinale David Beaton con l'olio consacrato. Il conte di Lennox (il cui figlio Enrico Stuart, molti anni dopo, sarebbe diventato il secondo marito di Maria) port\u00f2 avanti lo scettro, donato alla Scozia nel 1494 dal papa Alessandro VI; invece la spada di Stato, regalata a Giacomo IV nel 1507 da papa Giulio II, fu presentata dal conte di Argyll e il cardinale procedette con la cerimonia dei tre tocchi di spada sul corpo della bambina. Infine, il conte di Arran offr\u00ec la corona, che il cardinale tenne sul capo di Maria, mentre i conti di Arran e di Lennox le baciavano la guancia, seguiti dal resto dei prelati e dei pari che si inginocchiarono davanti a lei e le giurarono fedelt\u00e0, ponendo la mano sulla corona.\nIl \"brutale corteggiamento\".\nI trattati di Greenwich vennero meno poco dopo l'incoronazione di Maria, l'11 dicembre 1543. Infatti, il fidanzamento non sarebbe stato ottimale per gli scozzesi, soprattutto perch\u00e9 Enrico VIII cerc\u00f2 di modificare l'accordo in modo da poter avere con s\u00e9 Maria anni prima della data prevista per il matrimonio; inoltre avrebbe anche voluto rompere la tradizionale alleanza degli scozzesi con la Francia. Temendo una sommossa tra il popolo, il Parlamento scozzese ruppe il trattato e l'impegno alla fine dell'anno.\nEnrico VIII allora dichiar\u00f2 guerra alla Scozia - conflitto che venne poi rinominato da Walter Scott \"The war of the Rough Wooing\", la guerra del brutale corteggiamento - avendo progettato di imporre il matrimonio tra suo figlio e Maria. La guerra consistette in una serie di incursioni sul territorio scozzese e altre azioni militari, costate pi\u00f9 di mezzo milione di sterline e molte vite. Nel maggio del 1544, l'inglese conte di Hertford (poi nominato duca di Somerset da Edoardo VI), arriv\u00f2 a Firth of Forth, sperando di espugnare la citt\u00e0 di Edimburgo e rapire Maria, ma Maria di Guisa nascose la bambina nelle camere segrete del castello di Stirling.\nIl 10 settembre 1547, noto come il \"sabato nero\", gli scozzesi subirono un'amara sconfitta nella battaglia di Pinkie Cleugh. Maria di Guisa, preoccupata per la figlia, la invi\u00f2 temporaneamente nel priorato di Inchmahome, e torn\u00f2 dall'ambasciatore francese Monsieur D'Oysel.\nLa Francia, rimanendo fedele all'Auld Alliance, venne in aiuto degli scozzesi. Il nuovo re francese, Enrico II, propose allora di unire la Francia e la Scozia facendo sposare la piccola regina al figlio appena natogli, il delfino Francesco. Questa sembr\u00f2 a Maria di Guisa l'unica soluzione ragionevole per risolvere la situazione. Nel febbraio del 1548, dopo aver sentito che gli inglesi erano sulla strada del ritorno, Maria trasfer\u00ec la figlia al castello di Dumbarton. Gli inglesi lasciarono una scia di devastazione dietro di loro ancora una volta e occuparono la citt\u00e0 di Haddington, strategicamente collocata. Entro il mese di giugno, il tanto atteso aiuto francese era arrivato. Il 7 luglio, il trattato di matrimonio con la Francia venne firmato presso il convento di monache vicino a Haddington.\nGiovinezza in Francia.\nGrazie al suo matrimonio gi\u00e0 combinato, a cinque anni d'et\u00e0, Maria fu inviata in Francia nel 1548 per trascorrere i suoi successivi tredici anni alla corte dei Valois, dove i suoi parenti, i Guisa, regnavano incontrastati sugli ultimi membri di questa dinastia. Enrico II si offr\u00ec di proteggerla e allevarla. Il 7 agosto 1548, la flotta francese inviata da Enrico II salp\u00f2 da Dumbarton diretta in Francia portando la quinquenne regina di Scozia, accompagnata dal suo piccolo entourage composto da due signori, due fratellastri e dalle \"quattro Marie\", quattro bambine della sua et\u00e0 tutte chiamate Maria, figlie di alcune delle pi\u00f9 nobili famiglie scozzesi: Beaton, Seton, Fleming e Livingston.\nMaria, che tutte le fonti storiche dell'epoca concordano nel descrivere come una bambina vivace, bella, dotata di un carattere amabile e intelligente, aveva davanti a s\u00e9 un'infanzia promettente e fu molto favorita alla corte francese, dove fu allevata dalla nonna Antonia di Borbone-Vend\u00f4me, appartenente al ramo cadetto della casa regnante. Ricevette la migliore istruzione possibile e alla fine dei suoi studi aveva padronanza del francese, del latino, del greco, dello spagnolo, dell'italiano in aggiunta alla sua nativa lingua scozzese. Impar\u00f2 anche a suonare due strumenti, il liuto e il virginale, e fu istruita nella prosa, nella poesia, nell'equitazione, nella caccia con il falcone e nel ricamo. La bellezza di Maria fu decantata da molti suoi contemporanei: dotata di un'altezza straordinaria, ben un metro e ottanta, aveva per conformazione fisica il portamento solenne che era apprezzato in una sovrana. I suoi capelli, biondo-cinerini durante l'infanzia, si scurirono sempre pi\u00f9 nella maturit\u00e0 sino a raggiungere un colore fulvo; i suoi occhi a mandorla erano invece color nocciola. La qualit\u00e0 maggiormente apprezzata nel suo aspetto era la pelle bianchissima che, quando Maria si ammal\u00f2 di vaiolo, fu preservata da un unguento speciale (Elisabetta I, invece, vide il suo incarnato sfigurato dalla terribile malattia). Il suo naso era diritto e con una lieve tendenza all'aquilino, la sua bocca piccola e graziosa, il collo graziosamente slanciato.\nIl 24 aprile 1558 si spos\u00f2 con il delfino Francesco a Notre-Dame de Paris. Diversamente dalla giovane sposa, dotata di un'istruzione eccellente e di una viva intelligenza, Francesco era ritenuto immaturo per la sua - pur giovanissima - et\u00e0 e assai poco promettente. Il 1\u00ba luglio 1559, durante i festeggiamenti per la pace di Cateau-Cambr\u00e9sis, Enrico II, mentre partecipava a una giostra, rimase ferito dalla scheggia di una lancia. Quando il 10 luglio Enrico II mor\u00ec, Maria divenne la regina consorte di Francia accanto al marito divenuto re come Francesco II.\nRivendicazione del trono inglese.\nIl 17 novembre 1558 mor\u00ec Maria Tudor, figlia di Enrico VIII, l'ultima regina d'Inghilterra di fede cattolica. Secondo la discendenza genealogica, Maria Stuarda era seconda nella linea di successione al trono inglese dopo la cugina Elisabetta, sorellastra di Maria Tudor. I diritti vantati dalla regina di Scozia risalivano ai fratelli Enrico VIII e Margherita Tudor. Quest'ultima era infatti la nonna paterna di Maria. Margherita aveva sposato Giacomo IV di Scozia, padre di Giacomo V di Scozia, a sua volta padre di Maria. Dal momento, per\u00f2, che Elisabetta era considerata illegittima da molti cattolici in Europa - e, di fatto, il suo stesso padre l'aveva proclamata tale, annullando le proprie nozze con la madre di Elisabetta, Anna Bolena - Enrico II reclam\u00f2 il trono d'Inghilterra per la nuora, da allora considerata anche regina d'Inghilterra.\nDopo la sua ascesa al trono, Francesco II, in quanto marito della presunta regina d'Inghilterra, reclam\u00f2 il titolo di re di quella nazione e cominci\u00f2 a utilizzare anche le insegne inglesi insieme con quelle francesi e scozzesi. Nel frattempo in Scozia continuavano gli scontri con le truppe inglesi e in questo contesto la Francia si impegn\u00f2 ad aiutare gli scozzesi. Tuttavia, l'incremento ugonotto in Francia, sovvenzionato da Elisabetta e sfociato nel tumulto d'Amboise (6 marzo - 17 marzo 1560), rese impossibile per la Francia aiutare i sostenitori di Maria in Scozia. In seguito i 52 congiurati di Amboise vennero pubblicamente giustiziati alla presenza del popolo, del re Francesco, di sua madre Caterina de' Medici, del fratello Carlo e di Maria. Quest'ultima fu l'unica tra i presenti a mostrare segni di orrore, ma fu ripresa da Caterina, la quale riteneva che una regina non dovesse provare emozioni.\nIl 10 giugno 1560 mor\u00ec la reggente al trono di Scozia Maria di Guisa e poco dopo, il 6 luglio, i rappresentanti di Maria Stuarda firmarono il trattato di Edimburgo, in base ai termini del quale la Francia si impegnava a ritirare le truppe dalla Scozia e a riconoscere a Elisabetta il diritto di regnare sull'Inghilterra. La delicata situazione politica e religiosa che si stava verificando in Francia non permetteva altre soluzioni, ma Francesco e Maria rifiutarono di ratificare ufficialmente il trattato.\nDopo appena due anni di matrimonio, il 5 dicembre 1560, Francesco II mor\u00ec a causa di una grave infezione a un orecchio che gli aveva procurato un ascesso cerebrale. La diciottenne vedova Maria, indossato il lutto bianco, visse in solitudine i quaranta giorni rituali del lutto regale, poi si trasfer\u00ec in Lorena presso i suoi zii. La suocera di Maria, Caterina de' Medici, divenuta reggente per il figlio minorenne Carlo IX, riteneva che due regine vedove fossero di troppo e, quando la Stuarda rientr\u00f2 a corte, le ordin\u00f2 di ritornare in Scozia per sistemare la grave crisi che si stava verificando nel suo Paese. Infatti, il Parlamento scozzese, senza l'assenso della sovrana, aveva ratificato la modifica della religione di Stato passando da quella cattolica a quella protestante.\nIl ritorno in Scozia: divisione religiosa.\nMaria Stuarda sbarc\u00f2 a Leith il 19 agosto 1561. L'educazione ricevuta in Francia le aveva fornito molti talenti e virt\u00f9, ma non le capacit\u00e0 per far fronte alla pericolosa e complessa situazione politica della Scozia del tempo: senza l'appoggio di Elisabetta, ella avrebbe dovuto rapidamente capitolare.\nIn quanto devota cattolica romana, la regina fu guardata con sospetto da molti dei suoi sudditi, nonch\u00e9 dalla protestante Elisabetta. La Scozia, dopo la morte di Maria di Guisa, era divisa tra le fazioni cattoliche e quelle protestanti, e il fratellastro illegittimo di Maria, Giacomo Stewart, era un leader della fazione protestante. Inoltre, anche il riformatore calvinista John Knox, che aveva fatto molti proseliti fra la popolazione, predic\u00f2 contro Maria, condannandola per l'ascolto della messa, la pratica della danza, gli abiti troppo elaborati, e per molti altri \"reati\", reali o immaginari che fossero. La sovrana, dal canto suo, non ebbe la capacit\u00e0 n\u00e9 la fermezza per affrontare con piglio deciso il problema.\nCon la conseguente delusione della parte cattolica, Maria toller\u00f2 la supremazia protestante recentemente istituita e nomin\u00f2 il fratellastro Giacomo Stewart come suo principale consulente. In questo, ella pales\u00f2 l'effettiva lacuna di un potere militare rispetto ai lord protestanti. Infatti si un\u00ec a Giacomo nella distruzione del capo della fazione cattolica, Lord Huntly, nel 1562.\nMaria ebbe anche dei ripensamenti circa l'oltraggio fatto a Elisabetta, e tent\u00f2 di ricomporre la rottura, inviando William Maitland di Lethington in veste di ambasciatore alla corte inglese per sostenere la propria causa come potenziale erede al trono. Elisabetta rifiut\u00f2 di nominare ufficialmente un erede presuntivo, temendo che questo avrebbe scatenato dei complotti per assassinarla e sostituirla con il successore designato: \u00abIo conosco l'incostanza del popolo d'Inghilterra, so come gli dispiaccia sempre il governo presente e abbia gli occhi fissi sulla persona prossima in ordine di successione\u00bb. D'altro canto la regina Elisabetta assicur\u00f2 all'ambasciatore che, tra i possibili eredi, Maria era la sua preferita nonch\u00e9 quella dotata dei diritti pi\u00f9 legittimi.\nNel dicembre del 1561 furono presi degli accordi per far incontrare le due regine in Inghilterra, a York o Nottingham, nell'agosto o settembre del 1562, ma Elisabetta invi\u00f2 Sir Henry Sidney a luglio per cancellare l'incontro a causa della guerra civile scoppiata in Francia. Nel 1563 la regina d'Inghilterra tent\u00f2 un'altra via per neutralizzare Maria, suggerendole di sposare Robert Dudley, conte di Leicester, del quale Elisabetta si fidava essendo un suo grande favorito - e secondo alcune fonti, suo amante - e che poteva controllare. Inoltre, essendo Dudley un protestante, una simile unione avrebbe risolto in maniera soddisfacente il doppio problema della regina. La sovrana invi\u00f2 un ambasciatore per riferire a Maria la proposta: se lei avesse voluto sposare qualcuno (ancora non nominato) scelto da Elisabetta, ella avrebbe proceduto \u00aball'inquisizione sul suo diritto e titolo per essere la nostra prossima cugina e erede\u00bb. Maria, nondimeno, rifiut\u00f2 la proposta.\nMatrimonio con Lord Darnley.\nUna delle primarie necessit\u00e0 della giovane regina fu quella di trovare un nuovo marito, in grado di garantirle un'utile alleanza politica. Senza chiedere il suo assenso, il cardinale di Lorena, suo zio, diede inizio a trattative matrimoniali con l'arciduca Carlo d'Austria, figlio dell'imperatore Ferdinando I. Tuttavia, Maria non vedeva vantaggi in quell'unione ed ebbe un alterco con lo zio, colpevole di averla coinvolta suo malgrado in quei negoziati. Personalmente Maria intavol\u00f2 delle trattative con la Spagna per sposarne l'erede al trono, il mentalmente instabile Don Carlos, ma l'offerta fu rifiutata da Filippo II.\nIl 29 luglio 1565, all'Holyrood Palace di Edimburgo, convol\u00f2 a nozze con Enrico Stuart, Lord Darnley, suo cugino di primo grado. L'unione fece infuriare Elisabetta, la quale riteneva che si sarebbe dovuto chiedere il suo benestare, poich\u00e9 l'uomo era un suddito inglese. Inoltre, Elisabetta si sentiva minacciata dal loro matrimonio, perch\u00e9 sia Maria sia Enrico erano pretendenti al trono, in quanto discendenti diretti di Margherita Tudor, la sorella maggiore di suo padre, Enrico VIII. Gli eventuali discendenti della coppia avrebbero ereditato entrambe le rivendicazioni e, di conseguenza, sarebbero stati prossimi al trono d'Inghilterra.\nQuesto matrimonio con un leader cattolico incit\u00f2 il fratellastro di Maria, il conte di Moray a unirsi con gli altri lord protestanti in una ribellione aperta, fomentati da Elisabetta. Maria organizz\u00f2 un incontro a Stirling il 26 agosto 1565 per confrontarsi, e ritorn\u00f2 a Edimburgo il mese seguente per aumentare il numero delle truppe. Moray e i lord ribelli furono messi in fuga ed esiliati, con una decisiva azione militare divenuta nota come \"l'incursione di Chaseabout\".\nNon molto tempo dopo, Maria rimase incinta. Darnley, fisicamente prestante ma ottuso e violento, divenne arrogante e domand\u00f2 un potere commisurato al suo titolo di re. In una occasione aggred\u00ec fisicamente Maria nel tentativo, infruttuoso, di provocarle un aborto. L'intelligente e ambizioso musico di origine piemontese Davide Rizzio (o Davide Riccio) divenne il pi\u00f9 intimo confidente di Maria, nonch\u00e9 suo segretario particolare: i rapporti fra i due erano cos\u00ec stretti che si cominci\u00f2 a mormorare che fossero amanti. Lo strano legame cominci\u00f2 a destare l'accesa ostilit\u00e0 dei nobili protestanti sconfitti da Maria e, nel marzo del 1566, sebbene cattolico, Darnley si un\u00ec a loro in una cospirazione. Il 9 marzo, un gruppo di nobiluomini accompagnati da Darnley, uccise Rizzio davanti agli occhi di Maria, mentre i due si trovavano a colloquio a Holyrood Palace. Darnley in seguito cambi\u00f2 fazione e trad\u00ec i lord, ma l'omicidio del musico fu la causa della rottura del loro matrimonio. Enrico si era rivelato incapace come marito e come regnante, al punto da costringere Maria a esautorarlo gradualmente di ogni carica regale e coniugale.\nIn seguito alla nascita del loro figlio, Giacomo, il 19 giugno 1566, fu organizzato un piano per eliminare Darnley, che era gi\u00e0 malato (ufficialmente di vaiolo, ma \u00e8 possibile che fosse affetto da sifilide). Darnley si stava curando in una casa di Edimburgo, dove Maria lo andava a trovare spesso, in modo tale che sembrasse possibile una riappacificazione. Nel febbraio del 1567, si verific\u00f2 un'esplosione nella casa di Kirk o' Field e Darnley fu trovato morto in giardino. Questo evento, che avrebbe dovuto essere la salvezza di Maria, danneggi\u00f2 invece la sua reputazione, bench\u00e9 ancora sia dubbio se essa fosse o meno a conoscenza del piano per assassinare il marito. James Hepburn, IV conte di Bothwell, un avventuriero che sarebbe diventato il suo terzo marito, fu accusato di essere colpevole dell'omicidio e fu portato davanti a un processo farsa, dal quale fu comunque assolto. Maria cerc\u00f2 di riconquistare il sostegno dei suoi lord, mentre Bothwell spinse molti di loro a firmare l\"Ainslie Tavern Bond\", nel quale si accordarono per sostenere le sue pretese di sposare Maria.\nAbdicazione e prigionia.\nIl 24 aprile 1567 Maria visit\u00f2 per l'ultima volta suo figlio Giacomo, che all'epoca aveva circa dieci mesi, al castello di Stirling. Durante il viaggio di ritorno a Edimburgo, con il suo accordo o meno, venne rapita da Bothwell e dai suoi uomini e condotta al castello di Dunbar, dove Bothwell potrebbe averla forzata a consumare immediatamente, e quindi irreparabilmente, il matrimonio previsto dall'\"Ainslie Tavern Bond\", a cui lei pure si era impegnata. Secondo la testimonianza del diplomatico James Melville di Halfill (1535\u20131617), che era presente a Dunbar, si tratt\u00f2 effettivamente di uno stupro, ma l'opinione pubblica dominante ritenne subito che tutta la faccenda del rapimento fosse stata in effetti solo una montatura finalizzata a salvare la faccia della regina. Il 6 maggio ritornarono a Edimburgo e, previo tempestivo divorzio di Bothwell dal suo precedente matrimonio, il 15 maggio, presso il palazzo di Holyrood, lui e Maria si sposarono con il rito protestante.\nLa nobilt\u00e0 scozzese si rivolt\u00f2 contro Maria e Bothwell e sollev\u00f2 un esercito contro di loro. Si confrontarono a Carberry Hill il 15 giugno, ma non ci fu alcuna battaglia, poich\u00e9 Maria aveva accettato di seguire i lord a condizione che essi la reinsediassero sul trono e lasciassero andare Bothwell (il quale fu incarcerato in Danimarca e, diventato pazzo, mor\u00ec nel 1578 ancora in prigione). Tuttavia i lord ruppero la loro promessa, riportarono Maria a Edimburgo e la imprigionarono nel castello di Loch Leven, situato nel mezzo di un'isola. Tra il 18 giugno e il 24 giugno Maria abort\u00ec due gemelli. Il 24 luglio 1567 fu costretta ad abdicare al trono scozzese in favore del suo unico figlio, Giacomo, che aveva solo un anno.\nIl 2 maggio 1568, Maria scapp\u00f2 da Loch Leven e ancora una volta riusc\u00ec a radunare un piccolo esercito, si gett\u00f2 nel campo di battaglia e cavalc\u00f2 alla testa dei suoi soldati, esortandoli a seguire il suo esempio. Dopo la sconfitta del suo esercito nella battaglia di Langside il 13 maggio, si rifugi\u00f2 in Inghilterra, sulla base di una lettera della cugina Elisabetta che le prometteva aiuto. Quando Maria entr\u00f2 in Inghilterra il 19 maggio, tuttavia, fu imprigionata dagli ufficiali di Elisabetta a Carlisle.\nMaria fu trasferita nel castello di Bolton nel luglio del 1568 e vi rimase sotto la tutela di Lord Scrope. Visse in questo castello, che fu attrezzato per il suo soggiorno, fino al gennaio 1569, quando fu reclusa nel castello di Tutbury.\nDopo alcune indecisioni sul fatto che Maria dovesse essere processata o meno per l'assassinio di Darnley, Elisabetta ordin\u00f2 un'inchiesta invece di un processo, che si svolse a York dall'ottobre del 1568 fino al gennaio del 1569. L'inchiesta fu politicamente influenzata, ma Elisabetta non volle accusare apertamente Maria di omicidio.\nLettere del cofanetto (\"Casket Letters\").\nMaria rifiut\u00f2 di riconoscere il potere di processarla a un qualsiasi tribunale in quanto era una \"regina consacrata da Dio\", e inoltre l'uomo incaricato del perseguimento penale era il suo fratellastro Giacomo, che regnava in Scozia in assenza di Maria, e quindi il suo movente principale era di mantenere lei fuori dalla Scozia e i suoi sostenitori sotto controllo. A Maria non fu permesso n\u00e9 di vedere questi ultimi, n\u00e9 di parlare in loro difesa davanti al tribunale. Inoltre Maria rifiut\u00f2 di lasciare una difesa, a meno che Elisabetta non avesse garantito un verdetto di non colpevolezza, cosa che la regina d'Inghilterra non avrebbe fatto. L'indagine era incentrata sulle \"lettere del cofanetto\", ovvero un lungo componimento poetico e otto lettere presumibilmente scritte da Maria a Bothwell, segnalate da James Douglas, IV conte di Morton, che le aveva trovate a Edimburgo in un cofanetto d'argento con incisa una F (che forse indicava Francesco II) insieme con un certo numero di altri documenti, incluso il certificato di matrimonio tra Maria e Bothwell. Il contenuto delle lettere indicava che la regina Mary era coinvolta insieme a Bothwell nell'omicidio di suo marito Lord Darnley. L'autenticit\u00e0 delle lettere del cofanetto \u00e8 stata fonte di molte polemiche tra gli storici, perch\u00e9 gli originali sono andati persi e le copie disponibili in varie collezioni non formano un insieme completo. Maria sosteneva che la sua scrittura non era difficile da imitare e, recentemente, sono state suggerite diverse ipotesi: o che le lettere fossero completamente false, o che i passaggi incriminati fossero stati inseriti in lettere originali prima dell'indagine, o anche che fossero state scritte a Bothwell da altre persone. Analisi dello stile e dei contenuti hanno escluso la possibilit\u00e0 che esse fossero opere originali di Maria Stuarda. Tali lettere non apparvero pubblicamente se non all'Inchiesta di York del 1568. La storica Jenny Wormald crede che questa riluttanza degli scozzesi a mostrare le lettere e poi a distruggerle nel 1584 possa essere motivata dal contenuto delle suddette, prova indiscussa del coinvolgimento di Maria Stuarda, mentre la storica Alison Weir crede che il tempo che gli scozzesi presero per mostrare le lettere alla regina inglese fosse stato utilizzato per crearle. Due ipotesi agli estremi della vicenda che vedono, nella prima, la complicit\u00e0 di Maria e, nella seconda, la sua innocenza. In ogni caso molti dei contemporanei della regina di Scozia credettero alla loro veridicit\u00e0, tra questi vi era anche il Duca di Norfolk. I commissari, una buona parte, accettarono la presunta autenticit\u00e0 delle lettere avendole confrontate con la grafia di Maria. Elisabetta I, in ogni caso, non concluse nulla da questa commissione: nulla era ancora provato.\nIl complotto Ridolfi.\nDopo l'inchiesta di York, nel gennaio del 1569, Elisabetta ordin\u00f2 che Maria venisse trasferita, sotto la custodia di Lord Knollys, marito di sua cugina Catherine Carey, nel castello di Tutbury, dove arriv\u00f2 il 3 febbraio. Il castello si trovava vicino a un'ampia palude e i miasmi che ne salivano non portavano beneficio alla cagionevole salute della regina di Scozia. Qui Maria conobbe Bess di Hardwick e suo marito George Talbot, VI conte di Shrewsbury, che divenne il suo custode per quindici anni e mezzo, salvo alcune brevi interruzioni. La principale attivit\u00e0 di Maria Stuarda divenne il ricamo, e insieme con Lady Shrewsbury realizz\u00f2 molti arazzi di pregiata fattura. Fu in quest'occasione che incominci\u00f2 a ricamare sulle sue vesti il famoso motto \"En ma Fin g\u00eet mon Commencement\" (Nella mia fine \u00e8 il mio principio), cui affianc\u00f2 anche lo stemma di sua madre Maria di Guisa: una fenice che risorgeva dalle fiamme. Maria per\u00f2 lo aveva caricato di un nuovo significato legato alla vittoria dell'anima sul corpo dopo la morte.\nIn marzo la salute di Maria peggior\u00f2 e cominci\u00f2 ad avere un forte dolore alla milza, ma nemmeno il trasferimento alla pi\u00f9 salubre residenza di Wingfield miglior\u00f2 la situazione. A maggio, fu trasferita nella bella Chatsworth House dove fu visitata da due medici. Ben presto Maria intrecci\u00f2 un rapporto epistolare con Thomas Howard, IV duca di Norfolk, l'unico duca inglese, nonch\u00e9 cugino di Elisabetta. Maria sperava di poter sposare il \u00absuo Norfolk\u00bb, come lo chiamava, e di poter essere liberata, senza contare che confidava nell'approvazione regia per il suo nuovo matrimonio. In pi\u00f9, il conte di Leicester invi\u00f2 una lettera a Maria in cui la informava che, se avesse mantenuto la fede protestante in Scozia e sposato Norfolk, i nobili inglesi le avrebbero fatto restituire il trono e sarebbe stata nominata legittima erede di Elisabetta. A questo punto Norfolk e Maria si fidanzarono e lui le invi\u00f2 un anello di diamanti. A settembre, Elisabetta scopr\u00ec le trattative segrete e, infuriatasi, fece condurre il duca di Norfolk nella Torre di Londra, mentre Maria fu nuovamente trasferita a Tutbury con un nuovo carceriere, Huntington.\nNel maggio del 1570, Maria fu nuovamente portata a Chatsworth House, ma nello stesso periodo papa Pio V promulg\u00f2 la bolla \"Regnans in Excelsis\" che scomunicava Elisabetta e rendeva i sudditi cattolici liberi dall'obbedirle. Alcuni signorotti locali organizzarono un piano di fuga per liberare la regina di Scozia, ma quest'ultima non vi prese parte, poich\u00e9 confidava ancora nella possibilit\u00e0 che Elisabetta - ormai prossima ai quarant'anni, nubile e senza eredi - la reinsediasse sul trono. Elisabetta, infatti, fu persuasa dai rappresentanti di Carlo IX a promettere di aiutare Maria a riconquistare il trono. Lord Cecil fece visita a Maria nel castello di Sheffield e le present\u00f2 una lunga serie di articoli che avrebbero stabilito l'alleanza tra lei e Elisabetta. Le trattative prevedevano la ratifica del trattato di Edimburgo, con la relativa rinuncia al trono inglese da parte della regina di Scozia; inoltre, quest'ultima non avrebbe potuto sposarsi senza il consenso della cugina. Alla fine per\u00f2 non se ne fece nulla e, nella primavera del 1571, Maria scrisse in una lettera a Sussex che ormai confidava poco nella risoluzione dei suoi problemi.\nNell'agosto del 1570 Norfolk fu liberato dalla Torre e, di l\u00ec a poco, prese parte a una cospirazione assai pi\u00f9 pericolosa della precedente. Un banchiere italiano, Roberto Ridolfi, fece da intermediario tra il duca di Norfolk e la regina Maria affinch\u00e9 i due si sposassero con l'aiuto delle potenze straniere. Infatti, il suo piano prevedeva che il Duca d'Alba invadesse l'Inghilterra dai Paesi Bassi causando una sommossa dei cattolici inglesi, quindi, una volta catturata Elisabetta, Maria sarebbe salita sul trono insieme con il suo nuovo consorte. Ma n\u00e9 Filippo II di Spagna, n\u00e9 il duca d'Alba avevano intenzione di aiutarlo, inoltre non era assicurata la sollevazione inglese. Elisabetta, messa in allerta dal granduca di Toscana, che era facilmente venuto a conoscenza dei piani di Ridolfi, scopr\u00ec il complotto e fece arrestare i congiurati. Norfolk, arrestato il 7 settembre 1571, fu processato nel gennaio del 1572 e giustiziato il 2 giugno dello stesso anno. Il complotto Ridolfi provoc\u00f2 un ripensamento in Elisabetta. Con l'incoraggiamento della regina, il parlamento introdusse un disegno di legge che nel 1572 blocc\u00f2 Maria dall'ascesa al trono. Elisabetta inaspettatamente rifiut\u00f2 di dare il suo consenso. Il pi\u00f9 estremo limite cui giunse fu nel 1584, quando introdusse un documento, il \"Bond of Association\", finalizzato a prevenire che eventuali aspiranti al trono approfittassero del suo omicidio e che tali mandanti venissero perseguiti sino alla morte. Dal momento che numerosi complotti erano rivendicati in nome di Maria, di fatto il documento si rivel\u00f2 una cospirazione ai danni della regina di Scozia. Non era giuridicamente vincolante, ma fu firmato da migliaia di persone, tra cui Maria stessa.\nIl complotto Babington.\nIn nome di Maria Stuarda furono rivendicati numerosi complotti per assassinare Elisabetta, aumentare i cattolici dell'Inghilterra del Nord e innalzare la regina di Scozia al trono inglese con l'aiuto della Francia e della Spagna. Il pi\u00f9 importante fu il complotto Babington, che fu il risultato di diverse congiure, con diversi scopi: di fatto si rivel\u00f2 una trappola tesa a Maria da parte di Sir Francis Walsingham, il capo delle spie di Elisabetta, e dei nobili inglesi che ritenevano inevitabile l'esecuzione del \u00abmostruoso drago scozzese\u00bb. Dal 1585 Maria era stata affidata, nel castello di Tutbury, alla custodia di Amyas Paulet, un rigido puritano immune al fascino della regina di Scozia e che, a differenza di Knollys e Shrewsbury, la trovava fastidiosa: da quel momento la prigionia di Maria divenne un vero e proprio incarceramento. Paulet riteneva suo compito leggere tutte le lettere di Maria e inoltre le imped\u00ec di inviarle segretamente attraverso le lavandaie; per di pi\u00f9 non tollerava che la regina facesse la carit\u00e0 ai poveri, ritenendo che fosse soltanto un modo per ingraziarsi la gente del luogo. Si spinse al punto di voler bruciare un pacchetto, diretto alla regina, che conteneva \u00ababominevoli porcherie\u00bb, ovverosia rosari e stoffe di seta con la scritta \"Agnus Dei\". Dal momento che Maria non tollerava la malsana aria di Tutbury, fu deciso di trasferirla a Chartley Hall, una residenza del conte di Essex, dove giunse a Natale. A questo punto Walsingham incominci\u00f2 a muoversi.\nGilbert Gifford, un corriere coinvolto in un piano per liberare Maria, al suo ritorno dalla Francia, fu catturato da Walsingham e convinto da quest'ultimo a lavorare per lui: una volta avvisato Paulet, Gifford ebbe modo di contattare Maria, che non riceveva pi\u00f9 lettere da un anno, e le fece scoprire un modo per contattare i suoi corrispondenti francesi, \"senza\" che Paulet lo scoprisse. Maria dettava le sue lettere al suo segretario Nau, che le scriveva in codice, quindi venivano avvolte in un sacchetto di cuoio e inserite nei turaccioli delle botti di birra che regolarmente rifornivano il palazzo. Le lettere giungevano nelle mani di Gifford nella vicina Burton, quest'ultimo le riportava a Paulet, che le faceva decifrare e portare a Londra da Walsingham. Una volta ricopiate, Gifford le consegnava all'ambasciatore francese, che le portava a Parigi da Thomas Morgan, il corrispondente di Maria.\nDunque alla falsa cospirazione di Gifford per liberare Maria, venne a unirsi un reale complotto operato da alcuni giovani gentiluomini inglesi. Il capo di questo gruppo di giovani cattolici, che vedevano in Maria una martire, era Sir Anthony Babington: il loro piano era quello di uccidere Elisabetta e di porre sul trono la regina di Scozia. Babington, che aveva avuto dei contatti con Morgan in passato, si trov\u00f2 a unire, inconsapevolmente, il suo complotto a quello orchestrato da Walsingham. Maria, che aveva sempre tenuto in scarsa considerazione i piani della piccola nobilt\u00e0 locale, si sent\u00ec rassicurata sul conto di Babington sia da parte di Morgan, sia da parte del cognato di Nau. Perci\u00f2, intraprese una corrispondenza col giovane, che il 14 luglio le invi\u00f2 l'esatto piano di fuga e di assassinio di Elisabetta. Walsingham, che aveva gi\u00e0 decrittato la lettera di Babington, aspett\u00f2 la risposta di Maria, che l'avrebbe indiscutibilmente resa colpevole di alto tradimento. Maria, confusa e indecisa sul da farsi, chiese un parere di Nau, che le consigli\u00f2 di lasciar perdere, come aveva sempre fatto, simili piani. Maria alla fine decise di rispondere e il 17 luglio scrisse una missiva in cui indicava con esattezza le condizioni necessarie per liberarla, ma non dette una reale risposta sull'attentato a Elisabetta. In questo modo, la colpevolezza di Maria non era assicurata, motivo per cui Phelippes, il decrittatore di Walsingham, ci aggiunse un poscritto relativo all'assassinio della regina inglese. Due giorni dopo l'invio, la lettera era nelle mani di Walsingham e Phelippes, e il 29 luglio raggiunse Babington. Quest'ultimo, dunque, fu arrestato il 14 agosto e condotto nella Torre di Londra, dove confess\u00f2 l'intero piano.\nIl processo e la condanna.\nUna volta scoperti, i congiurati vennero torturati, processati sommariamente e squartati. Nel settembre del 1586, Maria fu condotta nel castello di Fotheringhay, sempre sotto la custodia di Amyas Paulet. I giuristi si trovarono in difficolt\u00e0 nell'organizzare il processo a Maria, poich\u00e9 un sovrano straniero non poteva essere giudicato e in un caso simile avrebbe dovuto essere esiliato dal Paese. Per evitare di andare contro le leggi ricercarono esempi di altri sovrani giudicati da un tribunale, ma i risultati furono piuttosto inconcludenti: lo sconosciuto Caietano, tetrarca dei tempi di Giulio Cesare, Licinio, cognato di Costantino, Corradino di Svevia e Giovanna di Napoli. La legge era contro di loro: infatti, a quel tempo, prevedeva che un accusato venisse giudicato da persone sue pari e ovviamente nessuno dei pi\u00f9 alti lord inglesi era al pari della regina scozzese e la stessa Elisabetta non avrebbe potuto giudicarla. I giuristi fecero leva sul fatto che il \"crimine\" fosse avvenuto in Inghilterra e, utilizzando questa scusante, poterono procedere e istituire un tribunale formato dai pi\u00f9 importanti nobili d'Inghilterra.\nMaria, tuttavia, non volle categoricamente sottostare a una simile condizione e contro gli ambasciatori che le fecero visita l'11 ottobre, tuon\u00f2 queste parole: \u00abCome, la vostra signora non sa che sono nata regina? Crede che umilier\u00f2 la mia posizione, il mio stato, la famiglia da cui provengo, il figlio che mi succeder\u00e0, i re e i principi stranieri i cui diritti vengono calpestati nella mia persona, accettando un simile invito? No! Mai! Per quanto possa sembrare piegata, il mio cuore \u00e8 saldo e non si sottoporr\u00e0 a nessuna umiliazione\u00bb. Il giorno seguente Maria fu visitata da una deputazione di commissari, tra i quali Sir Thomas Bromley, che le intim\u00f2 che, per quanto protestasse, ella era suddita inglese e soggetta alle leggi dell'Inghilterra e quindi avrebbe dovuto presenziare al processo: qualora non lo avesse fatto, sarebbe stata ugualmente condannata \"in absentia\". Maria rimase scossa, pianse e afferm\u00f2 che non era una suddita e avrebbe preferito \u00abmorire mille volte\u00bb piuttosto che riconoscersi tale, poich\u00e9 avrebbe negato il diritto divino dei sovrani e avrebbe ammesso di essere soggetta alle leggi inglesi anche sotto un punto di vista religioso. Alla fine disse loro: \u00abGuardate nelle vostre coscienze e ricordate che il teatro del mondo \u00e8 pi\u00f9 vasto del regno d'Inghilterra\u00bb.\nLa regina, resasi conto della sua condizione di futura condannata a morte senza speranza, capitol\u00f2 il 14 ottobre e impront\u00f2 ogni suo atto a una singolare \"imitatio Christi\". Maria fu processata il 15 ottobre 1586, con l'accusa di alto tradimento, da una corte di quaranta uomini, tra i quali vi erano anche dei cattolici. Si difese da ogni accusa con dignit\u00e0, sottolineando il fatto di essere una \"regina consacrata da Dio\" e quindi immune alle leggi d'Inghilterra. Dopo la prima giornata del processo, Maria, stanca e afflitta, confid\u00f2 ai suoi servitori di essersi sentita come Ges\u00f9 davanti ai farisei che urlavano \u00abTolle, tolle, crucifige!\u00bb. Alla fine del processo pronunci\u00f2 queste parole davanti ai suoi giudici: \u00abMiei signori e gentiluomini, io pongo la mia causa nelle mani di Dio\u00bb.\nElisabetta I, terrorizzata dall'idea di mandare a morire una regina consacrata, per di pi\u00f9 sua parente, rimand\u00f2 di mese in mese la firma del mandato di esecuzione. Maria divenne una responsabilit\u00e0 che Elisabetta non poteva pi\u00f9 sopportare, cos\u00ec chiese ad Amyas Paulet se volesse pianificare un qualche incidente per eliminare la regina di Scozia senza lo sconvolgimento che un'esecuzione formale avrebbe inevitabilmente provocato, ma egli rifiut\u00f2 sulla base del fatto che non avrebbe lasciato una tale macchia sulla sua discendenza. Infine Elisabetta si risolse a firmare la condanna il 1\u00ba febbraio 1587.\nL'esecuzione.\nL'8 febbraio 1587, il giorno fissato per l'esecuzione, presso il castello di Fotheringhay, Maria, come riferiscono le fonti, entr\u00f2 nel salone con aria tranquilla, indossando un abito scuro e un lungo velo bianco, simile a quello di una sposa. Quando il boia le present\u00f2 le sue scuse, ella gli disse: \u00abVi perdono con tutto il mio cuore, perch\u00e9 spero che ora porrete fine a tutte le mie angustie\u00bb. Sul patibolo le sue dame, Elizabeth Curle e Jane Kennedy, l'aiutarono a spogliarsi, rivelando un sottabito rosso cremisi, il colore della passione dei martiri cattolici, appositamente scelto dalla regina, che davanti ai protestanti inglesi voleva morire da martire cattolica. Una volta bendata e posizionata la testa sul ceppo pronunci\u00f2 le parole: \u00ab\"In manus tuas, Domine, commendo spiritum meum\"\u00bb ovvero: \u00abSignore, nelle tue mani affido il mio spirito\u00bb.\nLa decapitazione fu, stando ai testimoni, particolarmente brutale: la testa della regina si stacc\u00f2 dal corpo solo con un secondo colpo di scure. Dopo la morte, la sovrana sub\u00ec l'umiliazione della \"ostensio\" davanti alla folla. Inoltre, quando gli esecutori si avvicinarono al corpo senza vita per prendere gli ultimi ornamenti rimasti, prima che venisse imbalsamato, la gonna di Maria incominci\u00f2 a muoversi e dal di sotto usc\u00ec il piccolo cane della regina, che ella era riuscita a nascondere sotto le lunghe vesti.\nLa regina di Scozia moriva all'et\u00e0 di quarantaquattro anni. Elisabetta, morta nubile, non ebbe figli e il figlio di Maria, Giacomo Stuart, di religione protestante, divenne re d'Inghilterra, designato da Elisabetta sul letto di morte.\nSepoltura.\nLa richiesta di Maria di essere sepolta in Francia venne rifiutata da Elisabetta. Il suo corpo venne imbalsamato e lasciato insepolto in una bara di piombo fino alla sua sepoltura, avvenuta nella Cattedrale di Peterborough alla fine di luglio del 1587. Le sue interiora, rimosse come parte del processo di imbalsamazione, furono sepolte in segreto nel castello di Fotheringhay. Il suo corpo fu riesumato nel 1612, quando suo figlio, il re Giacomo I d'Inghilterra, ordin\u00f2 che venisse sepolta nell'Abbazia di Westminster, in una cappella di fronte alla tomba di Elisabetta I.\nNel 1867, durante alcuni lavori per trovare la bara di Giacomo I, mai registrata a Westminster, la cripta posta sotto il monumento funebre della regina fu aperta. Si scopr\u00ec che Maria condivideva la tomba, con numerosi discendenti, assieme a sua nipote Elisabetta Stuart la regina d\u2019inverno, nonna di Giorgio I (futuro re inglese), e anche quelle di Arbella Stuart e gli infanti nati morti della regina Anna Stuart, e di Giacomo II e Rupert del Palatinato. Lei che non regn\u00f2 mai in Inghilterra, e che mor\u00ec per mano di Elisabetta, riposa ora in mezzo ai re inglesi. Da lei discende direttamente ogni sovrano di Gran Bretagna, fino alla presente regina, che appartiene alla 13\u00aa generazione.\nDiscendenza.\nNel 1603 alla morte di Elisabetta I d'Inghilterra, sal\u00ec al trono il figlio di Maria, Giacomo VI di Scozia, col nome di Giacomo I d'Inghilterra. A succedergli fu il figlio avuto da Anna di Danimarca, Carlo I, il quale fu detronizzato durante la guerra civile inglese e in seguito decapitato, nel 1649, come la nonna. Nel 1660 fu restaurata la monarchia inglese e sul trono sal\u00ec Carlo II Stuart, figlio di Carlo I e di Enrichetta Maria di Francia. Il matrimonio di quest'ultimo con la sterile Caterina di Braganza fece s\u00ec che alla sua morte il trono venisse ereditato dal fratello Giacomo II Stuart. Giacomo II, di fede cattolica, fu detronizzato dalla Gloriosa rivoluzione e al suo posto salirono sul trono come co-regnanti, nel 1689, sua figlia Maria II Stuart e il di lei marito, nonch\u00e9 primo cugino, Guglielmo III d'Orange, figlio di Guglielmo II d'Orange e di Maria Enrichetta Stuart, figlia di Carlo I. Maria mor\u00ec nel 1694 e Guglielmo continu\u00f2 a regnare da solo; alla sua morte sal\u00ec sul trono la sorella di Maria, Anna Stuart.\nL'erede di Anna, designata dall'\"Act of Settlement\", era Sofia di Hannover, figlia di Federico V del Palatinato e di Elisabetta Stuart, figlia di Giacomo I d'Inghilterra. Sofia mor\u00ec due mesi prima di Anna, la quale design\u00f2 come suo erede il figlio di Sofia, Giorgio di Hannover, che nel 1714 sal\u00ec al trono come Giorgio I di Gran Bretagna, inaugurando il casato di Hannover. A Giorgio I succedettero in linea diretta il figlio Giorgio II e poi il nipote Giorgio III. A Giorgio III dapprima succedette il figlio Giorgio IV, ma dal suo matrimonio con Carolina di Brunswick nacque una figlia premorta al padre, Carlotta. Dopo Giorgio IV sal\u00ec al trono suo fratello, Guglielmo IV, il quale mor\u00ec senza eredi, passando il trono a Vittoria, figlia di suo fratello Edoardo Augusto di Hannover. Vittoria sal\u00ec al trono nel 1837 e dal suo matrimonio con il principe Alberto ebbe inizio la dinastia di Sassonia-Coburgo-Gotha.\nA Vittoria succedettero suo figlio, Edoardo VII del Regno Unito e il nipote, Giorgio V, il quale, a causa dei sentimenti antitedeschi sviluppatisi durante la prima guerra mondiale, cambi\u00f2 il nome tedesco della casata in Windsor. Dopo Giorgio V sal\u00ec sul trono suo figlio, Edoardo VIII, che abdic\u00f2 in favore del fratello Giorgio VI. A quest'ultimo, nel 1952, succedette la figlia Elisabetta. Perci\u00f2, da Maria Stuarda discende l'attuale regina del Regno Unito, Elisabetta II.\nNella cultura di massa.\nLetteratura.\nMaria Stuarda inoltre appare come uno dei personaggi storici principali nel capitolo finale della trilogia di Ken Follett, \"La colonna di fuoco\", romanzo del 2017."}
{"id": "279446", "revid": "287204", "url": "https://it.wikipedia.org/wiki?curid=279446", "title": "Eros e Priapo", "text": "Eros e Priapo: da furore a cenere \u00e8 un pamphlet satirico e saggio polemico dello scrittore italiano Carlo Emilio Gadda, scritto tra il 1941 e il 1945 ma pubblicato in versione censurata solo nel 1967, dopo esser stato rifiutato da diversi editori.\nRiflessione storica feroce su Benito Mussolini e i vent'anni di dittatura fascista in Italia, Gadda scrive il testo durante il suo soggiorno fiorentino negli anni finali della Seconda guerra mondiale. Va detto che egli fu a lungo un sostenitore del regime, dal quale aveva lentamente preso le distanze gi\u00e0 prima della guerra e della sua caduta.\nGenesi e pubblicazione.\nProgettato dall'autore nella seconda met\u00e0 del 1944, una sezione del terzo capitolo fu pubblicata, dopo travagliate vicende, sulla rivista \"Officina\" tra il 1955 e il 1956 col titolo \"Il primo libro delle Furie\". Enrico Falqui rifiut\u00f2 il testo autografo con l'accusa di oscenit\u00e0. Il trattamento edulcorante del testo manoscritto, difeso a lungo da Gadda dagli editori, fu infine approntato.\nFu pubblicato in volume, con ingenti variazioni ed edulcorazioni del testo decise da Gadda stesso coadiuvato da Enzo Siciliano, solo nel 1967. Nel gennaio 2010 il manoscritto originale \u00e8 stato ritrovato nell'Archivio Gadda di Arnaldo Liberati, erede dei diritti d'autore di Gadda. Nell'ambito del progetto di ripubblicazione delle opere di Gadda presso la casa editrice Adelphi, iniziato nel 2011, la nuova edizione critica del saggio, basata sulla versione autografa del manoscritto originale, \u00e8 stata pubblicata a cura di Paola Italia e Giorgio Pinotti.\nStile.\nFra le opere che hanno ispirato lo stile di Gadda nella scrittura di \"Eros e Priapo\" vi sono state l\"Inferno\" di Dante, \"Le sollazzevoli istorie\" di Honor\u00e9 de Balzac, il \"Viaggio sentimentale\" di Laurence Sterne, \"Maia. Laus vitae\" di Gabriele D'Annunzio; fra gli autori antichi, influenti furono le opere di Aristofane, Plauto, Catullo, Giovenale ed infine l\"Apocalisse\", attribuita all'apostolo Giovanni.\nIl saggio \u00e8 anche un laboratorio linguistico nel quale Gadda scatena tutta la sua capacit\u00e0 mimetica e parodica, adottando frequentemente le cadenze e il vocabolario di uno scrittore del Dugento fiorentino, il \u00abDe Madrigal\u00bb, una maschera dello stesso Gadda (\"Al\u00ec Oco De Madrigal\" \u00e8 l'anagramma del nome dell'autore), il quale, con la propria furia linguistica e sintattica, incendia la polemica portandola a vette d'intensit\u00e0 letteraria e intellettuale tra le pi\u00f9 elevate toccate dalla scrittura gaddiana. In merito allo stile linguistico di \"Eros e Priapo\", per Gadda \"la lingua avrebbe dovuto essere una prosa toscana di tipo cinquecentesco: \u00abUna contaminazione Machiavelli-Cellini, fiorentino odierno, con qualche interpolazione dialettale\u00bb\".\nNel saggio non viene mai menzionato il termine \"fascismo\", mentre il nome di Mussolini viene ripetuto con numerosi nomignoli e insulti dal'inizio alla fine; fra questi vi sono: \u00abFurioso Babbeo\u00bb, \u00abil Sozzo nostro\u00bb, \u00abil Somaro principe\u00bb, \u00abil Primo Racimolatore e Fabulatore delle scemenze\u00bb, \u00abil Giuda-Maramaldo\u00bb, il \u00abPaflagone-smargiasso\u00bb, \u00abPriapo moscio\u00bb, \u00abl'Appiccato Carogna\u00bb, \u00abil Gran Correggione del Nulla\u00bb, \u00abil Fava\u00bb, \u00abil Predappio-Fava\u00bb, \u00abil Culone in Cavallo\u00bb, \u00abEl Fava impestatissimo\u00bb, \u00abil Batrace Stivaluto\u00bb, \u00abil Priapo Tumefatto\u00bb, \u00abil Fabulatore ed Ejettatore delle scemenze\u00bb ed \u00abil Grinta\u00bb.\nEsame critico del fascismo italiano.\nUna psicoanalisi del fascismo.\nA differenza di altri scrittori italiani, il distacco dal fascismo da parte di Gadda non si configura come una semplice rimozione dei valori mussoliniani e l'adozione di nuovi o diversi ideali. Gadda sente il bisogno di capire che cosa sia stato il fascismo in Italia, al di l\u00e0 di facili semplificazioni, e di penetrarne la natura pi\u00f9 intima attraverso ricchi aneddoti ed episodi narrativi. Questo lo porta a costruire una vera e propria \u00abpsicoanalisi del fascismo\u00bb, animata da un autentico furore distruttivo, con la quale smonta da cima a fondo le ragioni profonde, di origine psicopatologica, che portarono alla presa di potere di Mussolini, all'instaurazione del regime fascista e alla totale servit\u00f9-adorazione del popolo italiano per il Duce, durata vent'anni.\nFin dal primo paragrafo Gadda lancia la sua accusa al fascismo, quella di aver avuto come programma la cancellazione della vita, l'Eros filosofico appunto, in nome dell'imperio e della repressione:\n\u00abLi associati per cui per pi\u00f9 d'un ventennio \u00e8 venuto fatto di poter taglieggiare a lor posta e coprir d'onta la Italia, e precipitarla finalmente a quella ruina e in quell'abisso ove Dio medesimo ha paura guatare, pervennero a dipingere come attivit\u00e0 politica la distruzione e la cancellazione della vita, la obliterazione totale dei segni della vita. Ogni fatto o atto della vita e della conoscenza \u00e8 reato per chi fonda il suo imperio sul proibire tutto a tutti, coltello alla cintola\u00bb.\nLa psicopatologia del fascismo.\nAl centro della \u00abpsicoanalisi del fascismo\u00bb si staglia la figura di Priapo, divinit\u00e0 greca che per Gadda simboleggia lo sfoggio maschilista, fallocentrico, esibizionista, narcisista e in ultima analisi il carattere nevrotico e isterico del fascismo. La fallocrazia fascista viene da Gadda esaminata nei minimi dettagli, dall'abbigliamento delle camicie nere ai rituali collettivi, dalle grandi adunate romane al totale controllo di ogni aspetto della vita quotidiana degli italiani sotto il regime. Ne risulta non solo un'analisi minuziosa dei simboli e delle parole d'ordine del regime, ma anche una ricostruzione attenta delle radici profonde che il fascismo ha nella storia italiana.\nL'altra divinit\u00e0 greca del titolo del saggio, Eros, riconduce alle fasi dello sviluppo psicosessuale del bambino secondo la teoria della psicoanalisi freudiana. Gadda mette in parallelo la psicologia legata alle pulsioni sessuali inconsce e il fascino che hanno subito gli italiani (in particolare le donne) per la figura di Mussolini.\nSecondo Gadda, il fascismo fu caratterizzato dalla personalizzazione dell'ideologia intorno alla figura centrale di Mussolini (nel libro soprannominato \"Il Fava\"), al suo culto della corporeit\u00e0 e dell'immagine.\nGadda infatti, a differenza di altri critici del regime, non consider\u00f2 il fascismo una dittatura \"caduta dal cielo\" sull'innocente popolo italiano, ma di leggerlo come manifestazione di tendenze di lunga durata della cultura (o piuttosto della mancanza di cultura) nazionale, come epifania di alcune fondamentali manchevolezze del popolo italiano nel suo insieme. In questo Gadda rientra in una lunga tradizione di critici \"anti-italiani\" della cultura nazionale.\nInflussi culturali.\nNella sua ricerca delle cause che portarono alla nascita del fascismo, in quegli anni Gadda divenne un appassionato di psicoanalisi, leggendo e studiando molte opere di Sigmund Freud: l\"Introduzione alla psicanalisi\", i \"Saggi di psicanalisi\", \"Psicopatologia della vita quotidiana\", i \"Saggi di psicanalisi applicata\" e \"Totem e tab\u00f9\". Nel frattempo torn\u00f2 a leggere gli scrittori classici della letteratura latina, in particolare Tacito e Svetonio.\nEra affascinato dalla psicologia di Tiberio, che riviveva quasi nella \u00abevidenza di un referto\u00bb: con la sua reticenza pensosa, lo stanco desiderio di solitudine, il disdegnoso disprezzo del mondo, il rancoroso delirio di persecuzione, le fantastiche turpitudini senili. Tra i moderni, amava soprattutto le \"Memorie\" di Saint-Simon. Non voleva una restaurazione arbitraria di alcuni temi, ma un'immagine totale dell'esistenza, quella stessa che avrebbe inseguito, poco tempo dopo, nel romanzo \"Quer pasticciaccio brutto de via Merulana\"."}
{"id": "279451", "revid": "22828", "url": "https://it.wikipedia.org/wiki?curid=279451", "title": "Matrice positiva definita", "text": ""}
{"id": "279455", "revid": "21371", "url": "https://it.wikipedia.org/wiki?curid=279455", "title": "Pianeti medicei", "text": ""}
{"id": "279467", "revid": "110157", "url": "https://it.wikipedia.org/wiki?curid=279467", "title": "Pianeta ctonio", "text": "Un pianeta ctonio \u00e8 un gigante gassoso privo della caratteristica atmosfera a base di idrogeno ed elio, a causa dell'estrema vicinanza ad una stella. Il nucleo roccioso o metallico rimanente \u00e8 per certi versi simile ad un pianeta terrestre.\nHD 209458 b \u00e8 un esempio di gigante gassoso la cui atmosfera \u00e8 in fase di dissoluzione, sebbene non possa ancora essere propriamente definito un pianeta ctonio n\u00e9 lo diventer\u00e0 nel futuro prossimo. Alcuni scienziati hanno suggerito che Mercurio, la cui densit\u00e0 interna \u00e8 particolarmente elevata e il cui nucleo \u00e8 ricco di elementi metallici, potrebbe essere un pianeta ctonio. Un altro presunto esempio di pianeta di questo tipo \u00e8 Kepler-70 b.\nIl termine \"ctonio\" deriva dall'espressione greca \"chthonia\", che significa \"della Terra\". La mitologia greca contempla almeno tre personaggi con questo nome, tutti correlati in qualche modo con la divinit\u00e0 Demetra."}
{"id": "279468", "revid": "1494169", "url": "https://it.wikipedia.org/wiki?curid=279468", "title": "Siddharta", "text": ""}
{"id": "279474", "revid": "486946", "url": "https://it.wikipedia.org/wiki?curid=279474", "title": "Coder", "text": ""}
{"id": "279475", "revid": "339392", "url": "https://it.wikipedia.org/wiki?curid=279475", "title": "Web coder", "text": ""}
{"id": "279485", "revid": "23013", "url": "https://it.wikipedia.org/wiki?curid=279485", "title": "Freni aerodinamici", "text": ""}
{"id": "279487", "revid": "306856", "url": "https://it.wikipedia.org/wiki?curid=279487", "title": "La rivolta dei santi maledetti", "text": "La rivolta dei santi maledetti \u00e8 un saggio narrativo dello scrittore italiano Curzio Malaparte, pubblicato con il nome Curzio Erich Suckert, per la prima volta nel 1921 con il titolo \"Viva Caporetto!\" e sequestrato dalla censura, quindi ripubblicato nel 1923 come \"La rivolta dei santi maledetti\" e nuovamente sequestrato; venne pubblicato integralmente solo nel 1980, a cura dello storico Mario Isnenghi.\nTrama.\nIl libro racconta, in modo del tutto anticonvenzionale e con intento decisamente provocatorio (a partire dal titolo, nel quale s'inneggia alla grande - e allora recente - vergogna nazionale della rotta di Caporetto) la storia del popolo in armi, cio\u00e8 della partecipazione degli italiani \"all'inutile strage\" (secondo Papa Benedetto XV, secondo altri la quarta guerra d'indipendenza italiana), cio\u00e8 la prima guerra mondiale.\nLa tesi di Malaparte \u00e8 che la catastrofe di Caporetto nasce dall'insipienza dei generali e dall'irresponsabilit\u00e0 della classe politica, e salva della nazione solo i \"santi maledetti\" (cio\u00e8 gli umili soldati di fanteria) e quei giovani rappresentanti dei ceti medi che coi soldati hanno condiviso gli orrori e le sofferenze della guerra di trincea (gli ufficiali subalterni).\nNella rotta di Caporetto, Malaparte vede non la vigliaccheria dei soldati, ma l'incompetenza degli ufficiali superiori, e la ribellione della truppa a una guerra mal condotta, che fino a quel momento era costata la vita di oltre 350.000 italiani. Caporetto \u00e8 quindi, secondo Malaparte, da considerare come l'inizio di una rivoluzione italiana, simile a quella russa, che per\u00f2 si spense immediatamente a causa della mancanza di capi che la sapessero dirigere.\nNel libro, Malaparte fa capire che la vecchia classe dirigente andrebbe rimpiazzata proprio dalle giovani generazioni della borghesia, quei \"buoni ufficiali delle trincee e dei reticolati, i francescani, i \u00abpastori del popolo\u00bb\", che dopo la guerra aderiranno al fascismo, come d'altra parte far\u00e0 lo stesso Malaparte.\nIl libro \u00e8 tra le pi\u00f9 originali riflessioni socioculturali sulla prima guerra mondiale e sull'impatto che ebbe su una societ\u00e0, come quella italiana, ancora poco attrezzata culturalmente per affrontarla. La tecnica narrativa adottata da Malaparte, inoltre, \u00e8 del tutto originale (qualcuno ha parlato del libro come di un \"romanzo collettivo\"), e in pi\u00f9 pagine raggiunge una singolare intensit\u00e0 espressiva, facendo presagire il Malaparte delle opere maggiori."}
{"id": "279488", "revid": "1938966", "url": "https://it.wikipedia.org/wiki?curid=279488", "title": "Deflettore", "text": "In aeronautica il deflettore o diruttore di flusso (o spoiler in inglese) \u00e8 un piano mobile della superficie alare che, se aperto, modifica il profilo aerodinamico dell'ala aumentandone la resistenza e diminuendone la portanza.\nFunzione.\nGli spoiler, a seconda della funzione per la quale sono stati progettati si dividono in tre categorie:\nGround spoiler.\nLa funzione degli spoiler che vengono aperti subito dopo l'atterraggio \u00e8 quella di far perdere portanza alle ali, ottenendo di conseguenza una maggiore aderenza con il suolo. Quando il pilota attiva i \"ground spoiler\", dei piani, solitamente sagomati sul dorso dell'ala ed incernierati anteriormente, si alzano staccando il flusso dal dorso alare. In questo modo la resistenza aerodinamica alare aumenta, mentre la portanza \u00e8 diminuita. La loro funzione \u00e8 quella di migliorare l'aderenza delle ruote dei carrelli con il suolo mentre l'aeroplano rallenta la sua corsa. La forza d'attrito tra i carrelli e la pista (da cui dipende la capacit\u00e0 frenante delle ruote) \u00e8 infatti proporzionale al peso del velivolo che grava sui carrelli stessi, risultante della differenza tra forza peso (diretta verso il basso) e portanza (sempre perpendicolare al piano alare, con verso opposto alla forza peso qualora l'aeromobile si trovasse a terra o in condizioni di volo normale); perci\u00f2 pi\u00f9 bassa \u00e8 la portanza, migliore \u00e8 l'aderenza delle ruote con il terreno e quindi l'efficienza dell'impianto frenante. Anche la resistenza addizionale contribuisce a rallentare la corsa.\nRoll spoiler.\nSi possono usare gli spoiler anche disaccoppiati per ottenere un rollio meno oneroso per la resistenza strutturale delle ali. I grandi velivoli infatti usano ali di maggiore larghezza e l'azionamento degli alettoni a velocit\u00e0 elevate potrebbe comportare momenti tali da generare nell'ala sforzi torsionali eccessivi o un fenomeno di aeroelasticit\u00e0 statica quale l'inversione dei comandi. Su questi aerei quando si compie una rollata a velocit\u00e0 elevate, supponiamo verso destra, automaticamente si alzer\u00e0 lo spoiler di destra, diminuendo la portanza solo su quella semiala, che quindi tender\u00e0 ad abbassarsi. Inoltre la sua resistenza risulter\u00e0 aumentata e l'aereo tender\u00e0 ad imbardare verso destra. Sui moderni velivoli da trasporto, questa imbardata \u00e8 generalmente corretta in maniera automatica da un opportuno movimento del timone comandato dall'autopilota.\nDiruttori.\nI diruttori sono usati in volo come aerofreni, aumentando la resistenza aerodinamica e diminuendo la portanza. In questo modo il velivolo pu\u00f2 perdere quota senza aumentare la velocit\u00e0 o perdere velocit\u00e0 senza variare la quota.\nIl diruttore nell'aliante.\nAnche nell'aliante i diruttori hanno la funzione di peggiorare le caratteristiche aerodinamiche del velivolo: avendo gli alianti, quelli moderni in particolare, rapporti di planata elevatissimi (l'efficienza, spesso superiore a 40) si ha l'esigenza, in alcune fasi del volo, ad esempio il finale che precede l'atterraggio, di peggiorare queste caratteristiche. Sono quindi utilizzati quando bisogna \"scendere rapidamente\", senza poter per\u00f2 variare l'assetto, cosa che porterebbe a variazioni di velocit\u00e0.\nDurante il volo non influiscono sulle prestazioni, ma all'occorrenza, fuoriescono dalla parte superiore delle ali (e talvolta dalla parte inferiore), fungendo da \"freno\", facendo s\u00ec che la portanza scompaia nel tratto dell'ala interessato, e generando una notevole resistenza; questo non influisce sulla velocit\u00e0 e neanche sulla portanza totale (quella sviluppata da tutta la superficie alare), che diminuita inizialmente torna poi costante, si limita quindi a far crescere di molto la resistenza del profilo. Dato che l'efficienza \u00e8 data dal rapporto tra portanza (\"P\") e resistenza (\"R\") secondo:\naumentando \"R\" e mantenendo \"P\" costante, \"E\" diminuisce, il risultato \u00e8 una traiettoria molto pi\u00f9 inclinata, ma senza variazioni di pendenza dell'aerodina.\nSono comandati da una leva, posta sulla sinistra dell'abitacolo e di colore blu (standard aeronautico), che se tirata sblocca e poi aziona i diruttori. La loro escursione \u00e8 regolabile.\nGeneralmente tirando il comando a fondo corsa si agisce sui freni del carrello (dipende dal modello d'aliante); esistono particolari modelli integrati nei flap; anche se in disuso alcuni alianti montano piccoli paracadute, posti in coda, estendibili con la stessa funzione, non possono per\u00f2 essere regolati o ripiegati in volo, sono perci\u00f2 \"monouso\" e azionarli nel momento sbagliato obbliga il pilota a doverli sganciare."}
{"id": "279490", "revid": "712828", "url": "https://it.wikipedia.org/wiki?curid=279490", "title": "Ered Nimrais", "text": ""}
{"id": "279492", "revid": "1005847", "url": "https://it.wikipedia.org/wiki?curid=279492", "title": "Lago di Varano", "text": "Il lago di Varano \u00e8 un lago pugliese appartenente per intero alla provincia di Foggia diviso tra i comuni di Cagnano Varano, Carpino ed Ischitella. Con una superficie di circa 60,5\u00a0km\u00b2 risulta essere il maggiore lago costiero italiano, oltre ad essere il settimo lago della penisola e il pi\u00f9 grande dell'Italia meridionale.\nGeografia.\nSituato sulla costa settentrionale della penisola garganica, \u00e8 tradizionalmente chiamato \"lago\", anche se si tratta di una \"laguna\" ed \u00e8 dunque un bacino di acqua salata, pur presentando una salinit\u00e0 di circa un terzo inferiore a quella del vicino mare Adriatico. Scavato nella massa calcarea garganica, tra il promontorio di Monte Devio e la punta di Rodi Garganico, ha forma vagamente trapezoidale che si estende per una larghezza di circa 10\u00a0km, risultando incassato all'interno del promontorio garganico per circa 7\u00a0km. \nIl suo perimetro misura circa 33\u00a0km, la sua superficie \u00e8 pari a 60,5\u00a0km\u00b2 e la profondit\u00e0 delle acque varia da 2 a circa 5 metri (con una media di 3 metri), a seconda dei luoghi, man mano che ci si allontana dalla riva verso il centro del bacino.\nA nord \u00e8 separato dal mare Adriatico da una strettissima linea di terra, chiamata \u201cisola\u201d, lunga circa 10\u00a0km e larga 1\u00a0km, coperta di pini, eucalipti e altre piante. \nIl lago \u00e8 alimentato da due sorgenti sotterranee e comunica con il mare Adriatico tramite due canali: la foce di Varano e la foce di Capojale.\nLe acque del lago bagnano i territori comunali di Cagnano Varano, Carpino e Ischitella, ma nessun centro abitato si affaccia direttamente sullo specchio lacustre.\nFormazione.\nNel I secolo d.C., secondo la documentazione di Plinio il Vecchio, al posto dell'attuale lago esisteva solo un'insenatura (o un golfo) chiamato dal naturalista latino Seno Uriano.\nLa formazione di un cordone litoraneo, avvenuta ad opera delle correnti marine e dei venti che hanno trasportato i detriti dai fiumi che hanno foce nel medio Adriatico, ha chiuso quest'insenatura marina facendo nascere in tal modo il \"lago\" di Varano.\nRiserva naturale Isola di Varano.\nSulla stretta striscia costiera che separa il lago dal mare Adriatico \u00e8 istituita, dal 1977, una riserva naturale."}
{"id": "279493", "revid": "125354512", "url": "https://it.wikipedia.org/wiki?curid=279493", "title": "Metilazione del DNA", "text": "In biochimica, la metilazione del DNA \u00e8 una modificazione epigenetica del DNA. Il processo consiste nel legame di un gruppo metile (-CH3) ad una base azotata.\nDifferenti basi azotate possono subire questo tipo di modificazione per diverse funzioni.\nL'adenina pu\u00f2 essere metilata a livello delle sequenze GmeATC del genoma di alcuni batteri come \"Escherichia coli\" dall'enzima dam (DNA adenina metilasi). La funzione di questa metilazione \u00e8 quella di proteggere il genoma della cellula dall'attacco delle endonucleasi di restrizione da lei stessa prodotte, come mezzo di resistenza all'attacco di fagi.\nUn altro esempio di metilazione del DNA \u00e8 la metilazione della citosina, che costituisce la quasi totalit\u00e0 della metilazione di DNA eucariotico. Nei mammiferi, la 5-metil-citosina (5meC o 5mC) si trova quasi esclusivamente nel dinucleotide CpG (citosina seguita da una guanina) nella regione codificante dei geni. Il dinucleotide CpG \u00e8 poco rappresentato nel DNA degli eucarioti poich\u00e9 soggetto a mutazione secondaria a metilazione. Il genoma dei mammiferi \u00e8 quasi del tutto metilato, a eccezione di alcune zone ricche del dinucleotide CpG che per questo vengono chiamate isole CpG, solitamente abbondanti in regioni regolative e promotori dei geni eucariotici; la metilazione di queste sequenze aumenta in particolari patologie come la sindrome di Prader-Willi. La metilazione fisiologica del DNA in queste regioni dipende da proteine chiamate DNA-metil-transferasi o DNMTs (es. 1, 3a 3b) ed \u00e8 un fenomeno che interviene nel controllo dell'espressione genica, nell'inattivazione del cromosoma X, nella struttura cromatinica e nell'imprinting genomico.\nLa metilazione della citosina \u00e8 anche un importante fattore di mutazione. Infatti mentre la deaminazione della citosina produce uracile -una base azotata che non appartiene al DNA (bens\u00ec all'RNA) ed \u00e8 immediatamente riconosciuta come estranea- la deaminazione della 5-metil citosina (5meC) la trasforma in timina, generando un \"mismatch\", nel quale il sistema di riparazione dei mismatch (\"mismatch repair\") non sempre preserva la corretta base azotata.\nSi sospetta che sia implicata anche nel taglio degli introni, e nella modifica degli esoni.\nNei mammiferi.\nLa metilazione del DNA \u00e8 essenziale per il normale sviluppo e questa \u00e8 associata con alcuni processi chiave, tra cui l'imprinting genomico, l'inattivazione del cromosoma X, la soppressione di elementi ripetitivi e la carcinogenesi.\nTale metilazione \u00e8 una modificazione biochimica e coinvolge l'aggiunta di un gruppo metile al livello del carbonio-5 della citosina, quasi esclusivamente nel contesto del dinucleotide CpG. La connessione tra metilazione del DNA e trascrizione genica \u00e8 stata intensamente studiata negli ultimi 40 anni; il modello che attualmente gode di consenso trasversale nella comunit\u00e0 scientifica vede la metilazione del DNA associata a repressione della trascrizione. In particolar modo, la metilazione di un promotore a monte di un gene causerebbe la sua repressione, che a sua volta pu\u00f2 essere invertita o alleviata tramite demetilazione della stessa sequenza. In altre parole, i diversi pattern di metilazione, dunque, regolano l'accensione e lo spegnimento di alcuni geni. \u00c8 chiaro che un errore nella metilazione del DNA determina un cambiamento nell'organizzazione spaziale della cromatina e ci\u00f2 determina, a sua volta, delle \u2018'stonature'\u2019; situazioni di ipo- o iper-metilazione, possono portare rispettivamente all'accensione o spegnimento di geni che agiscono come oncosoppressori o nei meccanismi di riparo del DNA. Epimutazioni di questo tipo sono state identificate in molti tipi di tumori.\nLa metilazione del DNA a livello di isole CpG \u00e8 associata con repressione genica. Tali isole CpG, sono preferenzialmente localizzate al promotore dei molti geni, in particolar modo di geni house-keeping e in alcuni geni tessuto-specifici.\nLa 5-metil-citosina \u00e8 pi\u00f9 instabile, pi\u00f9 soggetta a mutazioni e tende a deaminare rispetto alla citosina non modificata. La deaminazione della citosina causa la formazione di uracile (una base azotata normalmente non presente nel DNA ma nell'RNA), mentre la deaminazione della 5mC porta alla timina che non \u00e8 pi\u00f9 appaiata alla guanina dell'altro filamento. Quest'ultima \u00e8 pi\u00f9 frequente della prima anche a causa dell'efficienza dei meccanismi di riparo nel riconoscere i due tipi di mutazione. Una volta stabilito lo schema di metilazione, questo viene mantenuto ad opera di DNA-metil-transferasi di mantenimento, le quali hanno una particolare affinit\u00e0 per le sequenze emi-metilate, e tendono dunque a metilare il nuovo filamento formatosi su uno stampo gi\u00e0 metilato.\nNelle cellule dei mammiferi, esistono inoltre, degli elementi cis-agenti che sono dispersi in tutto il genoma e fungono da elemento segnale o limite per la propagazione della metilazione.\nDNA metiltransferasi.\nNelle cellule di mammifero, la metilazione del DNA si verifica principalmente nella posizione C5 della citosina nel contesto di dinucleotidi CpG ed \u00e8 effettuata da una famiglia di enzimi chiamata DNMT (DNA-metil-transferasi). In particolar modo DNMT1 \u00e8 responsabile del mantenimento del pattern di metilazione sui filamenti sintetizzati ad ogni ciclo di replicazione.\n In assenza di DNMT1, l'apparato di replicazione produce filamenti di DNA che non vengono metilati causando una \"diluizione\" della metilazione e di conseguenza un processo di demetilazione \"passiva\" (che cio\u00e8 non comporta la rimozione attiva del gruppo metile dalla citosina gi\u00e0 metilata).\nSi pensa che DNMT3a e DNMT3b siano le metiltransferasi coinvolte nella metilazione de novo. In aggiunta ad esse, DNMT3L \u00e8 una proteina che non ha attivit\u00e0 catalitica ma si pensa abbia attivit\u00e0 regolatrice delle metiltransferasi de novo, aumentando la loro capacit\u00e0 di legarsi al DNA e stimolando la loro attivit\u00e0. Infine, DNMT2 (TRDMT1) \u00e8 stato identificato come un omologo delle DNA metiltransferasi, e contiene tutti i 10 motivi di sequenza comuni a tutte le DNA metiltransferasi; tuttavia, DNMT2 (TRDMT1) non metila il DNA, ma metila citosina-38 nel loop dell'anticodonedell'acido aspartico tRNA.\nDal momento che molti geni oncosoppressori sono silenziati dalla metilazione del DNA durante la carcinogenesi, ci sono stati tentativi di ri-esprimere questi geni inibendo le DNMTs. La decitabina \u00e8 un analogo nucleosidico che inibisce DNMTs intrappolandole in un complesso covalente sul DNA, impedendo la fase di \u03b2-eliminazione della catalisi, con conseguente degradazione degli enzimi. Tuttavia, affinch\u00e9 la decitabina sia attiva, deve essere incorporata nel genoma della cellula, che pu\u00f2 causare mutazioni nelle cellule figlie se la cellula non muore. Inoltre, la decitabina \u00e8 tossica per il midollo osseo, e ci\u00f2 limita la sua capacit\u00e0 terapeutica. Al momento non \u00e8 ancora chiaro se DNMT1 da sola \u00e8 sufficiente a riattivare geni oncosoppressori silenziati dalla metilazione del DNA.\nMetilazione del DNA nel cancro.\nLa metilazione del DNA \u00e8 un importante regolatore della trascrizione genica ed \u00e8 stato dimostrato che la metilazione anormale o anomala del DNA \u00e8 associata al silenziamento genico non programmato, ed i geni con alti livelli di 5-metilcitosina nella regione del promotore, sono trascrizionalmente silenziati. La metilazione del DNA \u00e8 essenziale durante lo sviluppo embrionale, e nelle cellule somatiche, i pattern di metilazione del DNA sono generalmente trasmessi alle cellule figlie con un'alta fedelt\u00e0. I pattern anormali di metilazione del DNA sono stati associati ad un gran numero di neoplasie umane e si trovano in due forme distinte: ipermetilazione e ipometilazione rispetto al tessuto normale. L'ipermetilazione \u00e8 una delle principali modifiche epigenetiche che reprimono la trascrizione attraverso la regione promotrice di un gene oncosoppressore. L'ipermetilazione si verifica in genere nelle isoleCpG nella regione del promotore ed \u00e8 associata con l'inattivazione genica. L'ipometilazione globale \u00e8 stata anche coinvolta nello sviluppo e nella progressione del cancro attraverso meccanismi diversi.\nNelle piante.\nSono stati fatti notevoli progressi nel capire la metilazione del DNA nel modello vegetale Arabidopsis thaliana. La metilazione del DNA nelle piante differisce da quello dei mammiferi: mentre la metilazione del DNA nei mammiferi si verifica principalmente sul nucleotide citosina in un sito CpG, nelle piante la citosina pu\u00f2 essere metilati in CpG, CpHpG e siti CpHpH (where H = A, C or T) .\nI principali enzimi DNA-metiltransferasi di Arabidopsis, che trasferiscono e attaccano covalentemente gruppi metilici sul DNA, sono DRM2, MET1 e CMT3. Sia il DRM2 e MET1 hanno un'importante omologia, rispettivamente, con le metiltransferasi dei mammiferi DNMT3 e DNMT1, invece CMT3 \u00e8 l'unica proteina del regno vegetale. Ci sono attualmente due classi di DNA metiltransferasi: 1) la classe de novo, o enzimi che creano nuovi segnali di metilazione del DNA e 2) una classe di mantenimento che riconosce i segnali di metilazione sul filamento stampo di DNA e trasferisce la metilazione ne filamenti che hanno come stampo quelli gi\u00e0 metilati, dopo la replicazione del DNA. DRM2 \u00e8 l'unico enzima che \u00e8 stato implicato come DNA metiltransferasi de novo. DRM2 inoltre \u00e8 stato indicato, insieme a MET1 e CMT3 per essere coinvolto nel mantenimento dei segnali di metilazione attraverso la replicazione del DNA. Altre DNA metiltransferasi sono espresse nelle piante, ma non hanno alcuna funzione nota.\nNon \u00e8 chiaro come la cellula determina la posizione della metilazione de novo del DNA, ma si pensa che sia coinvolta la metilazione del DNA diretta dall'RNA. In RdDM, sono prodotti specifici trascritti di RNA a partire da DNA stampo e questo RNA assume una struttura secondaria detta double-strand. Gli RNA double-strand, sia attraverso l'siRNA o microRNA, dirigono il percorso di metilazione de novo nel punto originario del genoma in cui \u00e8 stato prodotto l'RNA. Questo tipo di meccanismo \u00e8 importante per la difesa cellulare contro i virus a RNA e/o trasposoni, che spesso formano un RNA ds che pu\u00f2 essere mutagenico per il genoma."}
{"id": "279495", "revid": "767487", "url": "https://it.wikipedia.org/wiki?curid=279495", "title": "Aerofreno", "text": "In aeronautica, gli aerofreni, superfici di controllo automatico secondarie, sono paratie mobili che vengono estratte dalla carenatura o dal dorso alare con lo scopo di ridurre o non far aumentare la velocit\u00e0.\nCaratteristiche.\nLa differenza tra gli aerofreni ed i diruttori di flusso (anche detti \"spoiler\") risiede nel fatto che mentre lo scopo principale dell'aerofreno \u00e8 quello di aumentare la resistenza aerodinamica, influendo il minimo possibile sulla portanza, quello del diruttore \u00e8 di abbassare la portanza dell'ala, influendo solo marginalmente sulla resistenza.\nL'azione sull'aeroplano \u00e8 di tipo aerodinamico, quando l'aerofreno viene estratto, il flusso viene compresso sul dorso a scapito dell'energia cinetica dell'aeromobile. Sul ventre della paratia invece si crea un ricircolo nel quale non si recupera l'energia dispersa. Anche la Bugatti Veyron ne monta uno per frenare la sua corsa da 407 km/h a zero in meno di 10 secondi."}
{"id": "279496", "revid": "767487", "url": "https://it.wikipedia.org/wiki?curid=279496", "title": "Mille Petrozza", "text": "Biografia.\nDi origini italiane, e precisamente di Cutro (KR), ha fondato nel 1982 una band chiamata Tormentor che in seguito ha rinominato Kreator. Petrozza e J\u00fcrgen Reil sono i due soli membri originali che ancora oggi fanno parte del gruppo.\nNel 1994 ha suonato la chitarra nella metal band Voodoocult, con altre personalit\u00e0 di rilievo nel mondo dell'heavy metal quali Dave Lombardo e Chuck Schuldiner."}
{"id": "279504", "revid": "205250", "url": "https://it.wikipedia.org/wiki?curid=279504", "title": "Mario Citroni", "text": "Biografia.\nSi \u00e8 formato presso l'universit\u00e0 di Pisa e la Scuola Normale Superiore di Pisa; ha insegnato letteratura latina presso l'Universit\u00e0 di Firenze, dove \u00e8 stato anche membro del Collegio di Dottorato dell'Istituto Superiore di Studi Umanistici. Attualmente ricopre la carica di direttore dell'Istituto italiano di scienze umane a Firenze.\nHa pubblicato studi riguardanti i principali poeti latini dall'et\u00e0 repubblicana all'et\u00e0 imperiale, con anche approfondimenti circa l'eredit\u00e0 della poesia latina nella cultura umanistica e rinascimentale.\nNell'edizione del primo libro degli epigrammi di Marziale, Citroni propone una sua interpretazione del poeta latino, fino ad allora, sostiene, sottovalutato dalla critica e considerato alla stregua di un poeta cortigiano; Citroni pone in rilievo lo spessore letterario degli epigrammi di Marziale, collocati nel solco della tradizione satirica romana, in particolare da Catullo e Orazio, mettendone anche in luce gli elementi ludici caratteristici della tradizione dei Saturnalia, una serie di feste equiparabili al nostro carnevale.\nUn altro filone di studio riguarda, invece, il rapporto tra poeta e pubblico nella Roma antica: dopo una serie di contributi preparatori, lo studioso ha nel 1995 pubblicato il libro \"Poesia e lettori in Roma antica\", nel quale sostiene che le aspettative del pubblico finissero spesso per condizionare la produzione dei pi\u00f9 importanti poeti latini, secondo modalit\u00e0 che per molti aspetti ricordano le moderne tecniche di mercato.\nHa inoltre realizzato interventi nel campo della didattica, nel quale campo ha sostenuto la necessit\u00e0 di una continua apertura dello studio dell'antico all'analisi delle tecniche di comunicazione e alle prospettive multidiscliplinari, in particolare per quanto riguarda la Fortuna dell'Antico nella cultura moderna.\nGli ultimi articoli di Citroni hanno come oggetto specifico la nascita della categoria di \"classico\" nella letteratura latina con alcuni interventi dedicati in particolare all'analisi del decimo libro dell'opera oratoria di Quintiliano.\n\u00c8 sposato con Sandra Marchetti, che insegna letteratura latina all'Universit\u00e0 di Firenze.\nVicende giudiziarie.\nNel 2011 \u00e8 rimasto coinvolto (ma poi prosciolto l'anno seguente) in un'inchiesta sulla gestione dissennata dell'Istituto italiano di scienze umane."}
{"id": "279507", "revid": "289247", "url": "https://it.wikipedia.org/wiki?curid=279507", "title": "Newcastle United", "text": ""}
{"id": "279508", "revid": "1921867", "url": "https://it.wikipedia.org/wiki?curid=279508", "title": "Billy Howerdel", "text": "Biografia.\nPrimi anni.\nBilly Howerdel, prima di formare gli A Perfect Circle, era un tecnico del suono di band e artisti come Faith No More, David Bowie, Smashing Pumpkins, Guns N' Roses e Nine Inch Nails. Nel 1992, mentre era tecnico con i Fishbone, conobbe Maynard James Keenan, cantante dei Tool. I due fecero amicizia, e Howerdel sottopose dei demo a Keenan per averne un giudizio. La musica registrata da Howerdel suscit\u00f2 interesse nel cantante dei Tool, e i due rimasero d'accordo che, compatibilmente con i propri impegni, avrebbero cercato di sviluppare qualcosa insieme.\nNel 1996 Howerdel si trov\u00f2 ad essere il tecnico per i Tool, durante la registrazione e il tour successivo alla pubblicazione dell'album \"\u00c6nima\". Durante questo periodo, approfond\u00ec il discorso fatto anni prima con Keenan, e dato che negli anni a seguire, il cantante dei Tool ebbe un break con la sua band principale dovuto a questioni legali con la propria casa discografica, i due crearono nel 1999 gli A Perfect Circle. \nA Perfect Circle.\nLa band appena nata pubblic\u00f2 nel 2000 il suo primo album, \"Mer de Noms\", dove Howerdel oltre a suonare la chitarra, scrisse anche la musica e produsse l'album. La line-up della band fu completata per quell'album da Josh Freese alla batteria, Troy Van Leeuwen alla chitarra e Paz Lenchantin al basso.\nLa band ottenne un notevole successo, ma successivamente sub\u00ec dei lunghi anche se temporanei stop, dovuti principalmente agli impegni di Keenan con i Tool, ma anche alla defezione nel frattempo di altri membri, come Paz Lenchantin e Troy van Leeuwen. Infatti l'album successivo degli A Perfect Circle vide la luce ben tre anni dopo, nel 2003, con il titolo \"Thirteenth Step\".\nL'anno successivo la band di Howerdel pubblicher\u00e0 il terzo album, \"Emotive\", disco con solo due pezzi originali e per il resto rivisitazioni di brani di altri musicisti, come Depeche Mode, John Lennon e Black Flag. Sempre nel 2004 gli A Perfect Circle pubblicano l'album di remix \"Amotion\", che comprende un DVD contenente tutti i video musicali della band pi\u00f9 vari extra e un CD con pezzi della band remixati.\nProgetti collaterali.\nNel 2005 ha scritto ed inciso la musica per il videogioco \"Jak X: Combat Racing\", che ospita anche remix delle sue canzoni fatti da altri musicisti come Danny Lohner, Josh Freese, Troy van Leeuwen, Paz Lenchantin, Atom Willard degli The Offspring, Joey Castillo dei Queens of the Stone Age, e Wes Borland dei Limp Bizkit.\nVerso la fine del 2005 ha dichiarato di stare lavorando alla stesura di nuovi brani, che per\u00f2 non si sa se verranno utilizzati con gli A Perfect Circle, o in un progetto in solitario.\nNel 2008 registra, insieme a Josh Freese e ad altri musicisti, l'album \"Keep Telling Myself It's Alright\" con il suo progetto parallelo denominato Ashes Divide.\nNel febbraio 2022, dopo delle dichiarazioni di Maynard James Keenan nel novembre 2021, Howerdel annuncia l'imminente uscita del primo album come solista, staccato dal progetto Ashes Divide. Il primo singolo del disco, \"Poison Flowers\", \u00e8 previsto per il 4 marzo successivo."}
