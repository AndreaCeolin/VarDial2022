{"id": "362616", "revid": "729019", "url": "https://it.wikipedia.org/wiki?curid=362616", "title": "Sojuz 34", "text": "Sojuz 34 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Anche se il lancio della capsula spaziale avvenne privo di equipaggio, il volo viene considerato come trentatreesimo volo equipaggiato, dato che ha fatto atterrare l'equipaggio base della stazione spaziale. In assoluto si tratt\u00f2 del cinquantaquattresimo volo nell'ambito del programma Sojuz sovietico nonch\u00e9 del decimo volo (equipaggiato) verso la predetta stazione spaziale (l'ottavo - a causa degli insuccessi della Sojuz 25 e Sojuz 33 - che riusc\u00ec effettivamente a svolgere la manovra di aggancio).\nMissione.\nLa Sojuz 34 venne lanciata verso la stazione spaziale Saljut 6 priva di equipaggio. Infatti le riserve d'energia della navicella spaziale Sojuz 32 che aveva portato in orbita l'equipaggio base della predetta stazione si stavano esaurendo e pertanto non pot\u00e9 essere garantito il ritorno sicuro dell'equipaggio a bordo di questa capsula. Come al solito si pensava di scambiare semplicemente le due capsule durante la prima missione successiva al lancio dell'equipaggio base, in questo caso durante Sojuz 33. Detta missione non riusc\u00ec ad effettuare la manovra di aggancio e pertanto si rese necessario lanciare questa capsula priva di equipaggio onde garantire un ulteriore permanenza nello spazio. Le esperienze negative dell'insuccesso della Sojuz 33 contribuirono decisamente nello svolgimento di questa missione e pertanto l'aggancio automatico riusc\u00ec senza particolar problemi. Cos\u00ec il terzo equipaggio base, il quale viene spesso indicato sotto la denominazione di Saljut 6 (EO-3), termin\u00f2 con l'atterraggio avvenuto il 19 agosto 1979 nella steppa del Kazakistan la sua missione dopo 175,02 giorni di volo nello spazio, raggiungendo cos\u00ec un nuovo record mondiale di permanenza nell'orbita terrestre.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "362618", "revid": "599013", "url": "https://it.wikipedia.org/wiki?curid=362618", "title": "Sistema informativo delle operazioni degli enti pubblici", "text": "Il sistema informativo delle operazioni degli enti pubblici (in acronimo SIOPE) \u00e8 un sistema di rilevazione telematica degli incassi e dei pagamenti effettuati dai tesorieri (o cassieri) degli enti della pubblica amministrazione italiana.\nStoria.\nIl sistema fu previsto dalla legge 27 dicembre 2002, n. 289, per superare alcune disposizioni in tema di contabilit\u00e0 pubblica previste dalla legge 5 agosto 1978, n. 468. Dopo le prime rilevazioni sperimentali nel 2005, il sistema and\u00f2 a regime a partire dal 1\u00ba gennaio 2006. La disciplina venne dettata dall\u2019articolo 14, commi dal 6 all\u201911, della 31 dicembre 2009, n. 196.\nCaratteristiche.\nLa realizzazione del SIOPE nasce dall'esigenza di superare le disomogeneit\u00e0 tra i dati rilevati dai differenti sistemi contabili delle amministrazioni pubbliche, oltre che l'inadeguatezza conoscitiva e temporale della attuale rilevazione trimestrale sui flussi di cassa.\n\u00c8 previsto che il SIOPE coinvolga tutte le amministrazioni pubbliche (Stato, regioni, province, comuni, universit\u00e0, ASL e altri enti pubblici). I dati sulle operazioni sono classificati secondo codici uniformi su tutto il territorio nazionale, per tipologia di enti.\nGestione dei dati.\nLa gestione della banca dati su cui affluiscono le informazioni del SIOPE \u00e8 affidata alla Banca d'Italia."}
{"id": "362620", "revid": "1982", "url": "https://it.wikipedia.org/wiki?curid=362620", "title": "Protocolli dei saggi di Sion", "text": ""}
{"id": "362626", "revid": "110157", "url": "https://it.wikipedia.org/wiki?curid=362626", "title": "V\u00e9g\u00e9tal", "text": "V\u00e9g\u00e9tal (2006) \u00e8 il secondo album della cantante \u00c9milie Simon.\nIl disco.\nPubblicato nel marzo 2006, \"V\u00e9g\u00e9tal\" \u00e8 il secondo album solista della cantautrice francese \u00c9milie Simon, dopo la parentesi cinematografica che l'ha vista come compositrice della colonna sonora del film \"La marcia dei pinguini\". Anche questo album \u00e8 ricco di campionature e distorsioni, mantenendo intatto il sound che caratterizza l'opera della cantante.\nForte, come suggerisce il titolo, il rimando al mondo vegetale in cui vi \u00e8 un collegamento praticamente in ogni composizione, da \"Fleur de saison\", il primo singolo estratto dall'album, a \"Rose hybride de th\u00e9\". Torna anche l'alternanza tra canzoni in francese e canzoni in inglese, come \"Sweet Blossom\", opera le cui atmosfere ricordano, come nel precedente lavoro, le composizioni di Danny Elfman, per larga parte grazie ai cori e l'utilizzo di carillon.\nLe campionature vanno dallo scialaquio dell'acqua, come in \"Swimming\" allo scoppiettare del fuoco in \"En cendres\" (in realt\u00e0 eseguito torcendo un fascio di paglia secca, come si pu\u00f2 vedere durante il live L'Olympia). Vengono cos\u00ec toccati tutti gli elementi della natura in un tripudio di simbologia e rimandi al ciclo vitale."}
{"id": "362678", "revid": "1522738", "url": "https://it.wikipedia.org/wiki?curid=362678", "title": "Telespalla Mel", "text": ""}
{"id": "362706", "revid": "339392", "url": "https://it.wikipedia.org/wiki?curid=362706", "title": "Elizabeth Hoover", "text": ""}
{"id": "362707", "revid": "1269173", "url": "https://it.wikipedia.org/wiki?curid=362707", "title": "Cinevulfo del Wessex", "text": "Succedette a Sigeberto del Wessex, che era stato deposto. Dopo l'assassinio di Ethelbald di Mercia, questo regno entr\u00f2 in un periodo di disordine e di lotte civili tra i vari pretendenti al trono. Cinevulfo ne approfitt\u00f2 per dichiarare l'indipendenza del Wessex: attorno al 758 strapp\u00f2 il Berkshire ai merciani. Cinevulfo fu anche spesso in guerra con i gallesi.\nNel 779 Cinevulfo fu sconfitto da Offa di Mercia nella battaglia di Bensington e Offa riconquist\u00f2 il Berkshire e forse anche Londra. Nonostante questa sconfitta, non sembra che Cinevulfo sia stato assoggettato a Offa (come invece il suo successore, Beorhtric). Nel 786 Cinevulfo fu ucciso a tradimento nella contea di Wiltshire, da Cineardo, fratello del deposto Sigeberto. Alcuni storici hanno speculato che questo racconto nella \"Cronaca anglosassone\" potrebbe essere ispirata ad una storia tradizionale e quindi non storicamente accurato.\nFonti.\n(The Online Medieval and Classical Library). Vedi anno 755."}
{"id": "362729", "revid": "1123126", "url": "https://it.wikipedia.org/wiki?curid=362729", "title": "Congregazione camaldolese", "text": "La congregazione camaldolese dell'Ordine di San Benedetto (\"Ordo Camaldulensium\") \u00e8 una congregazione monastica cattolica fondata tra il 1024 e il 1025 da san Romualdo, monaco benedettino.\nStoria.\nRomualdo cerc\u00f2 di coniugare la tradizione monastica orientale e quella occidentale, soprattutto benedettina.\nIl motto \u00e8 \"\"Ego vobis, vos mihi\" (traduzione dal latino: \"Io sono per voi, Voi siete per me\"\").\nLa congregazione camaldolese coniuga la dimensione comunitaria e quella solitaria, espressa, architettonicamente, dalla presenza sia dell'eremo sia del monastero. Questa comunione di vita comunitaria ed eremitica \u00e8 espressa anche nello stemma, formato da due colombe che si abbeverano a un solo calice.\nDopo il Concilio Vaticano II, grazie all'attenzione al cristianesimo orientale, le comunit\u00e0 Camaldolesi sono tornate a essere luogo privilegiato per il dialogo interreligioso e, attraverso l'organizzazione degli annuali Colloqui ebraico-cristiani di Camaldoli, del dialogo ebraico-cristiano.\nMonasteri.\nCasa madre della congregazione \u00e8 l'Eremo di Camaldoli presso Arezzo. Essa \u00e8 punto di riferimento di dieci comunit\u00e0 maschili presenti in Italia, Stati Uniti d'America, Brasile e India.\nLa prima comunit\u00e0 femminile camaldolese fu fondata dal beato Rodolfo nel 1086 a San Pietro a Luco di Mugello (FI), con la regola degli eremiti camaldolesi.\nIn Toscana altri monasteri furono a Bibbiena (secolo XII), nella cui toponomastica oggi \u00e8 rimasta la \"via delle Monache\"; a Quarto di Firenze (San Giovanni Evangelista di Boldrone) e nella casa e chiesa di Sant'Agata in via San Gallo sempre a Firenze. Verso la met\u00e0 del secolo XI nasce nell'alta Valdelsa, fra San Gimignano e Certaldo, un vero \"distretto\" camaldolese con la presenza di quattro monasteri fra loro collegati anche se formalmente indipendenti: nel 1059 il monastero di Badia a Cerreto e nel 1073 l'abbazia di Badia Elmi, gi\u00e0 esistente dal 1034, viene posta dal vescovo di Volterra sotto la direzione spirituale dell'eremo di Camaldoli; nel 1085 la famiglia cadolingia di Bulgarello di Ridolfo donava allo stesso eremo cinque chiese con le loro pertinenze per far nascere il monastero di Mucchio; a essi si aggiunse poi l'insediamento di San Mariano sul crinale fra la Valdelsa e la Valdera. \nIn Valdera si trovava anche la Badia e chiesa di Santa Maria a Morrona, centro delle terre dei Cadolingi che si estendevano tra Colline Pisane e Colline Livornesi. \nLa comunit\u00e0 di Pratovecchio nel Monastero di San Giovanni Evangelista \u00e8 tuttora esistente. Numerose le presenze camaldolesi in Alta Valle del Tevere, area nella quale il monachesimo camaldolese ha esercitato una larga influenza a partire dal XII secolo. Nel territorio i camaldolesi sono presenti con la grande abbazia di Sansepolcro (fondata prima del 1013 e divenuta camaldolese tra 1137 e 1187), l'abbazia di Anghiari, i priorati di San Clemente a Toppole e di San Pietro alla Scatorbia a Citt\u00e0 di Castello, la pieve di Santa Maria Annunziata alla Sovara, l'insediamento castrense di Pianettole e quello rurale di Santa Maria di Bolsemolo, a sud di Citt\u00e0 di Castello. Nel territorio di Perugia sono camaldolesi i monasteri di San Severo e Santa Trinit\u00e0 della Pallotta, mentre in diocesi di Assisi si ricorda il priorato di Sant'Angelo di Rosciano, tutti e tre dipendenti dall'abate di Sansepolcro. In Toscana la Divisione di Paleopatologia dell'Universit\u00e0 di Pisa sta conducendo, da oltre cinque anni, lo scavo archeologico sistematico della grande abbazia camaldolese di San Pietro di Pozzeveri (Badia Pozzeveri), in comune di Altopascio (Lucca), con risultati importanti sull'organizzazione e sulla cultura materiale del monastero.\nIn Romagna vanno ricordati almeno: il monastero di Classe \"dentro\" (attuale Biblioteca Classense) presso Ravenna, tra i pi\u00f9 grandi e magnificienti dell'ordine, costruito a partire dal 1512 dopo la Battaglia di Ravenna ed erede di quello, presso la Basilica di Sant'Apollinare in Classe, dove il fondatore dei camaldolesi (il ravennate Romualdo), abbracci\u00f2 la regola di San Benedetto; il monastero di Santa Lucia, presso Bagno di Romagna (Forl\u00ec), dove vissero, nel XII secolo, le beate Agnese da Bagno di Romagna, detta anche Agnese da Sarsina e Giovanna da Bagno di Romagna; l'eremo di Sant'Alberico, presso le Balze, sul Monte Fumaiolo, (Forl\u00ec).\nNelle Marche \u00e8 situato l'antico Monastero di Fonte Avellana; fondato nel 980 \u00e8 uno dei pi\u00f9 grandi monasteri camaldolesi ancora in attivit\u00e0, al suo interno si trovano le spoglie mortali di San Pier Damiani.\nNel Veneto famoso \u00e8 l'eremo di Monte Rua che domina i colli Euganei; fu fondato da due monaci camaldolesi del monastero di San Mattia di Murano.\nAltri monasteri femminili camaldolesi sono presenti a Roma (monastero di sant\u2019Antonio abate), a San Maglorio in localit\u00e0 Celle di Faenza, a Santa Caterina di Faenza e in altre localit\u00e0. In passato hanno assunto una certa importanza, specialmente nel XV secolo, i due monasteri femminili di Santa Caterina e di Santa Margherita a Sansepolcro, fusi nel 1555 nel nuovo monastero urbano di San Bartolomeo. Le moderne comunit\u00e0 presenti in Italia, Polonia, Francia, Tanzania, Stati Uniti d'America, India, Brasile, si rifanno al comune patrimonio spirituale camaldolese, anche se hanno una struttura autonoma.\nAppartenenze illustri.\nLa congregazione camaldolese ha dato alla Chiesa figure di spicco come il monaco Graziano, fondatore del diritto canonico, papa Gregorio IX, papa Gregorio XVI, San Pier Damiani, cardinale e dottore della Chiesa, il beato Ambrogio Traversari, umanista e teologo e in tempi pi\u00f9 recenti quella di Benedetto Calati."}
{"id": "362740", "revid": "466539", "url": "https://it.wikipedia.org/wiki?curid=362740", "title": "Coledauc ap Morcant", "text": "Biografia.\nEgli visse e regn\u00f2 nel momento in cui gli invasori angli andavano costruendo il regno di Bernicia a scapito dei reami circostanti. Proprio gli inizi del VII secolo emerse infatti la figura del grande re-guerriero berniciano Aethelric il Feroce, che devast\u00f2 il reame britannico di Gododdin, sconfisse gli scoti della Dalriada e conquist\u00f2 l'anglosassone Deira. \u00c8 quindi logico pensare che il territorio governato da Coledauc sia stato piuttosto ridotto, forse circoscritto alla sola area delle Cheviots Hills. A Coledauc, forse intorno al 610, successe il figlio Morcant, ultimo sovrano del Bryneich."}
{"id": "362748", "revid": "1745361", "url": "https://it.wikipedia.org/wiki?curid=362748", "title": "Bougainville", "text": ""}
{"id": "362753", "revid": "287204", "url": "https://it.wikipedia.org/wiki?curid=362753", "title": "Dipendenza funzionale", "text": "Definizione.\nUna dipendenza funzionale \u00e8 un particolare vincolo di integrit\u00e0 semantico per il modello relazionale che descrive legami di tipo funzionale tra gli attributi di una relazione.\nData una relazione formula_1 su uno schema relazionale formula_2 e due sottoinsiemi di attributi non vuoti formula_3 e formula_4 di formula_5, si dice che esiste su formula_1 una dipendenza funzionale tra formula_7 e formula_4 se per ogni coppia di tuple formula_9 e formula_10 di formula_1 aventi gli stessi valori sugli attributi formula_7, formula_9 e formula_10 hanno gli stessi valori anche sugli attributi formula_4:\nformula_16\nUna dipendenza funzionale tra gli attributi formula_7 e formula_4 viene generalmente indicata con la notazione formula_19 e come gli altri vincoli di integrit\u00e0 viene associata ad uno schema: una relazione su quello schema verr\u00e0 considerata corretta se soddisfa tale dipendenza funzionale.\nVerr\u00e0 denotato con formula_20 uno schema R(X) in cui \u00e8 definito un insieme F delle dipendenze funzionali. Un'istanza r di R(X) \u00e8 detta istanza legale di formula_20 quando essa soddisfa tutte le dipendenze funzionali di F.\nUn'implicazione logica si ha quando, partendo da uno schema formula_20 e una dipendenza funzionale formula_23, ogni istanza legale r di formula_20 soddisfa anche formula_23, si dir\u00e0 cos\u00ec che F implica logicamente formula_23, indicata come formula_27.\nEsempio.\nPrendiamo come esempio uno studente universitario identificato con un ID, il quale sostiene degli esami e per ognuno di essi ottiene un voto, la dipendenza funzionale risulta essere:\nformula_28\nChiusura di un insieme di dipendenza funzionale.\nLa chiusura \u00e8 essenzialmente l'intero set di valori che possono essere determinati da un insieme di valori noti per un determinato rapporto con le sue dipendenze funzionali. Formalmente:\nDato un insieme F di dipendenze funzionali, di uno schema formula_20, la sua chiusura F+ \u00e8 l'insieme delle dipendenze funzionali che sono implicate logicamente da F:\nformula_30\nEsempio.\nR(A,B,C,D):\nChiave e superchiave.\nSe prendiamo una chiave K di una relazione r si pu\u00f2 facilmente verificare che esiste una dipendenza funzionale tra K e un qualunque altro attributo o insieme di attributi dello schema di r, cio\u00e8 in uno schema formula_20 e formula_35, allora K \u00e8 detta chiave dello schema se:\nformula_36 \u00e8 in F+ e formula_37 tale che formula_38 \u00e8 in F+\nPer definizione stessa di vincolo di chiave, non possono esistere due tuple con gli stessi valori su K e quindi una dipendenza funzionale che ha K al primo membro sar\u00e0 sempre soddisfatta. Si fa presente che non \u00e8 detto per\u00f2 che, dato un attributo di una relazione, questo dipenda completamente da tutta la chiave primaria della relazione stessa: \u00e8 possibile che un attributo (non appartenente all'insieme degli attributi chiave primaria) dipenda in modo completo anche solo da un sottoinsieme della chiave primaria.\nChiameremo superchiave ogni soprainsieme di una chiave."}
{"id": "362758", "revid": "1318658", "url": "https://it.wikipedia.org/wiki?curid=362758", "title": "Guglielmo Nasi", "text": "Biografia.\nNacque a Civitavecchia il 21 febbraio 1879. Dopo essersi arruolato nel Regio Esercito entr\u00f2 nella Regia Accademia Militare di Modena, da cui usc\u00ec con il grado di sottotenente, assegnato all'Arma di artiglieria. Nel 1905 fu promosso tenente, e nel 1912 fu inviato in Libia con il grado di capitano, in forza all'8\u00ba Reggimento d'artiglieria.\nL'anno successivo si distinse nel combattimento di Saf Saf (1\u00ba luglio), venendo decorato con una Medaglia d'argento al valor militare. Dopo l'entrata in guerra dell'Italia, avvenuta il 24 maggio 1915, si distinse in forza all'artiglieria, in particolare nel corso del 1917, ed al termine del conflitto risultava decorato con altre tre Medaglie d'argento al valor militare, ed aveva raggiunto il grado di tenente colonnello.\nNel 1924 assunse il comando del 3\u00ba reggimento d'artiglieria, e l'anno successivo fu nominato addetto militare a Parigi dove rimane per 3 anni fino al 1928. In quell'anno rientr\u00f2 in Patria per essere quindi inviato nelle colonie africane in qualit\u00e0 di Capo di Stato Maggiore delle truppe coloniali, ricoprendo l'incarico di Vice-governatore della Cirenaica italiana dal 1934 al 1935.\nIn Africa Orientale Italiana.\nDopo lo scoppio della guerra d'Etiopia, Nasi fu impegnato sul fronte sud al comando della 1\u00aa Divisione fanteria \"Libia\", alle dipendenze del generale Rodolfo Graziani. In questo frangente port\u00f2 le sue truppe a scontrarsi con le truppe etiopi al comando di Wehib Pasci\u00e0, un generale turco al servizio dell'imperatore etiopico. Wehib cerc\u00f2 di attirare l'armata italiana in una trappola facendola spingere il pi\u00f9 possibile nel deserto dell'Ogaden. Ma nello svolgimento di tale operazione i reparti italiani al comando di Nasi, e del generale Navarra, fecero fallire l'operazione infliggendo gravissime perdite agli abissini e mettendo a repentaglio la stessa sopravvivenza dell'armata di Wehib Pasci\u00e0.\nAl termine della campagna d'Etiopia fu nominato governatore dell'Harar, ricoprendo tale incarico dal 1936 al 1939, quando assunse quello di governatore dello Scioa che ricopr\u00ec fino al 1940 (cumulando anche la carica con quella di vice governatore dell'AOI). La sua politica di governo fu caratterizzata da una forte azione moralizzatrice dell'amministrazione civile e militare. Si dimostr\u00f2 anche un abile diplomatico nella gestione delle relazioni con le diverse trib\u00f9 indigene, alternando l'utilizzo della forza con la trattativa.\nSostenne, inoltre, il vicer\u00e9 Amedeo d'Aosta nella sua azione di collaborazione con i notabili, inclusi i dissidenti, e in quella di avvicinamento alle popolazioni etiopi. Con l'entrata in guerra dell'Italia, avvenuta il 10 giugno 1940, venne inoltre nominato comandante in capo dello scacchiere Est delle Forze armate dell'Africa Orientale Italiana. In questo ruolo organizz\u00f2 e guid\u00f2 personalmente una fortunata campagna contro il Somaliland britannico, impiegando gli \u00e0scari.\nLa battaglia di Gondar.\nL'ultima piazzaforte nell'Africa orientale italiana fu completamente conquistata dagli inglesi a Gondar (Etiopia), nel novembre 1941. Nei mesi precedenti, l'equilibrio delle forze nel corno d'Africa cambi\u00f2 decisamente costringendo le forze italiane ad assumere una posizione difensiva. Nasi, rimasto completamente isolato, combatt\u00e9 la battaglia di Gondar. Il 27 novembre 1941 inizi\u00f2 l'attacco finale degli inglesi diretto subito sull'aeroporto di Azozo. Nella mattinata cadde Azozo e le truppe britanniche raggiunsero il castello di Fasilades.\nAlle 14.30 il generale Guglielmo Nasi invi\u00f2 in Italia l'ultimo dispaccio: \u00abLa brigata di riserva, lanciata sul fronte sud, non \u00e8 riuscita a contenere l'attacco. Il nemico ha gi\u00e0 superato il reticolato e i mezzi blindati sono penetrati in citt\u00e0. Ritengo esaurito ogni mezzo per un'ulteriore resistenza ed invio i parlamentari\u00bb. Poco dopo il comando italiano di Gondar, locato nella Banca d'Italia, fu preso d'assalto e costretto alla resa. Il 30 novembre deposero le armi gli italiani negli ultimi presidi che ancora resistevano. Guglielmo Nasi fu l'ultimo comandante italiano ad arrendersi nell'Africa Orientale Italiana il 28 novembre 1941. Fatto prigioniero, fu inviato in un campo di prigionia nel Kenya insieme al duca Amedeo d'Aosta, e quando costui mor\u00ec, Nasi assunse il comando dei circa 60.000 prigionieri italiani.\nDopo l'armistizio dell'8 settembre 1943 con gli Alleati della seconda guerra mondiale, si schier\u00f2 con il governo del Maresciallo d'Italia Pietro Badoglio. Gli fu consentito di rientrare in Italia solo nel novembre 1945 per presentarsi davanti all'Alta Corte di Giustizia e difendersi dalla denuncia presentata contro di lui dall'Alto Commissario per le sanzioni contro il fascismo. Prosciolto nel corso di quello stesso anno, nel 1949 venne designato a ricoprire la carica di \"Commissario straordinario al trapasso\" in Somalia tra l'uscente amministrazione britannica e la nuova Amministrazione fiduciaria italiana della Somalia.\nSull'onda delle proteste del governo etiopico, espresse direttamente dall'imperatore Hail\u00e9 Selassi\u00e9 al governo italiano e riprese nel parlamento italiano dalla sinistra, il Consiglio dei ministri decise di revocargli l'incarico e di sopprimere la stessa figura di Commissario straordinario. Le proteste etiopiche furono collegate al fatto che il suo nome risultava fra quelli dei criminali di guerra denunciati dal governo etiopico alle Nazioni Unite. Si spense a Modena il 21 settembre 1971. Lo storico Angelo Del Boca, tra i massimi studiosi del colonialismo italiano, lo consider\u00f2 il migliore ufficiale del Regio Esercito presente in A.O.I."}
{"id": "362760", "revid": "2230740", "url": "https://it.wikipedia.org/wiki?curid=362760", "title": "Adolfo Ruiz Cortines", "text": "Partecip\u00f2 alla battaglia di El \u00c9bano a San Luis Potos\u00ed contro i Villisti Manuel Chao e Tom\u00e1s Urbina, sotto il comando di Jacinto B. Trevi\u00f1o, di cui era segretario privato. Era inoltre un pagatore della brigata del generale Francisco Muriel. Nel 1920 ader\u00ec al Piano di Agua Prieta e quando il governo carranzista scomparve, salv\u00f2 e consegn\u00f2 il tesoro nazionale al presidente Adolfo de la Huerta. \nBiografia.\nNel 1914 si un\u00ec all'esercito costituzionale messicano e nell'anno seguente combatt\u00e9 nelle campagne contro Pancho Villa e partecip\u00f2 alla battaglia di El \u00c9bano, come segretario privato di Jacinto B. Trevi\u00f1o. Nel 1920, si un\u00ec alla ribellione di Agua Prieta. Quando il governo carranzista decadde, salv\u00f2 e consegn\u00f2 il tesoro nazionale al presidente Adolfo de la Huerta.\nAdolfo Ruiz Cortines \u00e8 stato l'ultimo presidente messicano a partecipare alla rivoluzione messicana.\nNel 1948, chiese di dimettersi dalla sua posizione di governatore di Veracruz per esercitare l'ufficio di segretario degli Interni nel gabinetto del suo amico, il presidente Miguel Alem\u00e1n, che nel 1951 lo present\u00f2 come candidato alla presidenza della Repubblica per il Partito Rivoluzionario Istituzionale (PRI).\nGoverno.\nDal 1952 al 1958 fu Presidente della Repubblica. Nel 1953 concesse il diritto di voto alle donne e nella settimana santa del 1954 il suo segretario delle finanze, Antonio Carrillo Flores, decret\u00f2 la svalutazione del peso, cosa che non sarebbe pi\u00f9 successa fino al 1976, durante la presidenza di L\u00f3pez Portillo.\nNel 1954, l'imperatore Hail\u00e9 Selassi\u00e9 giunse in Messico in visita di Stato, come segno di gratitudine per sostegno offerto dai messicani all'Etiopia durante l'invasione italiana del 1935.\nIl 24 ottobre 1954, il ministro delle relazioni giapponesi Katsuo Okazaki arriv\u00f2 a Citt\u00e0 del Messico, da Washington, per poi ritornare nel suo Paese. Durante la sua visita Katsuo Okazaki fu onorato con l'Ordine dell'Aquila Azteca.\nNell'aprile del 1958, una manifestazione guidata da Othon Salazar fin\u00ec in una sanguinosa repressione e con l'imprigionamento di Salazar a Lecumberri.\nNel 1958, Cardenas viaggi\u00f2 in Cina e in Unione Sovietica, dove fu ricevuto da Mao Zedong, Zhou Enlai e Nikita Chru\u0161\u010d\u00ebv.\nRiguardo alla protesta delle ferrovie, accondiscese alle richieste, ma in realt\u00e0 il suo successore, Adolfo L\u00f3pez Mateos, si ritrov\u00f2 ugualmente con il problema e durante il suo governo sarebbe esploso il grande sciopero delle ferrovie del 1959.\nPost-presidenza.\nDopo aver lasciato la presidenza ad Adolfo L\u00f3pez Mateos, si ritir\u00f2 a vita privata. L'8 dicembre 1961, gli ex Presidenti Roque Gonz\u00e1lez Garza, Emilio Portes Gil, Pascual Ortiz Rubio, Abelardo Luj\u00e1n Rodr\u00edguez, L\u00e1zaro C\u00e1rdenas, Miguel Alem\u00e1n e Ruiz Cortines furono invitati a lavorare nel governo di L\u00f3pez Mateos.\nFu nominato delegato di Financial National, senza voler ricevere alcun compenso. Nel 1962, si ritir\u00f2 nella natia Veracruz, dove mor\u00ec.\nJacobo Zabludosky ha trasmesso la notizia della sua morte in televisione. Il presidente Luis Echeverr\u00eda ha orchestrato gli onori del funerale. Fu sepolto a Pate\u00f3n de Dolores a Citt\u00e0 del Messico."}
{"id": "362762", "revid": "124383909", "url": "https://it.wikipedia.org/wiki?curid=362762", "title": "Miguel Alem\u00e1n Vald\u00e9s", "text": "La sua amministrazione fu caratterizzata dalla rapida industrializzazione del Messico, spesso chiamata \"miracolo messicano\". Inoltre Alem\u00e1n Vald\u00e9s fu il primo di una nuova generazione di presidenti e politici messicani a non aver partecipato direttamente alla rivoluzione messicana e pertanto ribattezzati da Vicente Lombardo Toledano, \"Cuccioli della Rivoluzione\".\nBiografia.\nMiguel Alem\u00e1n Vald\u00e9s nacque a Sayula (poi ribattezzata Sayula de Alem\u00e1n in suo onore) nello stato di Veracruz il 29 settembre 1900. Era il figlio del generale Miguel Alem\u00e1n Gonz\u00e1lez, e di sua moglie, Tomasa Vald\u00e9s Ledezma. Da bambino, non gli fu permesso di frequentare la scuola nella sua citt\u00e0 natale, a causa delle convinzioni politiche di suo padre, generale rivoluzionario dell'esercito costituzionalista, morto nel 1929. Frequent\u00f2 la Scuola Nazionale Preparatoria a Citt\u00e0 del Messico (1920-1925), poi la Scuola Nazionale di Giurisprudenza, dove si laure\u00f2 in legge con la sua tesi sulle malattie professionali e degli infortuni tra i lavoratori.\nCarriera.\nCome avvocato di successo, la sua prima causa \u00e8 stata nel rappresentare i minatori affetti da silicosi. Vinse due cause importanti nella difesa dei lavoratori contro le multinazionali. La prima fu nell'ottenere un risarcimento a carico dei lavoratori delle ferrovie che sono stati uccisi nelle battaglie rivoluzionarie; il secondo era di ottenere indennizzi per i minatori feriti sul posto di lavoro. Queste vittorie gli fecero guadagnare il favore dei sindacati.\nCome rappresentante del Partito Rivoluzionario Istituzionale, ha servito come senatore dello stato di Veracruz (1934-1936). Quando Manlio Favio Altamirano, il governatore di Veracruz, \u00e8 stato assassinato, Alem\u00e1n ha accettato la nomina (1936-1939). Serv\u00ec come segretario degli Interni sotto Manuel \u00c1vila Camacho (1940-1945) dopo aver diretto la campagna presidenziale di \u00c1vila.\nAlem\u00e1n \u00e8 stato scelto come candidato ufficiale del partito nel 1945, candidato alla presidenza nel 1946. Ha seguito il modello stabilito dalla campagna di L\u00e1zaro C\u00e1rdenas nel 1934. Divenne il primo candidato non militare a vincere la presidenza del Messico, anche se lui era il figlio di un generale dell'esercito rivoluzionario. \nPresidenza.\nAlem\u00e1n fu eletto presidente della Repubblica il 7 luglio 1946 e inizi\u00f2 il suo mandato il 1\u00ba dicembre, carica che ricopr\u00ec fino al 1952. Era enormemente popolare prima della sua presidenza e nei suoi primi anni di presidenza, ma ha perso il supporto negli ultimi giorni del suo mandato.\nCome presidente, Alem\u00e1n realizz\u00f2 il programma di industrializzazione in Messico. Questa presa di posizione sullo sviluppo economico \u00e8 stata una delle ragioni principali della sua elezione. Questo periodo di rapida crescita e industrializzazione \u00e8 stato soprannominato il Miracolo messicano.\nPolitica interna.\nCome presidente, Alem\u00e1n ha perseguito lo sviluppo industriale, aumentando l'estensione della rete ferroviaria del paese, migliorando le autostrade e la costruzione di una serie di importanti scuole. Miglior\u00f2 l'industria petrolifera rendendola pi\u00f9 efficiente e produttiva. Si dedic\u00f2 i sistemi di irrigazione e dell'agricoltura, ampliando notevolmente la produzione nazionale di riso, zucchero, banane, caff\u00e8, avena e ananas. Nel 1947 ha avviato un grande progetto per controllare le inondazioni e generare energia idroelettrica nello stato di Oaxaca, che si conclude con l'apertura della diga di Miguel Alem\u00e1n nel 1955. Nel 1951, ha curato il completamento della deviazione del fiume Lerma, ponendo fine ai problemi di approvvigionamento idrico a Citt\u00e0 del Messico. Affront\u00f2 la comparsa dell'afta epizootica e uccise migliaia di capi di bestiame, al fine di contenerla.\nDurante la sua amministrazione, le donne hanno ottenuto il diritto di voto alle elezioni comunali durante il suo mandato.\nHa giocato un ruolo importante nello sviluppo e il sostegno della citt\u00e0 di Acapulco come meta turistica internazionale. La dilagante corruzione politica e del capitalismo avrebbe segnato la sua amministrazione, e ci\u00f2 vorrebbe plasmare il rapporto tra politica e grandi affari in Messico fino ai giorni nostri. La sua politica economica di successo ha portato a parlare della miracolo messicano, ma solo una piccola \u00e9lite benefici\u00f2 della crescita economica. La sua amministrazione ha preso una posizione anti-comunista e ha sostenuto gli Stati Uniti durante la Guerra fredda.\nPolitica estera.\nDurante la sua amministrazione lo stretto rapporto con gli Stati Uniti continu\u00f2 anche quando si rifiut\u00f2 di inviare truppe messicane per la guerra di Corea. A livello internazionale, ha firmato accordi di pace con il Giappone, la Germania e l'Italia dopo la seconda guerra mondiale, di tregua tra il Pakistan e l'India, e ha lavorato con gli Stati Uniti sulla questione dei braceros.\nPost-presidenza.\nNei suoi anni di post-presidenza, fu il leader dell'ala destra del PRI. Venne nominato nel 1961 presidente della commissione turistica nazionale e influenz\u00f2 nel portare le Olimpiadi estive in Messico.\nMassone, fu iniziato il 20 ottobre 1930 nella Loggia \"Antiquities\" n. 9 della Gran Loggia Valle de Mexico, nel Rito scozzese antico ed accettato ha raggiunto il 32\u00ba grado.\nNel 1970, sostenne la candidatura del presidente Luis Echeverr\u00eda durante il suo tour di Acayucan, a Veracruz, e nel 1976 sostenne anche Jos\u00e9 L\u00f3pez Portillo.\nMor\u00ec a Citt\u00e0 del Messico il 14 maggio 1983."}
{"id": "362763", "revid": "712828", "url": "https://it.wikipedia.org/wiki?curid=362763", "title": "Invisible Hand", "text": ""}
{"id": "362765", "revid": "729019", "url": "https://it.wikipedia.org/wiki?curid=362765", "title": "Manuel \u00c1vila Camacho", "text": "Veterano della rivoluzione messicana, \u00c1vila Camacho era il braccio destro del suo predecessore L\u00e1zaro C\u00e1rdenas del R\u00edo. Dopo aver vinto le elezioni del 1940 divenne il nuovo presidente. \u00c8 tuttora chiamato dai messicani \"El Presidente Caballero\" (Il Presidente Cavaliere) per i suoi metodi. La sua amministrazione segn\u00f2 un decisivo passo dal governo di stampo militare a quello civile ed essa pose fine all'anticlericalismo della classe politica messicana, invert\u00ec il processo di educazione al socialismo nella scuola e stabil\u00ec forti relazioni con gli Stati Uniti d'America durante la seconda guerra mondiale.\nBiografia.\nManuel \u00c1vila nacque il 24 aprile 1897 a Teziutl\u00e1n, una piccola ma economicamente importante citt\u00e0 dello stato di Puebla, da genitori della classe media, Manuel \u00c1vila Castillo ed Eufrosina Camacho Bello. Suo fratello maggiore Maximino \u00c1vila Camacho era una personalit\u00e0 pi\u00f9 dominante. C'erano molti altri fratelli, tra cui una sorella, Mar\u00eda Jovita \u00c1vila Camacho e diversi fratelli. Due dei suoi fratelli, Maximino \u00c1vila Camacho e Rafael \u00c1vila Camacho, servirono come governatori di Puebla. Manuel \u00c1vila Camacho non ricevette un diploma universitario, sebbene avesse studiato alla Scuola Nazionale Preparatoria.\nInizio della carriera.\nSi arruol\u00f2 nell'esercito costituzionalista nel 1914 come secondo tenente per combattere contro la dittatura militare di Victoriano Huerta. Raggiunse il grado di colonnello nel 1920. Quello stesso anno, ricopr\u00ec il ruolo di capo di stato maggiore dello stato di Michoac\u00e1n sotto il giovane L\u00e1zaro C\u00e1rdenas del R\u00edo e divenne suo caro amico. Si oppose alla ribellione del 1923 dell'ex presidente e generale rivoluzionario Adolfo de la Huerta. Nel 1929, combatt\u00e9 sotto il generale C\u00e1rdenas contro la ribellione escobarista, l'ultima grave ribellione militare di scontenti generali rivoluzionari, e nello stesso anno raggiunse il grado di generale di brigata. Era sposato con Soledad Orozco Garc\u00eda (1904-1996), nata a Zapopan, Jalisco, e membro di una famiglia di spicco di quello stato.\nDopo il suo servizio militare, \u00c1vila entr\u00f2 in politica nel 1933 come ufficiale esecutivo del Segretariato di Guerra e Marina e divenne il Segretario nel 1936. Nel 1940, fu eletto presidente del Messico, dopo essere stato nominato rappresentante del partito che in seguito divenne il Partito Rivoluzionario Istituzionale.\nCamacho vinse le controverse elezioni presidenziali contro il candidato di destra e generale dell'era rivoluzionaria Juan Andreu Almaz\u00e1n.\nPresidenza.\nFine del conflitto tra chiesa e stato.\nCamacho era un cattolico devoto e disse: \"Io sono un credente\". Dalla Rivoluzione, tutti i presidenti fino al 1940 erano stati anticlericali. Durante il mandato di Camacho, il conflitto tra la Chiesa cattolica romana in Messico e lo Stato messicano si concluse in gran parte.\nPolitica interna.\nA livello nazionale, protesse la classe lavoratrice, creando l'Instituto Mexicano del Seguro Social (IMSS) nel 1943. Lavor\u00f2 per ridurre l'analfabetismo. Continu\u00f2 la riforma agraria e dichiar\u00f2 un congelamento degli affitti a beneficio dei cittadini a basso reddito.\nPromosse la riforma elettorale e approv\u00f2 una nuova legge elettorale nel 1946 che rese difficile per i partiti di opposizione di estrema destra e di estrema sinistra di operare legalmente. La legge stabiliva i seguenti criteri che dovevano essere rispettati da qualsiasi organizzazione politica per essere riconosciuta come partito politico:\n- Avere almeno membri attivi in 10 stati;\n- Esistere almeno tre anni prima delle elezioni;\n- Concordare con i principi stabiliti nella Costituzione;\n- Non formare alleanze o essere subordinato a organizzazioni internazionali o partiti politici stranieri.\nIl 18 gennaio 1946, il Partito della Rivoluzione Messicana (PRM) fu ribattezzato con il nome attuale, Partito Rivoluzionario Istituzionale (PRI). L'esercito messicano era stato un settore del PRM; tale settore fu eliminato dall'organizzazione del PRI.\nEconomicamente, persegu\u00ec l'industrializzazione del paese, che benefici\u00f2 solo un piccolo gruppo, e la disuguaglianza di reddito aument\u00f2. La seconda guerra mondiale stimol\u00f2 l'industria messicana, che crebbe di circa il 10% ogni anno tra il 1940 e il 1945, e le materie prime messicane alimentarono l'industria bellica degli Stati Uniti. In agricoltura, la sua amministrazione invit\u00f2 la Fondazione Rockefeller a introdurre la tecnologia rivoluzione verde per rafforzare la produttivit\u00e0 agricola del Messico.\nNell'istruzione, Camacho invert\u00ec la politica di educazione socialista in Messico di L\u00e1zaro C\u00e1rdenas e abrog\u00f2 gli emendamenti costituzionali che lo imponevano.\nPolitica estera.\nIl Messico forn\u00ec supporto militare agli Alleati della seconda guerra mondiale, con lo Squadrone aereo 201. Durante il suo mandato, Camacho affront\u00f2 la difficolt\u00e0 di governare durante la guerra. Dopo che due delle navi messicane (\"Potrero del Llano\" e \"Faja de Oro\") che trasportavano petrolio furono distrutte dai sottomarini tedeschi nel Golfo del Messico, Camacho dichiar\u00f2 guerra alle Potenze dell'Asse il 22 maggio 1942. La partecipazione messicana alla seconda guerra mondiale fu principalmente limitata a uno squadrone aviotrasportato, lo Squadrone 201 (Escuadr\u00f3n 201), per combattere i giapponesi nel Pacifico. Lo squadrone era composto da 300 uomini e, dopo essere stato addestrato in Texas, fu inviato nelle Filippine il 27 marzo 1945. Il 7 giugno 1945 iniziarono le sue missioni e lo squadrone partecip\u00f2 alla battaglia di Luzon. Alla fine della guerra, 5 soldati messicani avevano perso la vita in combattimento. Tuttavia, con la sua breve partecipazione alla guerra, il Messico apparteneva alle nazioni vittoriose e si era cos\u00ec guadagnato il diritto di partecipare alle conferenze internazionali del dopoguerra.\nL'adesione del Messico al conflitto dalla parte degli Alleati miglior\u00f2 le relazioni con gli Stati Uniti. Il Messico forn\u00ec sia materie prime per il conflitto sia lavoratori ospiti nell'ambito del Programma Bracero per sostituire alcuni degli statunitensi che erano partiti per combattere in guerra. Il Messico riprese anche le relazioni diplomatiche con il Regno Unito e l'Unione Sovietica, che erano state interrotte durante la presidenza di L\u00e1zaro C\u00e1rdenas. Nel 1945, il Messico firm\u00f2 la Carta delle Nazioni Unite e l'anno seguente divenne il quartier generale della Conferenza Interamericana sulla Guerra e la Pace.\nFurono cos\u00ec risolti i conflitti con gli Stati Uniti che erano esistiti nei decenni precedenti alla risoluzione del suo mandato presidenziale. Soprattutto nei primi anni della seconda guerra mondiale, le relazioni messicano-statunitensi erano eccellenti. Gli Stati Uniti fornirono al Messico aiuti finanziari per il miglioramento del sistema ferroviario e la costruzione della Strada Panamericana. Inoltre, il debito estero messicano fu ridotto.\nAnni successivi e morte.\nQuando il suo mandato termin\u00f2 nel 1946, Camacho si ritir\u00f2 a vita privata per lavorare nella sua fattoria.\nMor\u00ec a Citt\u00e0 del Messico il 13 ottobre 1955, a 58 anni."}
{"id": "362766", "revid": "729019", "url": "https://it.wikipedia.org/wiki?curid=362766", "title": "L\u00e1zaro C\u00e1rdenas del R\u00edo", "text": "\u00c8 stato il 44\u00ba Presidente del Messico, dal 1\u00ba dicembre 1934 al 1\u00ba dicembre 1940. , per aver attuato la riforma agraria e aver nazionalizzato l'industria petrolifera in politica interna ed aver accolto i rifugiati repubblicani spagnoli della guerra civile e contenuto l'imperialismo statunitense in politica estera.\nVita.\nNacque a Jiquilpan, nella parte occidentale del Messico, in una famiglia numerosa, comprendente ben otto figli, cinque maschi e tre femmine. Nel 1913 entr\u00f2 a far parte delle forze rivoluzionarie guidate da Martin Castrej\u00f3n, raggiungendo il grado di generale all'et\u00e0 di trentotto anni. Dal 1928 al 1930 fu governatore dello stato messicano del Michoac\u00e1n. Collabor\u00f2 con il Presidente Pascual Ortiz Rubio con l'incarico di dirigente del Partito Nazionale Rivoluzionario.\nDopo i sei anni di presidenza, fu nominato segretario del Ministero della guerra e della marina, nel governo del presidente Manuel \u00c1vila Camacho, dal 1940 al 1946. Dal suo matrimonio con la signora Amalia Sol\u00f3rzano nacque un figlio, Cuauht\u00e9moc C\u00e1rdenas, che intraprese anche lui la carriera politica divenendo senatore, governatore, candidato alla presidenza della Repubblica in tre occasioni.\nC\u00e1rdenas mor\u00ec di cancro a Citt\u00e0 del Messico nel 1970.\nAttivit\u00e0 politica.\nIl momento pi\u00f9 fertile della rivoluzione si ebbe proprio sotto la presidenza di L\u00e1zaro C\u00e1rdenas del R\u00edo, il quale prese la decisione di distribuire un quantitativo di terra, 17 milioni di ettari, incredibilmente alto rispetto ai suoi predecessori e ai suoi successori; inoltre nazionalizz\u00f2 le ferrovie e le societ\u00e0 petrolifere; infine allacci\u00f2 relazioni sempre pi\u00f9 strette con il popolo, riacquistandone la fiducia.\nPer attuare quest'ultimo obiettivo, il Presidente arm\u00f2 i contadini per sfondare le ultime sacche di resistenza alla tanto auspicata e invocata riforma agraria, ossia uno dei punti fermi della rivoluzione messicana. Non va dimenticato che ancora nel 1930 si contavano quindicimila grandi proprietari terrieri che tenevano saldamente in mano l'83 per cento dell'area totale, pur rappresentando solamente il 2 per cento dei proprietari.\nAl momento dello scoppio della Guerra civile spagnola, fu l'unico capo di Stato democratico ad opporsi al non interventismo sostenuto da Regno Unito e Francia, ritenendo che non si potesse essere neutrali in un conflitto tra una democrazia elettorale e un regime militare e che si dovesse difendere attivamente la causa repubblicana. Quando i nazionalisti vinsero la guerra s'impegn\u00f2 affinch\u00e9 fosse assicurato asilo a orfani e rifugiati politici, continuando a riconoscere il Governo repubblicano in esilio (per un certo periodo con sede a Citt\u00e0 del Messico) come unico governo legittimo, politica che il Messico continu\u00f2 poi fino al ritorno della democrazia in Spagna nel 1977.\nC\u00e1rdenas raggiunse due scopi fondamentali: il primo riguard\u00f2 la politica interna e consistette nel limitare le forze coercitive del paese; il secondo tocc\u00f2 la politica estera e si tramut\u00f2 in un contenimento dell'interventismo statunitense. Tra i risvolti negativi della politica attuata da C\u00e1rdenas, un riavvicinamento delle forze politiche fino ad un assorbimento da parte di un unico gruppo di forte consenso elettorale, e uno sfruttamento clientelistico dell'apparato statale."}
{"id": "362767", "revid": "729019", "url": "https://it.wikipedia.org/wiki?curid=362767", "title": "Abelardo Luj\u00e1n Rodr\u00edguez", "text": "\u00c8 stato Presidente del Messico dal 4 settembre 1932 al 30 novembre 1934.\nBiografia.\nEra nato nel 1889. Nel 1913 si un\u00ec alle truppe dell'esercito costituzionale per combattere contro Victoriano Huerta e partecip\u00f2 anche alle battaglie contro gli zapatisti dell'Esercito di Liberazione del Sud di Emiliano Zapata. Nel 1920 fu tra i tanti militari che aderirono al Piano di Agua Prieta del generale \u00c1lvaro Obreg\u00f3n contro Venustiano Carranza.\nL'anno seguente venne mandato dal presidente Adolfo de la Huerta a rovesciare il generale Esteban Cant\u00fa, comandante della Bassa California, e, una volta esiliato Cant\u00fa, Obreg\u00f3n lo nomin\u00f2 nuovo comandante militare dello stato, carica che mantenne fino al 1929 e poi ancora per un anno come semplice governatore. Sempre nel 1929 il generale Jos\u00e9 Gonzalo Escobar lo invit\u00f2 a unirsi alla sua ribellione ma, constatando il suo fallimento, Rodr\u00edguez decise di rimanere nello schieramento del governo e mostrarsi come fedelissimo a Plutarco El\u00edas Calles.\nNel 1932 divenne presidente del Messico e govern\u00f2 fino al 1934. Durante il suo governo \u00e8 stato inaugurato il Palacio de Bellas Artes a Citt\u00e0 del Messico. Nel 1934, si dimise da presidente e nomin\u00f2 L\u00e1zaro C\u00e1rdenas del R\u00edo presidente. Era l'ultimo dei cosiddetti \"cani di Calles\". Ricopr\u00ec pi\u00f9 volte la carica di Ministro e dal 1943 al 1948 fu governatore del Sonora\nNel 1961 il presidente Adolfo L\u00f3pez Mateos lo nomin\u00f2 capo del Consiglio nazionale della pesca. Mor\u00ec a San Diego, California, il 13 febbraio 1967. Il suo funerale fu a El Sauzal a Ensenada, in Bassa California. Il presidente Gustavo D\u00edaz Ordaz partecip\u00f2 al suo funerale. Fu riesumato nella sua casa a El Sauzal."}
{"id": "362770", "revid": "729019", "url": "https://it.wikipedia.org/wiki?curid=362770", "title": "Pascual Ortiz Rubio", "text": "\u00c8 stato Presidente del Messico dal 5 febbraio 1930 al 3 settembre 1932."}
{"id": "362771", "revid": "712828", "url": "https://it.wikipedia.org/wiki?curid=362771", "title": "Cathar", "text": ""}
{"id": "362773", "revid": "1821847", "url": "https://it.wikipedia.org/wiki?curid=362773", "title": "Emilio Portes Gil", "text": "\u00c8 stato il 41\u00ba presidente del Messico dal 30 novembre 1928 al 5 febbraio 1930.\nBiografia.\nUomo di legge e magistrato, nel 1916 divenne deputato al Congresso dell'Unione, dal 1925 al 1928 fu governatore dello Stato di Tamaulipas.\nDopo l'assassinio, il 17 luglio 1928, del presidente del Messico \u00c1lvaro Obreg\u00f3n, appena rieletto, Emilio Portes Gil venne nominato dal Congresso come presidente provvisorio, carica che mantenne fino al 4 febbraio 1930. Durante la sua presidenza, il presidente messicano port\u00f2 avanti la riforma agraria iniziata dai predecessori e pubblic\u00f2 il nuovo Codice del lavoro. Dopo la scadenza del mandato, fu tra i fondatori del Partito Nazionale Rivoluzionario, in cui confluirono tutte le anime della rivoluzione, ormai dominata dalla borghesia e dai ceti medi; ne fu presidente per un quinquennio (1930-1935). Successivamente, Portes Gil fu il delegato messicano alla Societ\u00e0 delle Nazioni e ministro degli Esteri tra il 1934 e il 1935 nel gabinetto del presidente L\u00e1zaro C\u00e1rdenas del R\u00edo.\nMor\u00ec a Citt\u00e0 del Messico il 10 dicembre 1978."}
{"id": "362775", "revid": "14002", "url": "https://it.wikipedia.org/wiki?curid=362775", "title": "Apostata", "text": ""}
{"id": "362776", "revid": "712828", "url": "https://it.wikipedia.org/wiki?curid=362776", "title": "Fefze", "text": ""}
{"id": "362777", "revid": "92723", "url": "https://it.wikipedia.org/wiki?curid=362777", "title": "Plutarco El\u00edas Calles", "text": "Importante militare, esponente costituzionalista durante la rivoluzione messicana, fu presidente del Messico dal 1\u00ba dicembre 1924 al 30 novembre 1928. Durante la presidenza fu anche presidente del Partito Laburista Messicano dal 1924 al 1929 e in quest'ultimo anno fond\u00f2 il Partito Nazionale Rivoluzionario (PNR), che successivamente cambi\u00f2 nome in Partito Rivoluzionario Istituzionale (PRI), che govern\u00f2 il Messico per pi\u00f9 di 70 anni. Calles, di ispirazione socialdemocratica e nazionalista di sinistra, persegu\u00ec una decisa e violenta politica anticlericale, che port\u00f2 alla rivolta dei cattolici messicani, denominata Guerra cristera.\nBiografia.\nNato come Plutarco El\u00edas Campuzano nel 1877 a Guaymas, nello stato di Sonora, pass\u00f2 i primi anni della sua vita in povert\u00e0. Prese il nome Calles dallo zio che lo adott\u00f2 in seguito alla morte della madre, Maria de Jes\u00fas Campuzano. Negli anni seguenti svolse numerosi lavori, e inizi\u00f2 l'attivit\u00e0 politica come sostenitore di Francisco Madero, sotto il quale divent\u00f2 ufficiale di polizia, scalando negli anni seguenti molto velocemente le gerarchie militari, fino ad arrivare nel 1915 al rango di generale, durante la rivoluzione messicana.\nNel 1915 divenne quindi governatore di Sonora, e si fece conoscere come uno dei politici pi\u00f9 riformisti della sua generazione. Nel 1919, Venustiano Carranza promosse Calles a Ministro del Commercio, Industria e Lavoro. Nel 1920 si alle\u00f2 con \u00c1lvaro Obreg\u00f3n contro Carranza, e venne successivamente nominato da Obreg\u00f3n Ministro dell'Interno. Si iscrisse al Partito Laburista, e nel 1924 venne eletto presidente, succedendo ad Obreg\u00f3n.\nLa presidenza.\nLa presidenza di Calles fu sostenuta dal Partito Laburista, che era a tutti gli effetti l'organo politico del potente sindacato della Confederazione Regionale dei Lavoratori Messicani (\"Confederaci\u00f3n Regional de Obreros Mexicanos\") (CROM), guidato da Luis Napole\u00f3n Morones. Calles sostenne riforme agrarie e promosse le ejido (propriet\u00e0 collettive) per favorire l'emancipazione dei contadini, anche se durante la sua presidenza non furono molte le terre redistribuite. Fond\u00f2 inoltre numerose banche in sostegno dei contadini, come la Banca del Messico, la banca nazionale messicana.\nCambi\u00f2 il codice civile messicano, dando ai figli illegittimi gli stessi diritti dei figli legittimi (lui stesso era stato un figlio illegittimo, nato al di fuori del matrimonio).\nDurante la sua presidenza ci furono attriti con gli Stati Uniti, a causa della legge sullo sfruttamento del petrolio sul territorio messicano e del sostegno dato dal Messico ai liberali nella guerra civile in Nicaragua.\nAnticlericalismo e persecuzioni dei cristiani.\nNel 1926, Plutarco El\u00edas Calles (), eman\u00f2 un decreto, noto come \u201cLegge Calles\u201d, con cui metteva in atto l'articolo 130 della Costituzione.\nI beni ecclesiastici furono confiscati dallo stato e furono introdotte forti limitazioni all'azione della chiesa nella vita pubblica.\nLa sua accanita politica anticlericale provoc\u00f2 inizialmente delle marce pacifiche come segno di protesta da parte del popolo, che era per il 95% cristiano cattolico. Il presidente inizi\u00f2 a mandare squadre di federali ad uccidere barbaramente chiunque si opponesse alle sue idee.\nNacque cos\u00ec una violenta risposta da parte dei Cristeros (1926-1929). Come conseguenza della sua politica anti-cattolica, durante la sua presidenza, il numero di preti in Messico pass\u00f2 da circa 4.500 prima del 1926 a soli 334 nel 1934. Quasi 4.000 preti furono esiliati o uccisi, oltre a migliaia di cittadini messicani perseguitati, torturati e trucidati. Nel 1935 ben 17 stati messicani non avevano nemmeno un prete nel loro territorio..\nLe persecuzioni finirono dopo le importanti vittorie da parte del generale Enrique Gorostieta (che era a capo dei Cristeros) sui federali, che costrinsero il presidente a prendere una posizione moderata; il suo successore garant\u00ec la libert\u00e0 di culto.\nNumerosi furono i martiri della persecuzione di Calles, beatificati da papa Giovanni Paolo II. Per tre anni (1926-29), il Messico pratic\u00f2 ufficiosamente una politica di ateismo di Stato, come quello allora in vigore nell'Unione sovietica comunista.\nDopo la presidenza.\nL'attrito con il governo di L\u00e1zaro C\u00e1rdenas del R\u00edo, suo ex subordinato, lo costrinse ad un esilio negli Stati Uniti nel 1936; tornato in Messico, si spost\u00f2 su posizioni leggermente pi\u00f9 moderate. Mor\u00ec a 68 anni nel 1945.\nVisione religiosa.\nCalles era ateo fin dalla giovent\u00f9; ader\u00ec alla massoneria, divenendo un convinto anticlericale e anticattolico. Pur non abbandonando mai le idee laiche, negli ultimi anni della sua vita divenne un credente nello spiritismo."}
{"id": "362778", "revid": "74801", "url": "https://it.wikipedia.org/wiki?curid=362778", "title": "\u00c1lvaro Obreg\u00f3n", "text": "\u00c8 stato presidente del Messico dal 1\u00ba dicembre 1920 al 1\u00ba dicembre 1924. \u00c8 considerato il fondatore e secondo presidente della cosiddetta \"Dinastia Sonora\".\nOrfano, prima della rivoluzione messicana era agricoltore e inizialmente simpatizzava per il governo di Porfirio D\u00edaz. Dal 1911, dopo la rivoluzione maderista, sostenne Francisco Madero nella sua lotta rivoluzionaria e nel 1912 combatt\u00e9 contro la ribellione di Orozco. Nel 1913 divenne generale comandante del Corpo del Nord-ovest dell'esercito costituzionale fondato da Venustiano Carranza e divent\u00f2 il suo braccio destro. Alla testa del suo esercito personale, dette un contributo importantissimo alla destituzione della dittatura militare di Victoriano Huerta, diventando popolarissimo tra gli altri generali e le truppe, arrivando a essere il secondo principale artefice, dopo Carranza, del successo del movimento costituzionalista in Messico. Destituito Huerta, fu delegato alla Convenzione di Aguascalientes, ma dal dicembre 1914 riprese attivamente il suo ruolo nell'esercito, sconfiggendo pi\u00f9 volte durante il 1915 il suo ex-alleato e ora acerrimo nemico Pancho Villa e la sua Divisi\u00f3n del Norte in grandi battaglie campali (Celaya, La Trinidad, Le\u00f3n, Aguascalientes, Nogales), circondandosi di generali fedeli come Benjam\u00edn G. Hill, Joaqu\u00edn Amaro e Plutarco El\u00edas Calles e ricevendo il pieno appoggio di Carranza, diventato presidente, che lo nomin\u00f2 Segretario di Guerra e Marina dal 1916 al 1917, cosa che consent\u00ec di fatto a Obreg\u00f3n di diventare capo incontrastato delle Forze armate. Sempre nel 1917, fu candidato per la prima volta alle elezioni presidenziali. Nel 1919 fond\u00f2 insieme a Plutarco El\u00edas Calles il Partito Laburista Messicano e l'anno seguente, dopo che Carranza gli aveva negato l'appoggio alle elezioni presidenziali, insieme a Calles e Adolfo de la Huerta, governatore del Sonora, inizi\u00f2 una rivolta appoggiata dalla maggioranza dell'esercito, che gli permise di assumere il potere totale. Nella rivolta Carranza fu assassinato per suo diretto ordine e questo avvenimento concluse ufficialmente la rivoluzione messicana, durata 10 anni.\nDopo la presidenza \"ad interim\" di de la Huerta, Obreg\u00f3n vinse \"democraticamente\" le elezioni e s'insedi\u00f2 come nuovo presidente, presiedendo il primo governo del Messico post-rivoluzionario. La sua presidenza favor\u00ec lo sviluppo delle arti e della cultura (nacque in questo periodo il muralismo messicano), stabil\u00ec nuove relazioni diplomatiche con le nazioni del mondo, in particolare gli Stati Uniti, con i quali fu firmato il trattato di Bucareli nel 1923, riconobbe l'Unione Sovietica (il Messico fu il primo paese delle Americhe a farlo, nel 1924) e ottenne l'appoggio dei comunisti, alleati dei costituzionalisti. Tuttavia il governo di Obreg\u00f3n si dimostr\u00f2 fortemente autoritario e anticlericale e dovette fronteggiare numerosi tradimenti, tra cui la ribellione portata avanti da de la Huerta nel 1923-1924 a cui si unirono molti ex-fedeli del presidente che si erano sentiti traditi dalla sua politica. Inoltre, sempre nel 1923, avvenne l'assassinio di Pancho Villa, che aveva ricevuto l'amnistia nel 1920, probabilmente per suo ordine diretto. Quando nel 1924 ci furono le elezioni presidenziali, vinse Plutarco El\u00edas Calles, che era stato scelto da Obreg\u00f3n come suo successore.\nA quel punto il generale sembr\u00f2 ritirarsi a vita privata nella sua tenuta agricola, ma nel 1928 torn\u00f2 per correre di nuovo alle elezioni presidenziali e vinse ancora, in quanto non ci fu alcuna opposizione possibile. Tuttavia fu assassinato nel ristorante \"La Bombilla\" di Citt\u00e0 del Messico, dove si era recato per celebrare la vittoria, da Jos\u00e9 de Le\u00f3n Toral, un cittadino cristero, per ritorsione alle spietate campagne anticlericali del governo messicano.\nEra noto come \"Mancino di Celaya\" (\"Manco de Celaya\") per aver perso il braccio destro in battaglia contro Pancho Villa nel 1915. In realt\u00e0 lo perse nella battaglia di Le\u00f3n e non nella battaglia di Celaya, come si crede erroneamente.\nBiografia.\nNato a Navojoa, nello Stato messicano di Sonora, da una famiglia povera di agricoltori. Nel 1910, quando a seguito dall'emanazione del Piano di San Luis Potos\u00ed da parte di Francisco Madero, scoppi\u00f2 l'insurrezione generale, Obreg\u00f3n non si un\u00ec ai ribelli, pur non disdegnando le loro rivendicazioni, in quanto a quel tempo vedeva di buon occhio il regime di Porfirio D\u00edaz. Inizi\u00f2 la sua attivit\u00e0 politica l'anno successivo con l'elezione a sindaco della citt\u00e0 di Huatabampo, sostenendo Madero, nuovo presidente, nella lotta contro la rivolta guidata da Pascual Orozco. Quando Madero fu ucciso dalla rivolta guidata da F\u00e9lix D\u00edaz e dal generale Victoriano Huerta Obreg\u00f3n si un\u00ec alla fazione costituzionalista di Venustiano Carranza nella rivolta contro il nuovo governo di Huerta, e riusc\u00ec nel 1914 a togliergli il potere.\nCome comandante militare al seguito di Carranza si distinse anche nella lotta per sconfiggere Pancho Villa ed Emiliano Zapata. Nel 1917 si candid\u00f2 per la prima volta a presidente del Messico ma all'elezione del 5 febbraio arriv\u00f2 solamente quarto con voti.\nObreg\u00f3n torn\u00f2 alla politica nel 1920, sperando di succedere a Carranza come presidente. Quando per\u00f2 fu evidente che Carranza avrebbe scelto come suo successore Ignacio Bonillas, \u00c1lvaro Obreg\u00f3n organizz\u00f2 una rivolta militare contro il presidente Carranza, i cui scopi furono espressi nel manifesto del \"Plan de Agua Prieta\". La rivolta ebbe successo e Carranza fu prima deposto poi assassinato in un'imboscata nello Stato di Puebla. Per sei mesi Adolfo de la Huerta fu il presidente provvisorio del Messico, fino alle elezioni che videro Obreg\u00f3n vincitore.\nI quattro anni di presidenza di Obreg\u00f3n sono famosi per la politica anticlericale, per le riforme agrarie messe in atto e per la politica amichevole nei confronti degli Stati Uniti d'America, basati sulla vendita del petrolio messicano. Al momento della successione de la Huerta diede vita a una rivolta, perch\u00e9 si considerava il naturale successore alla presidenza contro il preferito di Obreg\u00f3n, Plutarco El\u00edas Calles, che comunque vinse le elezioni.\nNel 1928 Obreg\u00f3n corse ancora per la presidenza, e fu eletto dopo elezioni molto contestate. Recatosi a Citt\u00e0 del Messico per celebrare la vittoria, fu assassinato a colpi di pistola nel ristorante \"La Bombilla\" dal cristero Jos\u00e9 de Le\u00f3n Toral, contrario alle spietate politiche anti-religiose del governo."}
{"id": "362779", "revid": "712828", "url": "https://it.wikipedia.org/wiki?curid=362779", "title": "Dragone krayt", "text": ""}
{"id": "362780", "revid": "6066", "url": "https://it.wikipedia.org/wiki?curid=362780", "title": "Egittologo", "text": ""}
{"id": "362781", "revid": "712828", "url": "https://it.wikipedia.org/wiki?curid=362781", "title": "Rakata", "text": ""}
{"id": "362782", "revid": "729019", "url": "https://it.wikipedia.org/wiki?curid=362782", "title": "Adolfo de la Huerta", "text": "Comandante costituzionalista, partecip\u00f2 alle campagne contro Pancho Villa e tra il 1919 e il 1920 fu governatore del Sonora. Sempre nel 1920, con i generali \u00c1lvaro Obreg\u00f3n e Plutarco El\u00edas Calles fu uno dei redattori del piano di Agua Prieta con cui loro tre e subito dopo molti altri militari costituzionalisti dichiararono decaduto il governo del presidente Venustiano Carranza. A seguito della vittoria nella immediatamente successiva ribellione, de la Huerta fu nominato presidente \"ad interim\" rimanendo in carica dal 1\u00ba luglio al 30 novembre 1920. Dopo il suo mandato il potere pass\u00f2 a Obreg\u00f3n, che gi\u00e0 lo deteneva \"de facto\". De la Huerta entr\u00f2 presto in contrasto con Obreg\u00f3n e ruppe definitivamente con lui quando offr\u00ec tutto il suo appoggio a Calles per le elezioni presidenziali del 1924. Nel 1923 quindi scaten\u00f2 una rivolta contro il governo di Obreg\u00f3n definendolo corrotto e autoritario. La rivolta fu repressa entro il 1924 e de la Huerta fu condannato all'esilio negli Stati Uniti d'America, a Los Angeles. Pot\u00e9 tornare in Messico nel 1935 grazie a un'amnistia del presidente L\u00e1zaro C\u00e1rdenas del R\u00edo. Mor\u00ec a Citt\u00e0 del Messico nel 1955."}
{"id": "362785", "revid": "712828", "url": "https://it.wikipedia.org/wiki?curid=362785", "title": "Zeltron", "text": ""}
{"id": "362791", "revid": "640277", "url": "https://it.wikipedia.org/wiki?curid=362791", "title": "Arad (Romania)", "text": "Arad (sia in ungherese sia in rumeno) \u00e8 un municipio della Romania di abitanti, capoluogo del distretto omonimo, nella regione della Cri\u0219ana.\nAmministrazione.\nGemellaggi.\nArad \u00e8 gemellata con le seguenti citt\u00e0:\nHa inoltre rapporti di partnership con le seguenti citt\u00e0:"}
{"id": "362792", "revid": "118896736", "url": "https://it.wikipedia.org/wiki?curid=362792", "title": "Anacronismo", "text": "L'anacronismo () \u00e8 un'incoerenza cronologica che consiste nella rappresentazione, raffigurazione o narrazione di oggetti, persone, avvenimenti o menzioni posteriori al periodo in cui \u00e8 ambientata la narrazione principale.\nUn esempio tipico di anacronismo sarebbe, per esempio, raffigurare un veicolo a motore in un racconto ambientato nel medioevo, a meno che non si tratti di una narrazione fantascientifica che giustifichi l'incongruenza.\nMeno comunemente il termine viene utilizzato in senso opposto, a indicare elementi del passato presenti in un'epoca posteriore.\nL'anacronismo pu\u00f2 essere volontario, e quindi essere inserito in una narrazione a scopo allegorico o parodistico, oppure involontario a causa di errori di qualsiasi genere; se un anacronismo di quest'ultima natura \u00e8 presente in una pellicola cinematografica, esso rientra nella categoria dei \"blooper\".\nNelle discipline umanistiche.\nIn letteratura \u00e8 l'attribuzione, a volte voluta, di atteggiamenti, idee o usi tipici dell'et\u00e0 del lettore piuttosto che dell'epoca in cui una narrazione \u00e8 ambientata: un esempio tipico, nell\"'Eneide\" di Virgilio, \u00e8 l'attribuzione di forme di devozione tipicamente romane negli usi degli esuli troiani capitati nel Lazio molto prima della fondazione di Roma. \n&lt;br&gt;Un altro esempio celebre \u00e8 quello della saga di re Art\u00f9, che nella leggenda tradizionalmente conosciuta vede nel VI secolo castelli, armamentari e contesti sociali che verranno solo nel basso medioevo (in particolare il castello comunemente inteso non solo non esisteva, ma non era neanche realizzabile con le tecniche e le conoscenze costruttive della Britannia dell'Alto Medioevo).\nIn filologia (ma anche in altri contesti, come la storia dell'arte o l'archeologia), sono quelle occorrenze di vario tipo (linguistiche, storiche, geografiche, ecc.) che non appartengono all'epoca a cui viene attribuito un certo documento. Essi possono essere il risultato di qualche forma di corruzione nella traduzione del testo oppure la sua appartenenza ad un'epoca diversa. In altri casi possono essere i sintomi della falsit\u00e0 del documento.\nIl termine viene tuttora usato anche nella cosiddetta archeologia misteriosa per indicare oggetti di apparente fattura moderna, ritrovati in siti archeologici risalenti ad epoche passate (vedi OOPArt).\nNel cinema e nelle arti visive.\nNella cinematografia un anacronismo occorre generalmente nei film quando, per esempio, capita di vedere, in determinate ambientazioni, manufatti appartenenti ad epoche successive. Ad esempio, nel caso di film storici e in costume ambientati nell'antichit\u00e0 o nel medioevo, \u00e8 capitato talvolta di scorgere, ad esempio, comparse che interpretano personaggi di contorno, involontariamente riprese con l'orologio al polso, oppure pali del telefono, antenne televisive o altri oggetti moderni nello sfondo. \nAltre volte gli anacronismi non sono involontari, ma riflettono errori pi\u00f9 sottili e non riconosciuti come tali dai realizzatori, come ad esempio l'utilizzo di manufatti (oggetti, particolari di abbigliamento, ecc.), la cui pertinenza cronologica non \u00e8 facilmente riconoscibile (si pensi ad esempio alle forchette utilizzate in ambientazioni greco-romane).\nIn altri casi gli anacronismi cinematografici non nascono da un errore dovuto all'ignoranza storica ma sono intenzionalmente inseriti, essendo utilizzati per ragioni drammatiche, espressive o, molto spesso, comiche, come nel caso gi\u00e0 visto degli anacronismi letterari.\nNel diritto.\nUna legge anacronistica (o, in generale, un atto normativo o regolamentare) \u00e8 un atto che disciplina situazioni o comportamenti ormai desueti e che, invece di essere abolito o modificato, rimane in vigore per inerzia del legislatore. In alcuni casi questa forma di obsolescenza pu\u00f2 essere l'effetto di una formulazione poco accorta, priva di quei caratteri di generalit\u00e0 e astrattezza che permettono alla norma di adattarsi all'evoluzione della societ\u00e0."}
{"id": "362793", "revid": "28402", "url": "https://it.wikipedia.org/wiki?curid=362793", "title": "Jelena Sergejevna Katina", "text": ""}
{"id": "362799", "revid": "116040838", "url": "https://it.wikipedia.org/wiki?curid=362799", "title": "Posologia", "text": "La posologia (composto dal gr. \u03c0\u03cc\u03c3\u03bf\u03c2 = \"quanto\" e da \"l\u00f2gos\" = \"studio\") \u00e8 una parte della prescrizione medica (ricetta) riguardante le dosi e i tempi per l'assunzione di un farmaco, contenuta comunemente anche sul \"foglietto illustrativo del farmaco\" (detto anche colloquialmente \"bugiardino\"); inoltre \u00e8 la parte della farmacologia che studia e determina le dosi e le modalit\u00e0 di somministrazione dei farmaci.\nNel tempo, ritenendo importanti anche altre nozioni, si \u00e8 esteso il concetto di posologia.\nSomministrazione.\n\u00c8 la vera e propria posologia in quanto descrive il numero di dosi che il paziente deve assumere nelle 24 ore per ottenere il desiderato effetto terapeutico.\nEsempio, il medico dice: \u00abAssumere 1 compressa per 3 volte al giorno, dopo i pasti\u00bb. Il medico scrive abbreviato: \u00ab1 cpr x 3 volte/die\u00bb oppure \u00ab1 cpr tid\u00bb.\nSi raccomanda di controllare sempre attentamente la data di scadenza, riportata sulla confezione e di non somministrare un farmaco scaduto per nessun motivo.\nIn alcuni testi \u00e8 possibile trovare l'abbreviazione per indicare quante volte assumere una determinata dose nell'arco delle 24 ore:\nFarmacologia.\nBisogna tenere conto che la posologia \u00e8 un cardine della farmacologia in quanto solo il corretto e testato uso del farmaco pu\u00f2 dare effetti benefici e ridurre effetti secondari o sgraditi al paziente, viene pertanto consigliato d'attenersi alla posologia (tempi e modi d'uso del farmaco) descritta dal medico o dal farmacista nell'uso del farmaco.\nFoglio illustrativo del farmaco.\nIl foglietto illustrativo del farmaco \u00e8 una scheda tecnica o libretto, che accompagna in modo obbligatorio in Italia, UE e USA ed in moltissimi Stati, ogni medicinale o sostanza per uso personale chimico (farmacologico), approvato dal Ministero della Sanit\u00e0.\nLa scheda tecnica \u00e8 compilata dall'industria farmaceutica che produce il farmaco, in linguaggio gergale \u00e8 anche chiamata bugiardino.\nIn questo foglietto o manuale \u00e8 descritto () il corretto utilizzo del farmaco, \u00e8 sempre possibile farselo spiegare da un farmacista o da un medico, per capire eventuali problemi (controindicazioni ed effetti collaterali) che possono insorgere nell'utilizzo del farmaco.\n\u00c8 consigliabile averlo sempre disponibile insieme alla scatoletta del farmaco, non buttarlo. Per averne una copia attualmente (2005) (2020), basta introdurre il nome del farmaco su un qualsiasi motore di ricerca Internet, per avere disponibile questa scheda tecnica e farne una stampa.\nDi solito sono descritti:"}
{"id": "362800", "revid": "339392", "url": "https://it.wikipedia.org/wiki?curid=362800", "title": "Signorina Hoover", "text": ""}
{"id": "362801", "revid": "1543377", "url": "https://it.wikipedia.org/wiki?curid=362801", "title": "Direct Injection Box", "text": "Direct Injection Box, nota anche come D.I. Box, \u00e8 un dispositivo elettronico che permette di trasformare il tipo di linea (collegamento elettrico) del segnale audio da sbilanciata a bilanciata.\nIl dispositivo ha anche un'alta impedenza di ingresso, permettendo il collegamento di dispositivi come un basso elettrico, una chitarra, una tastiera. La linea bilanciata \u00e8 molto meno sensibile ai disturbi elettrici. In pratica il segnale viaggia su una coppia di fili all'interno di una calza metallica collegata a massa come elemento di schermo contro i disturbi elettrici. Il disturbo elettrico, raccolto dalla linea, si annulla al termine del percorso.\nQuesta tecnica \u00e8 usata specialmente per linee lunghe, per esempio per trasportare il segnale di uno strumento o di un microfono fino al mixer lontano anche decine di metri. Infatti l'uso delle D.I. Box \u00e8 molto diffuso da parte dei tecnici del suono, specialmente nei concerti dal vivo.\nL'alimentazione viene tipicamente fornita da una batteria da 9V oppure direttamente con l'alimentazione phantom attraverso gli stessi cavi di collegamento.\nInvece le D.I. Box passive, che cio\u00e8 non contengono elementi elettronici attivi come amplificatori o transistor, essendo essenzialmente composte soltanto di un trasformatore di adeguate caratteristiche audio, non hanno bisogno di alimentazione e sono bidirezionali."}
{"id": "362802", "revid": "1426474", "url": "https://it.wikipedia.org/wiki?curid=362802", "title": "Jim Thompson (stilista)", "text": "Fu un ex ufficiale dello spionaggio militare statunitense e lavor\u00f2 per l'\"Office of Strategic Services\", l'agenzia di \"intelligence\" statunitense da cui \u00e8 nata la CIA.\nBiografia.\nJim Thompson si laure\u00f2 alla University of Pennsylvania School of Architecture e lavor\u00f2 come progettista sulla East Cost. Dopo pochi anni, lasci\u00f2 la carriera di architetto per arruolarsi nell'OSS.\nNei primi giorni d'agosto del 1945 Jim Thompson fu alla guida di un gruppo di guerriglieri col compito di penetrare in Thailandia e organizzare la resistenza contro l'occupazione giapponese. Mentre era in volo su un C-47 della marina arriv\u00f2 la notizia che la guerra era finita e la missione fu annullata. Tuttavia, Thompson arriv\u00f2 lo stesso a Bangkok per organizzare l'ufficio locale dei servizi segreti americani. \nNegli anni '50 invest\u00ec nella compagnia teatrale dei \"Ballet Russe de Monte Carlo\" ma a causa di un diverbio con uno dei soci, abbandon\u00f2 l'impresa e si trafer\u00ec a Bangkok , dove costru\u00ec una dimora formata da un complesso di sei case in teak di stile thai. Fece rifiorire la locale industria della seta. Scomparve nel nulla nel 1967 durante una trasferta in Malaysia. Nonostante le ricerche effettuate dal governo malese, nulla di lui fu pi\u00f9 ritrovato, nessun indizio che ne potesse confermare la morte.\nLa casa di Bangkok.\nNel 1976 la casa ed il suo lussureggiante giardino nel pieno centro della citt\u00e0 commerciale di Bangkok, furono convertiti in museo che \u00e8 tuttora aperto al pubblico. Al suo interno si trova anche un negozio dove \u00e8 possibile acquistare seta."}
{"id": "362803", "revid": "287204", "url": "https://it.wikipedia.org/wiki?curid=362803", "title": "Jer\u00f3nimo Zurita y Castro", "text": "Studi\u00f2 in Alcal\u00e1 de Henares presso il famoso ellenista Hern\u00e1n N\u00fa\u00f1ez, dove ottenne una profonda educazione umanistica e la conoscenza del greco e del latino.\nGrazie all'influenza del padre, Miguel de Zurita, medico di Ferdinando II il Cattolico prima e di Carlo V poi, ottenne un posto da magistrato a Barbastro. Nel 1537 fu nominato dell'Inquisizione a Madrid e in seguito, nel 1548, cronista ufficiale del Regno di Aragona. Nel 1566 Filippo II lo nomin\u00f2 segretario del Consiglio dell'Inquisizione. Zurita mantenne questo incarico fino al 21 gennaio 1571, quando ottenne una sinecura nella sua citt\u00e0 natale, e da allora si dedic\u00f2 completamente alla stesura della sua opera \"Anales de la corona de Aragon\" (Annali della Corona di Aragona), il cui primo tomo era apparso nel 1562 e alla quale lavor\u00f2 pi\u00f9 di 30 anni. Fece in tempo a vedere conclusa la propria fatica, con la pubblicazione dell'ultimo tomo a Saragozza il 22 aprile 1580, appena sei mesi prima della sua morte.\nLo stile di Zurita \u00e8 aspro e secco, ma l'opera \u00e8 interessante per l'attenzione che egli dedica alla ricerca e alla verifica delle fonti: oltre a consultare gli archivi in Aragona, viaggi\u00f2 infatti moltissimo in Europa, dai Paesi Bassi fino a Roma, Napoli e la Sicilia, raccogliendo documenti e materiale."}
{"id": "362805", "revid": "29727", "url": "https://it.wikipedia.org/wiki?curid=362805", "title": "Sinfiti", "text": ""}
{"id": "362809", "revid": "125449191", "url": "https://it.wikipedia.org/wiki?curid=362809", "title": "Gene Hoglan", "text": "Biografia.\nInizi.\nNato da una famiglia di origini messicane e nativo-americane, Gene viene iniziato alla musica dal padre, un musicista mariachi. La sua infanzia fu, tuttavia, molto infelice, in quanto il padre non lo riconosceva come figlio e questo fu un duro colpo per il suo stato d'animo. Sua sorella, Lisa, fu l'unica a consolarlo e a supportarlo nel suo obiettivo di diventare musicista (Hoglan, nei vari dischi prodotti, la menzioner\u00e0 sempre come una delle persone a lui pi\u00f9 care).\nGene ebbe il suo primo contatto con la musica ascoltando il brano \"No One to Depend On\" di Santana. Inizi\u00f2 a suonare la batteria a 13 anni da autodidatta, suonando sui dischi dei Kiss e dei Rush.\nLa sua attivit\u00e0 musicale inizia come roadie, lavorando per vari gruppi glam metal di Los Angeles come Great White, W.A.S.P. e M\u00f6tley Cr\u00fce. Sul finire del 1983 entr\u00f2 nello staff degli Slayer (uno dei suoi gruppi pi\u00f9 ammirati) come tecnico delle luci e Dave Lombardo ebbe una grande influenza su di lui, sebbene anche Hoglan diede consigli al batterista degli Slayer per migliorarsi tecnicamente con la doppia cassa.\nI Dark Angel.\nGene abbandon\u00f2 presto la sua collaborazione con gli Slayer per entrare come batterista nei \"War God\". Il sodalizio non dur\u00f2 nemmeno un anno e, nel 1985, venne assunto nei Dark Angel, incidendo il suo primo album, Darkness Descends (1986).\nCon i Dark Angel pubblic\u00f2 5 dischi e tra questi spunta Time Does Not Heal (1991), definito da tanti come uno dei pi\u00f9 importanti del thrash metal. L'album manifesta una netta crescita musicale e tecnica della band (in particolare di Hoglan) e i testi sono pi\u00f9 maturi e coinvolgenti (l'album tratta vari argomenti molto delicati dei giorni nostri tra cui la violenza sessuale e il disagio sociale della realt\u00e0 americana).\nLa band californiana si scioglie (anni dopo si parl\u00f2 di una reunion mai avvenuta) e mentre gli altri membri cadono nel dimenticatoio, Hoglan diventa un turnista molto richiesto. I Dark Angel si riuniscono nel 2014 e Hoglan decide di rientrare nel gruppo.\nAttivit\u00e0 da session man.\nViene chiamato dal cantante/chitarrista, nonch\u00e9 leader, dei Death: Chuck Schuldiner, col quale incide Individual Thought Patterns (1993), con l'ausilio di altri musicisti come il bassista Steve DiGiorgio e il secondo chitarrista Andy LaRocque.\nSchuldiner lo volle di nuovo al suo fianco per il successivo Symbolic (1995). Il batterista abbandona i Death per collaborare con i Testament, incidendo Demonic. Venne contattato anche da Devin Townsend, cantante/chitarrista e leader degli Strapping Young Lad per incidere City (1997). Hoglan vi rimarr\u00e0 in pianta stabile fino al loro scioglimento, partecipando anche ad alcuni album solisti di Townsend.\nAltri progetti che vedono Hoglan alla batteria sono Old Man's Child, The Almighty Punchdrunk, Daemon e altri.\nNel 2007 ha inciso, al fianco del polistrumentista e membro principale della band Dethklok, protagonista dello show televisivo Metalocalypse, Brendon Small (chitarra, basso, voce e occasionali tastiere), l'album \"The Dethalbum\". Nel 2009, \u00e8 stato richiamato dal musicista per la seconda parte dell'opera, The Dethalbum II.\nNel 2008 Hoglan ha suonato la batteria nel terzo album in studio di Zimmers Hole \"When You Were Shouting at the Devil...We Were in League With Satan\".\nNel giugno 2011, si \u00e8 riunito con i Testament, per registrare il loro decimo album in studio \"Dark Roots of Earth\". In quell'album, ha sostituito Paul Bostaph, che non ha potuto partecipare alle sessioni di registrazione a causa di un grave infortunio. Nel 2012, ha poi iniziato il tour con i Testament. \nGene \u00e8 stato, inoltre, il batterista dei Fear Factory dal 2009 al 2012 e ha suonato nell'album \"Mechanize.\"\nLo stile.\nGene Hoglan \u00e8 definito da tanti come uno dei pi\u00f9 grandi e rappresentativi batteristi metal sulla piazza. Dotato di uno stile molto tecnico e originale, ha definito nuovi \"standard\" di suonare heavy metal, in particolare quello estremo. Inizialmente, lo stile di Hoglan era ispirato, palesemente, a quello di Dave Lombardo ma in seguito seppe sviluppare un proprio sound.\nLe sue particolarit\u00e0 strumentali sono avvertibili nell'uso dei piatti (in particolare del ride) di chiara scuola Jazz, i \"rulli\" e le diteggiature intricate con la doppia cassa. Un'altra sua caratteristica \u00e8 l'impostazione \"open handed\", uno stile caratterizzato dall'uso del charleston con la mano sinistra e del rullante con la destra, posizionando il ride nella sua sinistra.\nMolti hanno riscontrato il culmine della sua tecnica durante il periodo della sua militanza nei Death, ovvero nei dischi \"Individual Thought Patterns\" e \"Symbolic\", in cui Gene mostra anche le sue influenze jazz, fusion e progressive rock.\nCon gli Strapping Young Lad, Hoglan ha, ancor di pi\u00f9, estremizzato il suo sound, incorporando anche il blast beat, usato ampiamente in generi come brutal death metal e black metal, caratterizzato da un rapidissimo alternarsi di grancassa e rullante, con l'aiuto dei piatti.\nOltre alla batteria, suona anche la chitarra (gran parte delle musiche dei brani dei Dark Angel vennero scritte, principalmente, da lui)."}
{"id": "362818", "revid": "1543377", "url": "https://it.wikipedia.org/wiki?curid=362818", "title": "Cairo 52", "text": "Il termine Cairo 52 si riferisce ai cinquantadue uomini arrestati l'11 maggio 2001 a bordo del nightclub gay galleggiante \"Queen Boat\", ancorato sul Nilo, al Cairo, in Egitto. Nonostante l'Egitto ufficialmente non punisca l'omosessualit\u00e0 \nDei cinquantadue uomini arrestati, cinquanta sono stati accusati di \"corruzione abituale\" e \"condotta oscena\" in base all'articolo 9c della legge n.10 del 1961 relativa alla lotta alla prostituzione. Altri due sono stati accusati di \"vilipendio della religione\" in base all'articolo 98f del codice penale. Tutti i cinquantadue accusati si sono dichiarati innocenti.\nSecondo l\"'International Gay and Lesbian Human Rights Commission\", gli arrestati sono stati sottoposti a battiture ed per \u00abprovare la loro omosessualit\u00e0\u00bb. \nI processi sono durati cinque mesi e gli imputati \nI processi sono stati condannati dalle organizzazioni internazionali per i diritti umani, da membri del Congresso americano e delle Nazioni Unite. \nIl 14 novembre 2001, ventuno degli arrestati sono stati incriminati di \"pratica abituale della corruzione\", un altro di \"vilipendio della religione\", ed un altro, considerato di essere il \"capo\", di entrambe le accuse, ricevendo la sentenza pi\u00f9 gravosa: cinque anni di lavoro forzato. Un cinquantatreesimo arrestato, un minorenne, \u00e8 stato giudicato da una corte minorile e condannato alla pena massima di tre anni di prigione, da farsi seguire a tre anni di libert\u00e0 condizionata.\nNel maggio 2002, i condannati sono stati rilasciati in attesa di un secondo processo; sia i verdetti di colpevolezza che quelli di innocenza sono stati cancellati, Nel luglio 2002 cinquanta degli uomini hanno sostenuto un nuovo processo (gli altri due, condannati per \"vilipendio della religione\", hanno conservato il verdetto precedente). Questo processo tenuto alla Corte Qasr al-Nil del Cairo, presieduta dal giudice Abd al-Karim - lo stesso che aveva presieduto il primo processo - \u00e8 terminato dopo solo 15 minuti di dibattito quando Karim ha ricusato s\u00e9 stesso. Il processo \u00e8 stato spostato a settembre ed \u00e8 terminato nel marzo 2003. Ventuno degli accusati sono stati condannati a sentenze di tre anni di prigione e ventinove sono stati rilasciati.\nFilm.\nLa storia dei 52 del Cairo \u00e8 raccontata in un documentario della \"After Stonewall Productions\", narrato da Janeane Garofalo e intitolato \"\"."}
{"id": "362821", "revid": "2071655", "url": "https://it.wikipedia.org/wiki?curid=362821", "title": "Lena Katina", "text": "Raggiunge la notoriet\u00e0 a livello mondiale come met\u00e0 del duo pop femminile t.A.T.u., di grande successo nella prima met\u00e0 degli anni 2000. Dopo l'esperienza nel gruppo, avvia la carriera solista, pubblicando nel 2011 il suo primo singolo \"Never Forget\", che arriva in cima alla classifica dance statunitense. Come artista solista ha pubblicato tre album in studio: \"This Is Who I Am\", \"Esta Soy Yo\" (versione spagnola del precedente disco) e \"Mono\".\nBiografia.\n\u00c8 figlia del musicista Sergej Katin e di Inessa Katina, che divorziano quando aveva solo tre anni. Cresce assieme alla madre e al patrigno Oleg, il quale rappresenta una figura molto importante nella sua vita. Ha due fratelli: una sorella minore dal lato paterno, Katja, ed un fratello dal lato materno, Ivan. Frequenta la \"Elementary\", \"Junior and Senior High school\" a Mosca e anche la \"Junior music school\", corso di pianoforte. Dopo il liceo, si iscrive alla facolt\u00e0 di psicologia dell'Universit\u00e0 statale di Mosca, conseguendo successivamente la laurea. Nel 2009 si trasferisce a Los Angeles e rimane l\u00ec sino al 2014, quando si sposta nuovamente a Mosca.\nCarriera musicale.\nGli esordi.\nLa sua carriera musicale si apre nel 1994 quando entra a far parte della children band \"Avenue\". Successivamente, nel 1997, canta nel gruppo Neposedy, superando i casting con una canzone in spagnolo che colpisce la giuria. Nella band conosce Julia Volkova, gi\u00e0 membro prima di lei, con la quale stringe amicizia. Lascia il coro due anni dopo.\nt.A.T.u..\nNel 1999, a quattordici anni, entra a far parte delle t.A.T.u., un duo composto da Lena e Julia. Il duo, con l'album d'esordio \"200 po vstre\u010dnoj\", in origine canta in russo e la sua fama \u00e8 limitata ai paesi dell'est europeo; tuttavia l'album del debutto internazionale, \"200 km/h in the Wrong Lane\" (cantato in inglese), ottiene un successo inaspettato e le ragazze raggiungono le vette delle classifiche in molti paesi del mondo. Il disco \u00e8 basato su temi fondamentalmente sentimentali, gi\u00e0 presentati nel loro primo estratto \"All the Things She Said\" che parla di un amore difficile e tormentato, quello fra due ragazze. \nLe due componenti tornano insieme nel 2005 pubblicando il disco \"Dangerous and Moving\" (\"Ljudi invalidy\" nella versione russa), secondo album delle t.A.T.u. in cui si trattano argomenti diversi, e da cui viene estratto il singolo di successo \"All About Us\".\nNel 2008 il duo pubblica il terzo album in russo \"Ves\u00eblye ulybki\", seguito dalla pubblicazione nel 2009 del loro ultimo album di inediti, \"Waste Management\", senza alcuna promozione, a seguito dell'annuncio di una pausa del gruppo per volere delle cantanti.\nNel 2011 il sito \"Billboard\" annuncia lo scioglimento ufficiale del gruppo t.A.T.u. e l'inizio della carriera da soliste delle due componenti.\nDopo sporadiche riunioni, nel 2014 le due ragazze collaborano a sorpresa in un nuovo singolo, \"Ljubov' v ka\u017edom mgnovenii\"; tuttavia, quella che sembra una reunion stabile termina solamente qualche giorno dopo la presentazione del nuovo brano a causa di alcuni conflitti tra le due artiste.\nL'avvio della carriera solista (2009-2014).\nDurante il 2009, nel periodo di pausa delle t.A.T.u., Katina annuncia ufficialmente il suo progetto da solista, e inizia le registrazioni del suo repertorio musicale a Los Angeles, in collaborazione con gli stessi musicisti che avevano accompagnato il duo. La svolta arriva con l'annuncio di un'esibizione al Pridefest 2010, il 12 giugno a Milwaukee, dove Lena per la prima volta presenta il suo progetto da solista, e successivamente si esibisce in altre manifestazioni. \nSul sito ufficiale di Lena viene poi reso disponibile il download gratuito della sua nuova canzone \"Lost In This Dance\". Parallelamente al rilascio del brano, l'artista registra la traccia \"Guardian Angel\" con la band post-hardcore Abandon All Ships, contenuta nell'album d'esordio del gruppo \"Geeving\".\nIl primo singolo della cantante, \"Never Forget\", \u00e8 una dedica a Julia Volkova, sua ex-partner. Il videoclip viene pubblicato nell'agosto 2011, dove Lena vaga come un fantasma prima nell'obitorio fra le due t.A.T.u. morte (lei compresa), poi al loro funerale e infine nel cimitero davanti alle loro due lapidi; il messaggio \u00e8 chiaramente una fine definitiva per il duo e una \"rinascita\" artistica solista. Il singolo viene reso disponibile sulle piattaforme musicali e in formato fisico il 4 agosto, con incluso anche il brano \"Stay\".\nNello stesso periodo appare su \"Rawsession\" dove si esibisce nelle cover di \"Deer in the Headlights\" degli Owl City, \"Mr Saxobeat\" di Alexandra Stan, e in una versione acustica del singolo \"Never Forget\". Tutti i brani vengono in seguito pubblicati in un mini EP live sulle piattaforme digitali, e i video degli stessi su YouTube.\nSuccessivamente Lena collabora con la band messicana Belanova, con cui ha inciso la canzone \"Tic-Toc\", per la quale \u00e8 stato anche girato un video, uscito quell'autunno.\nDopo i disastri sismici avvenuti in Giappone nel 2011, sul finire dell'anno la cantante pubblica il brano \"Keep on Breathing\", i cui ricavi saranno donati alla fondazione giapponese Ashinaga, un'associazione no-profit che sostiene i bambini svantaggiati in Giappone. \nLena torna sulle scene con il remix del singolo \"Never Forget\", pubblicato il 12 marzo 2012, grazie al DJ producer Dave Aud\u00e9 che la sceglie come featuring per questo pezzo subito in vetta alla \"Billboard\" Hot Dance Club Play. Nel mese di maggio viene pubblicato sul web il video del brano \"Melody\", inciso con il musicista tedesco Clark Owen. A settembre, invece, esce il singolo \"Shot\" in collaborazione il rapper russo T-Killah, brano pubblicato anche nella versione russa \"Ja budu rjadom\" (i video musicali di entrambe le versioni saranno pubblicati l'anno successivo).\nIl 24 ottobre arriva un'altra collaborazione, \"Paradise\", con Sergio Galoyan, il cui testo \u00e8 stato scritto dal fidanzato della Katina, Sash Kuzma.\nIl 24 settembre 2013 viene ufficialmente pubblicato su iTunes e sulle altre piattaforme musicali il singolo \"Lift Me Up\" (assieme alla versione in spagnolo \"Lev\u00e1ntame\"), brano che vede autrice la statunitense Jasmin Ash; lo stesso giorno la videoclip viene diffusa in anteprima mondiale sull'emittente televisiva musicale satellitare Music Box Italia e la settimana seguente viene caricata su YouTube. \nIl 5 ottobre si tiene un concerto della Katina a Colonia, del quale viene pubblicato l'album dal vivo \"European Fan Weekend 2013 Live\" nel marzo 2014.\n\"This Is Who I Am\" / \"Esta Soy Yo\" (2014-2016).\nIl 7 ottobre 2014 Lena Katina pubblica il singolo \"Who I Am \" come anticipazione del suo ormai annunciato primo album da solista dal titolo \"This Is Who I Am\", la cui uscita \u00e8 invece programmata per il 18 novembre. L'album viene presentato in anteprima a Roma, in un concerto con l'intera band il 14 novembre all'Auditorium Parco della Musica, durante il quale Lena si esibisce in un inedito duetto con la cantante italiana Noemi Smorra eseguendo per la prima volta in pubblico il brano \"Golden Leaves\", inserito come bonus track nell'edizione italiana del suo album.\nSempre in Italia gira le videoclip di \"Golden Leaves\" e \"An Invitation\", prossimi singoli dell'album. Durante la sua permanenza nel paese, Lena Katina \u00e8 ospite della trasmissione radiofonica della Rai Radio 2 SuperMax dove canta in diretta il successo delle t.A.T.u. \"All the Things She Said\" riarrangiata in versione semi-acustica. Il 26 novembre, invece, \u00e8 ospite in Russia alla stazione radio \"Love Radio\", dove presenta la versione russa del singolo \"Who I Am\", dal titolo \"Ja - \u00e8to ja\", online sulle piattaforme dal 9 dicembre.\nIl 12 gennaio 2015 viene pubblicata sul sito fanpage.it la videoclip di \"Golden Leaves\", e il giorno dopo il video \u00e8 disponibile online anche su YouTube. \nIl 6 marzo, Lena annuncia la data di uscita del nuovo singolo \"An Invitation\", prevista per il 12 marzo. Il video viene presentato ufficialmente a Roma, nel medesimo hotel dove la clip \u00e8 stata girata.\nDopo una pausa di un anno dovuta alla maternit\u00e0, l'artista annuncia la pubblicazione della versione spagnola dell'album \"This Is Who I Am\", dal titolo \"Esta Soy Yo\", per il 1\u00ba luglio 2016. Lo stesso giorno, in concomitanza con la pubblicazione del disco, Lena si esibisce al Gay Pride Festival di Madrid. Unico singolo estratto dall'album \u00e8 \"Lev\u00e1ntame\", versione spagnola del singolo del 2013 \"Lift Me Up\".\n\"Mono\" e altri progetti (2017-presente).\nNel mese di ottobre 2017 Lena pubblica il singolo \"Silent Hills\" in collaborazione con il compositore e produttore europeo Jus Grata. Due mesi dopo viene pubblicata una seconda collaborazione, \"Here I Go Again\", questa volta con Daddy Mercury.\nNel marzo 2018, la cantante pubblica il singolo \"Posle nas\", una ballata nostalgica dedicata al duo t.A.T.u. di cui faceva parte. Durante lo stesso anno escono altri tre singoli in russo: \"Kosy\", \"McDonald's\" (un pezzo che ha tratto ispirazione dal film \"Candy\", diretto da Neil Armfield) e \"Kuri\u0161\"'. Nella prima met\u00e0 dell'anno seguente \u00e8 il turno di altri due singoli in russo: \"Startrek\" e \"Mono\". Quest'ultimo brano d\u00e0 anche il titolo al secondo album della cantante, ossia \"Mono\", pubblicato il 26 luglio 2019. Nel nuovo lavoro, completamente in lingua russa, sono inclusi tutti i singoli usciti a partire dal 2018, oltre a brani inediti. \nTra la fine del 2019 e tutto il 2020 vengono pubblicati numerosi altri singoli, che tuttavia non sono inclusi nell'ultimo disco dell'artista. Ad aprile 2020 sulle piattaforme digitali arriva l'EP russo \"Akustika\", una mini opera di quattro brani in versione acustica. \nIl 20 novembre esce \"Nevermind\", brano scritto da Martin Kierszenbaum e versione inglese della canzone \"Nikogda\", uscita l'anno precedente. Il singolo precede l'uscita del nuovo EP in inglese della cantante, dal titolo ancora ignoto.\nNel 2021, l'artista pubblica due nuovi brani: \"Iz temnoty\" (in russo), pubblicato nel mese di giugno, e \"Stay the Same\" (in inglese), uscito alla vigilia di Natale. \nAltre attivit\u00e0.\nCinema e TV.\nNel 2007 esordisce nel mondo del cinema al fianco di Julia Volkova e Mischa Barton nel film \"You and I\", la storia di due ragazze adolescenti che si incontrano e si innamorarano ad un concerto delle t.A.T.u. a Mosca. Il film \u00e8 basato sul romanzo \"t.A.T.u. Come Back\", che \u00e8 stato a sua volta basato su eventi realmente accaduti. Torner\u00e0 a recitare nel 2014 nel corto \"Together Apart\", presentato al Festival di Cannes 2014.\nNel febbraio 2014 veste per la prima volta i panni di doppiatrice, prestando la propria voce ad una delle protagoniste - la fata Zarina - dell'edizione russa del film d'animazione Disney \"Trilli e la nave pirata\" (in Russia \"\u0424\u0435\u0438: \u0417\u0430\u0433\u0430\u0434\u043a\u0430 \u043f\u0438\u0440\u0430\u0442\u0441\u043a\u043e\u0433\u043e \u043e\u0441\u0442\u0440\u043e\u0432\u0430\").\nNel 2020 ricopre il ruolo di giudice nella versione russa del talent show \"All Together Now!\", in onda sul canale Rossija 1. Lo stesso anno partecipa come concorrente misterioso all'edizione russa del programma \"The Masked Singer\" sotto il costume di ragno. \nNel 2021 \u00e8 tra i concorrenti del reality show \"Zv\u00ebzdy v Afrike\", un format russo simile a quello di \"Celebrity Survivor\" ambientato in Africa.\nModa.\nNel 2008, insieme alla partner artistica Volkova, \u00e8 stata il volto della campagna autunnale-invernale in Russia dello stilista Marc Jacobs.\nNel 2013 ha posato senza veli per l'edizione di febbraio della rivista \"Maxim\", dove era gi\u00e0 apparsa con le t.A.T.u. nel 2003 e nel 2008.\nVita privata.\nDal 2013 al 2019 \u00e8 stata sposata con il musicista sloveno Sash Kuzma (Sasha Kuzmanovi\u0107), con il quale ha celebrato le nozze dapprima a Mosca e successivamente a Lubiana nel mese di agosto 2013. La coppia ha avuto un figlio, Aleksandr, nato il 22 maggio 2015."}
{"id": "362825", "revid": "34392", "url": "https://it.wikipedia.org/wiki?curid=362825", "title": "Culture giovanili", "text": ""}
{"id": "362829", "revid": "1194709", "url": "https://it.wikipedia.org/wiki?curid=362829", "title": "Ostraciidae", "text": "La famiglia Ostraciidae comprende 25 specie di pesci ossei d'acqua salata, conosciuti principalmente come pesci scatola o pesci cofano, appartenenti all'ordine \"Tetraodontiformes\".\nDistribuzione e habitat.\nQuesti pesci sono diffusi in tutti gli oceani e mari della fascia tropicale. Abitano le barriere coralline e i bassi fondali.\nDescrizione.\nQuesti pesci hanno la particolarit\u00e0 di possedere uno scheletro osseo esterno (chiamato carapace) che protegge l'intero corpo. Esso \u00e8 quindi rigido, con pochissime aperture (per occhi, bocca, coda e pinne). Non possiedono pinne ventrali.\nEtimologia.\nIl nome scientifico \"Ostraciidae\" deriva dalla parola greca \"ostrakon\", conchiglia.\nVeleno.\nAlcune specie possono rilasciare, se minacciate, una tossina che avvelena l'acqua circostante, stordendo il predatore. Alla morte il cadavere rilascia comunque queste sostanze.\nAcquariofilia.\nAlcune specie hanno successo in acquario per la loro particolare forma e livrea, anche se l'acquariofilo \u00e8 conscio del pericolo che arreca agli altri abitanti della vasca in caso di pericolo e di morte dell'Ostracide acquistato."}
{"id": "362839", "revid": "1718925", "url": "https://it.wikipedia.org/wiki?curid=362839", "title": "Branchiostoma lanceolatum", "text": "Lanfiosso (Branchiostoma lanceolatum ) \u00e8 un animale marino appartenente al subphylum dei Cephalochordata, detti anche acranii in quanto privi di cranio a protezione della vescicola encefalica o leptocardii per via della conformazione del cuore.\nClassificazione.\nLa prima scoperta e classificazione dell'anfiosso \u00e8 dovuta a Peter Simon Pallas nel 1774 che per\u00f2 credette di aver scoperto un nuovo gasteropode; solo nel 1834 Oronzo Gabriele Costa e Johannes Peter M\u00fcller mettono in luce gli stretti rapporti che l'anfiosso ha con i vertebrati.\nNel complesso il subphylum comprende circa 25 specie:\nMorfologia.\nSuperficialmente assomigliano a piccoli pesci lanceolati da cui prende il nome il capostipite \"Branchiostoma lanceolatum\" (anfiosso lanceolato), che vive nei mari europei. Vivono infossati nella sabbia con la coda rivolta verso il basso, in zone molto ossigenate, dove si alimentano per filtrazione. Sarebbe difficile immaginare un modello migliore dell'anfiosso per illustrare i caratteri diagnostici dei cordati: notocorda persistente prolungata fino alla testa, cordone nervoso dorsale superiore alla notocorda, fenditure branchiali nella faringe, coda cospicua estesa posteriormente all'ano (postanale). Gran parte della muscolatura dell'anfiosso \u00e8 costituita da miomeri a forma di V (miosetti), blocchi segmentali di origine metamerica di fibre longitudinali, chiaramente visibili sotto l'epidermide sottile, trasparente e monostratificata, separati da setti sottili di tessuto connettivo.\nQuando l'animale nuota o scava gallerie, i miomeri sui lati opposti si contraggono in onde alternate, determinando le ondulazioni laterali. La corda dorsale assicura rigidit\u00e0 lungo l'asse longitudinale e i cospicui raggi della pinna dorsale sono in realt\u00e0 organi di immagazzinamento delle riserve energetiche da utilizzare durante i periodi riproduttivi. Presentano andamento metamerico anche gli organi escretori e le gonadi (protonefridi e gonadi seriali). \u00c8 presente una pinna dorsale molto sottile, che funge anche da pinna anale. Nell'alimentazione per filtrazione interviene una bocca preceduta da un vestibolo ectodermico anteriore che convoglia le particelle in sospensione verso i cirri, strutture tentacoliformi selettive e sensoriali che filtrano le particelle alimentari prima che queste entrino nella bocca; anche il velo, una membrana che circonda la bocca, ha tentacoli che selezionano le particelle.\nAttraverso la bocca, l'acqua entra nella faringe e, mentre questa viene espulsa attraverso le fessure branchiali (sostenute da sinapticole, listarelle di supporto che mantengono beanti le fessure) nell'atrio (cavit\u00e0 atriale simile a quella delle ascidie), le sostanze alimentari vengono trattenute e convogliate al canale alimentare rettilineo che sbocca all'esterno con un ano posteriore. L'atrio, o camera peribranchiale, \u00e8 uno spazio interno piuttosto ampio avente funzione respiratoria, non celomatico, collegato con l'esterno attraverso l'atrioporo, tramite il quale viene espulsa l'acqua in eccesso. \u00c8 presente una sorta di fegato rudimentale, irrorato da un sistema portale epatico avente funzione di digestione ed assorbimento dell'alimento. L'apparato circolatorio \u00e8 chiuso e somiglia a quello dei pesci, non c'\u00e8 cuore ma l'aorta ventrale contrattile e i bulbilli pulsanti provvedono a spingere il sangue dorsalmente convogliandolo nei vasi branchiali. Gli anfiossi sono gli unici cordati ad avere protonefridi solenocitici primitivi, analoghi a quelli dei policheti, che raccolgono il liquido da piccoli sacchi celomatici all'apice delle branchie e versano l'urina nell'atrio. Il sistema circolatorio si compone di un sistema arterioso singolo e di un sistema venoso duplice, con un sistema impari che irrora la coda, il sacco intestinale ed il sistema portale epatico, ed un sistema pari che irrora le gonadi e confluisce nel seno venoso che si immette poi nell'aorta ventrale (areteria). Il sistema nervoso dell'anfiosso comprende nervi che si dipartono dal cordone nervoso principale e sono disposti segmentalmente; non c'\u00e8 cervello n\u00e9 ci sono organi di senso anteriori, ma cellule sensoriali sono presenti sulla superficie del corpo, in particolare nella regione boccale. Gli anfiossi sono dioici e i loro organi sessuali sono disposti metamericamente; i gameti vengono liberati dall'atrio e la fecondazione \u00e8 esterna; gli anfiossi sono deuterostomi modello, con segmentazione radiale oloblastica (totale-uguale) dello zigote e formazione enterocelica del mesoderma. la segmentazione delle uova oligolecitiche mostra una regolarizzazione precoce dei territori presuntivi (determinazione) che daranno origine alla corda e ai tre foglietti embrionali. La segmentazione \u00e8 assai peculiare: con la neurulazione si forma anche il sistema nervoso ed anche se il celoma \u00e8 enterocelico nei somiti anteriori, subisce una vera e propria cavitazione per schizocelia dai somiti posteriori. I diverticoli celomatici pari vengono chiamati epimero, mesomero ed ipomero, che si fondono ventralmente dando luogo al metacele o cavit\u00e0 generale. La cavit\u00e0 atriale dell'adulto si forma per ripiegatura dei lembi cutanei (pieghe metapleuriche). Si forma un endostilo comparabile a quello dei tunicati e dei petromizonti. La larva cigliata bentonica ed asimmetrica (pi\u00f9 marcatamente nel genere Asimmetrodon) diventa secondariamente planctonica, trascorre parecchi mesi come filtratore, poi ridiscende sul fondo trasformandosi nella forma adulta simmetrica. La specializzazione e le caratteristiche anatomiche degli anfiossi chiariscono che non possono essere considerati vertebrati ancestrali, ma uno stadio precoce dell'evoluzione dei cordati dopo che le larve neoteniche persero lo stadio sessile dal ciclo biologico.\nRiproduzione.\nL'anfiosso presenta riproduzione sessuata, i gameti sono distinti e vengono prodotti dalle gonadi posizionate ventralmente coperte dall'atrio. Al momento della riproduzione, i gameti fuoriescono dall'atrioporo (o poro atriale), questo implica embriogenesi e sviluppo successivo completamente in ambiente marino."}
{"id": "362843", "revid": "29727", "url": "https://it.wikipedia.org/wiki?curid=362843", "title": "Acrani", "text": ""}
{"id": "362844", "revid": "363629", "url": "https://it.wikipedia.org/wiki?curid=362844", "title": "Circoscrizione elettorale", "text": "La circoscrizione elettorale o distretto elettorale (noto anche come constituency, riding, ward, division, electoral area o electorate) indica ciascuna delle parti in cui \u00e8 suddiviso il territorio di uno Stato o altro ente territoriale per l'elezione di un organo collegiale, tipicamente un'assemblea rappresentativa, quale una camera del parlamento. I collegi elettorali (i quali possono essere uninominali o plurinominali) sono invece partizioni ancora pi\u00f9 specifiche e \"contenute\" all'interno di una circoscrizione."}
{"id": "362845", "revid": "729019", "url": "https://it.wikipedia.org/wiki?curid=362845", "title": "Vescicola (medicina)", "text": "La vescicola (dal latino \"vesicula\", piccola tumefazione) \u00e8 una minuscola raccolta di liquido chiaro al di sotto dello strato esterno dell'epidermide.\nPresentazione clinica.\nSi presenta come una piccola rilevazione superficiale, quasi sempre in sede intraepidermica, di rado in sede dermo-epidermica. Prendono il nome di vescicole tumefazioni di piccole dimensioni, con diametro inferiore a 0,3 cm.\nIn caso contrario si parla di bolle.\nIl liquido deriva da uno stravaso di siero o sangue proveniente da vasi sottocutanei circostanti la lesione, se si tratta invece di pus, quindi torbido anzich\u00e9 limpido, la tumefazione prende il nome di pustola.\nEziologia.\nPossono apparire vescicole nelle dermatiti irritative o allergiche da contatto. Spesso le fonti di irritazione sono i raggi UV o i raggi X. Altre volte le vescicole insorgono per contatto con ortiche, meduse, bruchi e altri animali o piante irritanti. Talvolta sono l'espressione di intolleranze ai farmaci (es. antibiotici, antiepilettici, paracetamolo, antiretrovirali).\nLe vescicole si formano anche in presenza di affezioni cutanee: in alcuni casi rappresentano la manifestazione pi\u00f9 importante della malattia come ad esempio nel pemfigo e nel pemfigoide; in altri invece sono associate a lesioni quali l'eritema, i noduli e le pustole.\nTerapia.\nLe vescicole rappresentano una protezione dei tessuti cutanei danneggiati e quindi non devono essere perforate: ci\u00f2 rallenta la guarigione e aumenta il rischio di infezione. \u00c8 necessario inoltre consultare il medico se recidivano o si manifestano in elevato numero."}
{"id": "362846", "revid": "2519", "url": "https://it.wikipedia.org/wiki?curid=362846", "title": "Vesicola", "text": ""}
{"id": "362847", "revid": "121837", "url": "https://it.wikipedia.org/wiki?curid=362847", "title": "Reticolo endoplasmatico liscio", "text": ""}
{"id": "362848", "revid": "287204", "url": "https://it.wikipedia.org/wiki?curid=362848", "title": "Umlaut dell'heavy metal", "text": "L'umlaut\" dell'heavy metal (detto anche r\u00f6ck d\u00f6ts\", \"puntini del rock\") \u00e8 un umlaut sopra una delle lettere che compongono il nome di un gruppo heavy metal.\nL'uso di umlaut ed altri segni diacritici, unito ad un set di caratteri gotico, ha la funzione di dare al logo del gruppo un aspetto teutonico. \u00c8 un mezzo del marketing che richiama stereotipi di forza e durezza normalmente attribuiti a popoli come i vichinghi; lo scrittore Reebee Garofalo ne ha attribuito l'utilizzo ad un desiderio di evocare un \"orrore gotico\". In questi casi non ci si riferisce mai all'umlaut dell'heavy metal con il termine \"dieresi\", e non ha la funzione di modificare la pronuncia del nome del gruppo.\nEsistono parodie dell'umlaut dell'heavy metal in film e romanzi. Nel film \"This Is Spinal Tap\" (scritto con un umlaut sopra la \"n\" ed una \"i\" senza puntino), David St. Hubbins (Michael McKean) afferma, \"Sono come due occhi. Tu guardi l'umlaut, e lui guarda te\". Nel 2002, la rivista \"Spin\" defin\u00ec l'umlaut dell'heavy metal come il \"segno diacritico della bestia\".\nUmlaut e dieresi.\nIl termine tedesco \"Umlaut\" significa, pi\u00f9 o meno, \"suono cambiato\", essendo composta dal prefisso \"um-\" (spesso usato con verbi che implicano cambiamento) e da \"Laut\", che in questo caso significa \"suono\". Infatti, l'aggiunta di un umlaut normalmente cambia la pronuncia di una vocale; le lettere \"u\" ed \"\u00fc\" rappresentano suoni distinti, cos\u00ec come \"o\" ed \"\u00f6\" oppure \"a\" ed \"\u00e4\".\nL'umlaut, o grafemi simili, \u00e8 utilizzato in diverse lingue, come l'islandese, il tedesco, lo svedese, il finlandese, l'estone, l'ungherese ed il turco. I suoni rappresentati in queste lingue dalle lettere con umlaut sono normalmente \"vocali anteriori\" (vocali anteriori arrotondate nel caso della \"\u00fc\" e della \"\u00f6\"). In Italia si utilizza, con la stessa funzione, in alcune grafie di lingue locali di area gallo-italico. Ironicamente, questi suoni vengono normalmente percepiti come pi\u00f9 \"deboli\" e \"leggeri\" rispetto alle stesse vocali senza umlaut, fallendo cos\u00ec il loro obiettivo di dare un'impressione di forza ed oscurit\u00e0.\nIl termine \"dieresi\" si riferisce ad un segno diacritico graficamente simile all'umlaut; deriva da una parola greca che significa \"dividere\" o \"distinguere\". Questo segno diacritico \u00e8 usato in lingue come il latino, il greco, l'italiano, il francese, lo spagnolo, il catalano, l'olandese e il portoghese, con compiti diversi.\nStoria.\nIl gruppo di rock progressivo Amon D\u00fc\u00fcl II, che pubblic\u00f2 il suo primo album nel 1969, deriva il suo nome da \"Amon, un dio egizio del sole, e da D\u00fc\u00fcl, un personaggio della letteratura turca\", perci\u00f2 questo utilizzo dell'umlaut non \u00e8 gratuito. La terza parte di \"Starship Trooper\", brano di rock progressivo epico degli Yes, si intitola \"W\u00fcrm\" (in \"The Yes Album\", pubblicato nel 1971). Anche in questo caso, comunque, non si pu\u00f2 parlare di uso gratuito, in quanto probabilmente deriva dalla glaciazione W\u00fcrm.\nIl primo uso \"gratuito\" sembra essere stato quello dei Blue \u00d6yster Cult nel 1970. Secondo il sito del gruppo fu aggiunto dal chitarrista e tastierista Allen Lanier, ma il critico musicale Richard Meltzer dichiara di essere stato lui a suggerirlo al loro produttore e manager Sandy Pearlman, subito dopo che Pearlman ide\u00f2 il nome: \"Dissi, 'E se mettessimo un umlaut sopra la O?'. Il metal aveva un aspetto wagneriano\".\nSul retro della copertina del loro secondo album \"In Search of Space\" (1971), gli Hawkwind scrissero: \". Come ulteriore variazione, il segno diacritico sopra l'ultima \" \u00e8 un \"umlaut ungherese\" o accento acuto doppio ()\u2014due lineette dirette verso l'alto a destra molto simili a due virgolette\u2014anzich\u00e9 due puntini (per\u00f2 in ungherese non si usano n\u00e9 le () n\u00e9 il tradizionale umlaut tedesco (\"\u00c4\") sulla lettera \"A\"). Questo \u00e8 successo prima che Lemmy Kilmister, che avrebbe poi fatto parte dei Mot\u00f6rhead, diventasse un membro del gruppo.\nPoi seguirono i Mot\u00f6rhead ed i M\u00f6tley Cr\u00fce. L'umlaut in \"Mot\u00f6rhead\" fu un contributo del designer che progett\u00f2 la copertina del primo album del gruppo. Per dirla con Lemmy, cantante dei Mot\u00f6rhead: \"Lo aggiunsi solo per farlo sembrare cattivo\". \u00c8 interessante notare come in tedesco la pronuncia standard di \"Mot\u00f6r\" sia simile alla pronuncia standard dell'inglese \"mother\". L'equivalente francese, \"moteur\", si pronuncia esattamente cos\u00ec.\nPer quanto riguarda i Cr\u00fce (secondo quanto affermato da Vince Neil), l'ispirazione arriv\u00f2 da una bottiglia di L\u00f6wenbr\u00e4u. A un concerto dei M\u00f6tley Cr\u00fce in Germania l'intero pubblico cominci\u00f2 ad intonare \"Mertley Crew-e\", una pronuncia usata spesso anche in Ungheria. A questo proposito, Nikki Sixx, bassista e leader del gruppo afferm\u00f2: \nI Queensr\u00ffche andarono oltre, mettendo un umlaut sopra la \"Y\" del loro nome. Il simbolo \"\u00ff\" viene utilizzato nella scrittura manuale dell'olandese al posto di \"IJ\", e, molto raramente, in francese, come nel nome del compositore franco-belga Eug\u00e8ne Ysa\u00ffe, della localit\u00e0 di L'Ha\u00ff-les-Roses, ecc. Il frontman dei Queensr\u00ffche Geoff Tate ha dichiarato: \"L'umlaut sopra la 'y' ci ha perseguitato per anni. Ci abbiamo messo undici anni a spiegare come pronunciarlo\".\nGli Underground Zer\u00f8, un gruppo anni ottanta di space rock influenzato dagli Hawkwind, fecero ricorso ad una variazione del concetto, utilizzando nel loro nome la vocale scandinava \"\u00f8\". Forse furono ispirati dai computer dell'epoca, che spesso usavano uno zero barrato per il numero 0, in modo da poterlo distinguere dalla lettera O, che assomigliava alla \"\u00f8\". Fuori dai generi rock, l'artista di musica elettronica William Orbit ha recentemente utilizzato la \"\u00d8\" nel suo cognome.\nIl gruppo parodico Sp\u0131n\u0308al Tap fece scalpore nel 1984 per aver usato l'umlaut sulla lettera \"N\", una consonante. Questa \u00e8 una costruzione trovata soltanto nella lingua jacaltec del Guatemala ed in alcune ortografie della lingua malgascia, anche se non si sa se gli autori di \"This Is Sp\u0131n\u0308al Tap\" ne fossero a conoscenza.\nL'uso gratuito dell'umlaut in altri contesti.\nNel film \"Blazing Saddles\" (1974) Madeline Kahn interpreta il personaggio di \"Lili von Shtupp\" (come \u00e8 scritto nei titoli). La locandina fuori dal teatro la presenta come \"Lili von Sht\u00fcpp\"; i personaggi del film pronunciano il nome senza alcun cambiamento vocalico.\nA met\u00e0 degli anni '80, il disegnatore Berkeley Breathed fece una parodia dell'umlaut dell'heavy metal nella striscia a fumetti \"Bloom County\", inventando il gruppo di fantasia Deatht\u00f6ngue, guidato dal cantante pazzoide \"Wild\" Bill Catt e tristemente noto per le canzoni \"Let's Run Over Lionel Richie With a Tank\", \"Clearasil Messiah\" (\"messia del Topexan\") e \"U Stink But I Love U\" (\"puzzi ma ti amo\"). Alla fine Breathed fece cambiare il loro nome in Billy and the Boingers in seguito ad alcune udienze al Congresso americano sul \"porn rock\" promosse da un'associazione per la tutela dei minori.\nNel 1988, Jim Henson e la General Foods produssero un cereale da colazione chiamato Cr\u00f6onchy Stars, ispirato ad uno dei personaggi dei Muppet, il cuoco svedese. Oltre all'uso gratuito dell'umlauto in \"Cr\u00f6onchy\", gran parte del materiale promozionale usava la grafia \"Swed\u0308ish Chef\". Come per gli \"Spin\u0308al Tap\", questo rappresenta uno dei rari casi di utilizzo dell'umlaut sopra una consonante.\nNel romanzo \"Zodiac\", pubblicato nel 1988 da Neal Stephenson, lo scrittore crea un gruppo di fantasia chiamato P\u00f6yzen B\u00f6yzen, che uno dei personaggi descrive come \"non male per un gruppo con due umlaut\".\nNel 1997, il giornale parodico \"The Onion\" pubblic\u00f2 un articolo intitolato \"\u00dcnited St\u00e4tes Toughens Image With Umlauts\" (\"gli St\u00e4ti \u00dcniti rinvigoriscono la loro immagine con le umlaut\"), che riguardava un tentativo del Congresso americano di aggiungere degli umlaut al nome della nazione per farla sembrare \"cazzuta e spaventosa in un modo simil-heavy-metal\".\nIl libro \"Fargo Rock City\", pubblicato nel 2001 dal critico musicale Chuck Klosterman, \u00e8 stato sottotitolato \"A Heavy Metal Odyssey in Rural N\u00f6rth Dak\u00f6ta\" (\"un'odissea heavy metal nel N\u00f6rd Dak\u00f6ta rurale\").\nIl giornalista e scrittore Steve Almond coni\u00f2 il termine \"circuito dell'elastam e degli umlaut\" nel 2002 per descrivere la scena internazionale delle \"tourn\u00e9e\" heavy metal.\nIl fumettista Scott Kurtz disegn\u00f2, per la sua rivista on-line \"PvP\", una serie di strisce che aveva come protagonista un gruppo immaginario chiamato \"Dj\u00f6rk\". Oltre a fare una certa ironia sull'umlaut dell'heavy metal, questo nome si riferisce anche alla cantautrice islandese Bj\u00f6rk Gu\u00f0mundsd\u00f3ttir, il cui umlaut, per\u00f2, non \u00e8 usato in maniera gratuita."}
{"id": "362849", "revid": "466539", "url": "https://it.wikipedia.org/wiki?curid=362849", "title": "Morcant II ap Coledauc", "text": "Biografia.\nFu l'ultimo sovrano britannico del Bryneich e l'ultimo esponente della sua dinastia: fu probabilmente sconfitto (e forse ucciso) in battaglia (620?) dal re anglosassone Edwin di Northumbria."}
{"id": "362851", "revid": "363629", "url": "https://it.wikipedia.org/wiki?curid=362851", "title": "Debian Alioth", "text": "Debian Alioth \u00e8 una parte del progetto Debian che dal 2003 ospita GForge per lo sviluppo di software libero, con particolare riferimento a Debian GNU/Linux.\nGran parte dei progetti ospitati su Alioth sono volti alla pacchettizzazione di software esistente in formato Debian. Sono per\u00f2 presenti anche progetti non legati a Debian, come il progetto SANE, \"Scanner Access Now Easy\"."}
{"id": "362853", "revid": "124175910", "url": "https://it.wikipedia.org/wiki?curid=362853", "title": "Mazda RX-7", "text": "La Mazda RX-7 \u00e8 un'automobile sportiva costruita dalla Mazda in tre generazioni tra il 1978 e il 2002. Caratteristica peculiare di questa vettura \u00e8 il suo motore rotativo Wankel.\nCommercializzata inizialmente solo in Oriente, \u00e8 stata successivamente esportata in Europa e negli Stati Uniti.\nLe serie.\nDi questa coup\u00e9 esistono tre generazioni: la prima, presentata nel 1978, solo un anno dopo la cessazione della produzione della prima vettura di serie equipaggiata da tale motore, la NSU Ro 80, la seconda, prodotta dal 1989 al 1991, e l'ultima prodotta fino al 2002 (anche se negli ultimi anni la produzione fu destinata al solo mercato interno giapponese e limitata a pochi esemplari). Venne sostituita dalla Mazda RX-8.\nPrima serie (SA22C/FB, 1978-1989).\nLa prima serie dell'auto venne equipaggiata da un birotore in grado di erogare 77 kW (105 CV) a 6.000 giri al minuto, e fornito di una coppia motrice di 147 N\u00a0m a 4.000 rpm. La configurazione era quella classica delle vetture sportive del tempo con una linea abbastanza spigolosa, dei fari a scomparsa e una meccanica caratterizzata dalla trazione posteriore. Sbarc\u00f2 in Europa con l'intenzione di concorrere con le migliori sportive del tempo come ad esempio la Porsche 924 a cui in parte somigliava.\nNel 1981 sub\u00ec un leggero restyling che esteticamente interessava i paraurti, le modanatura laterali, i cerchi e infine la fanaleria posteriore, che perdeva la zona di depressione centrale tipica del modello, per un pi\u00f9 armonioso comparto con targa incorporata (in Europa).\nMotoristicamente, grazie ad alcuni affinamenti, si raggiungevano gli 85 kW (115 CV), ed il comparto dinamico della vettura veniva ampiamente migliorato grazie ai quattro freni a disco di serie e ad una piccola modifica della sospensione anteriore.\nL'interno poi passava dal tipico stile anni 70 del modello precedente (si veda la cromatura che correva lungo tutto l'abitacolo) a un pi\u00f9 moderno uso dei materiali e degli accessori (con cristalli e retrovisori elettrici su tutti i modelli europei).\nDella prima serie vennero prodotti 474.565 esemplari, di cui 377.878 venduti sul mercato statunitense dove ancora oggi ha una forte schiera di appassionati.\nLe motorizzazioni iniziali della seconda serie, la cui presentazione avvenne nel 1986, erano un aspirato da 146 CV (108 kW) o una versione sovralimentato da 182 CV (141 kW).\nSeconda serie (FC, 1989-1991).\nA met\u00e0 del 1989 venne presentata la versione rivista: l'aspirato raggiungeva i 160 CV (ma non era pi\u00f9 disponibile in Europa) e la sovralimentata arrivava a 200 CV. Questo modello fu l'unico ufficialmente importato in Italia, nella versione denominata Turbo II, che comprendeva una ricca dotazione di serie (interni in pelle, tetto apribile elettrico, climatizzatore, cruise control).\nEsteticamente era riconoscibile dal modello del 1986 per i fanali posteriori, con le luci dei freni rotonde, e per differenti paraurti ora in tinta con la carrozzeria. Venne offerta anche in versione cabriolet che, nonostante una buona accoglienza da parte del mercato, specialmente di quello nordamericano, venne prodotta solo per questa serie.\nTerza serie (FD, 1991-2002).\nLa terza e ultima serie (modello FD3S) vide la luce nell'ottobre del 1991 con un ulteriore raffinamento della linea per adeguarla ai mutati canoni estetici dell'epoca, che ne fece una delle sportive giapponesi pi\u00f9 apprezzate per lo stile. Venne esportata al di fuori dei confini giapponesi fino al 1996, e mantenuta in produzione per gli ultimi anni solo per il mercato interno, con il \"sub-brand\" \u025b\u0303fini, pur conservando il nome RX-7.\nIl motore montato su questa versione era il wankel rotative 13B REW che, con rapporto di compressione pari a 9:1 e sovralimentazione mediante due turbocompressori sequenziali e intercooler aria-aria, erogava nella versione europea 239 CV a 6500 giri/min (255 CV in quella giapponese), mentre nelle versioni Type R e Type RS, in vendita per il mercato interno dal 1999 al 2002, sviluppava 280 CV, dati per\u00f2 solo dichiarati dalla casa per un vincolo tra le case costruttrici giapponesi che imponeva di non superare quella potenza, in realt\u00e0 quel motore superava alla prova dei fatti i 300 CV.\nIl sistema di turbine sequenziali era sofisticato per una vettura di normale produzione. Sviluppato in collaborazione con Hitachi, era composto da un gruppo turbocompressori in blocco unico, specificatamente progettato, consistente di due turbine di ugual dimensioni Hitachi HT12, gemellate nel lato caldo, azionato dai gas di scarico provenienti dai rotori. \nIl sistema, nato per sopperire ai limiti tecnici dei turbocompressori di allora, era stato studiato per fornire una curva di coppia generosa e molto piatta fin dai bassi regimi. Un solo turbocompressore piccolo infatti avrebbe consentito una coppia poderosa ai bassi regimi, ma fornito un motore molto soffocato agli alti; per contro un turbocompressore molto grosso avrebbe aumentato eccessivamente il ritardo della risposta all'acceleratore (turbo-lag) pur fornendo una buona potenza agli alti. Il sistema impiegato sulla RX-7 \u00e8 di fatto concettualmente semplice, ma di esecuzione assai complicata: i due turbocompressori erano azionati dai gas di scarico e soffianti nel collettore di aspirazione prima singolarmente e poi in coppia, in parallelo. La prima turbina consentiva una sovralimentazione pari a 10 psi (0,689 bar) a partire da 1800 giri/min, la seconda turbina (nel frattempo tenuta in una sorta di \"stand-by\") era resa operativa a partire dai 4000 giri/min e permetteva di mantenere i 10 psi (0,689 bar) di sovralimentazione fino alla linea rossa dei 7500 giri/min (7000 giri/min per la versione europea). Il passaggio dalla modalit\u00e0 \"singola\" alla modalit\u00e0 \"doppia\" tra i 3500 ed i 4000 giri/min vedeva la pressione di sovralimentazione scendere intorno ad 8 psi (0,551 bar), per questo motivo sulla RX-7 si parla non di pressione di sovralimentazione ma di schema della pressione di sovralimentazione, appunto definito 10-8-10.\nTutto il sistema era gestito tramite attuatori pneumatici, valvole a solenoide, valvole by-pass e valvole di sfogo e gestito tutto dalla centralina elettronica del motore, per la sua complessit\u00e0 era spesso fonte di problemi, dovuti in gran parte alla manutenzione che non veniva eseguita correttamente.\nIl sistema di iniezione MAP (Manifold Absolute Pressure) L-Jetronic studiato da Bosch prevedeva due iniettori per ogni rotore, azionati anch'essi in modo sequenziale: il primo iniettore da 550 cm\u00b3/min alimentava il rotore nel campo di funzionamento del primo turbocompressore, il secondo iniettore da 850 cm\u00b3/min veniva azionato in concomitanza con l'entrata in funzionamento del secondo turbocompressore. Per lo stesso motivo, la pompa benzina era azionata a due velocit\u00e0.\nIl motore in questione adottava anche la doppia candela di accensione per ogni rotore, gestito da un sistema elettronico con sensore di detonazione piezo-elettrico, per attenuare il problema del Wankel di avere camere di combustione schiacciate e allungate che davano problemi per il fronte di fiamma che doveva viaggiare da un punto all'altro della camera in pochissimo tempo.\nPer quanto riguarda le sospensioni la vettura era dotata del sistema a doppi bracci triangolari sovrapposti di lunghezza ineguale all'anteriore, mentre al posteriore presentava un sistema Multilink. Sia all'anteriore che al posteriore troviamo ammortizzatori telescopici e molle elicoidali, completati da barre antirollio. I duomi delle sospensioni erano rinforzati da una specifica barra al posteriore ed una regolabile all'anteriore, non presente per\u00f2 nella versione touring e base.\nI freni erano a dischi ventilati da 294 mm con pinze flottanti a 4 pistoncini all'anteriore e a dischi ventilati da 294 mm con pinza fissa a singolo pistoncino al posteriore. ABS a 3 canali di serie su tutte le versioni. Servosterzo con assistenza variabile in base alla velocit\u00e0.\nLa trazione alle ruote posteriori con differenziale a slittamento limitato di tipo Torsen avveniva tramite un cambio manuale, denominato Type R152a a 5 marce sincronizzate. I rapporti delle marce erano: prima 3.483:1; seconda 2.015:1; terza 1.391:1; quarta 1.000:1; quinta 0.719:1; retromarcia 3.288:1; rapporto finale 4.100:1. Era disponibile anche una trasmissione di tipo automatico denominata R4A-EL controllata elettronicamente a 4 rapporti e con convertitore di coppia.\nLe prestazioni dichiarate erano di una accelerazione da 0 a 100 km/h in 5,5 secondi e 250 km/h di velocit\u00e0 massima, tutto questo grazie anche al peso contenuto di circa 1280 kg.\nIl basso centro di gravit\u00e0, la configurazione con motore anteriore dietro l'asse delle ruote e la trazione al posteriore, unitamente ad una eguale distribuzione dei pesi di 50:50 sui due assi hanno reso l'RX-7 una vettura dalla buona guidabilit\u00e0 e performante se portata al limite.\nNel 2002, ultimo anno di produzione della RX-7, venne presentata una versione ad alte prestazioni, denominata Spirit R. Essa era disponibile nelle configurazioni Type A, B e C. La prima di queste varianti era una biposto dotata di cambio manuale a cinque rapporti, sedili sportivi Recaro che diminuiscono il peso complessivo della vettura di 10 kg e impianto frenante a disco potenziato.\nAttivit\u00e0 sportiva.\nLa Mazda RX-7 \u00e8 stata iscritta nel 2002 al campionato Super GT nipponico nella classe GT300 dal team RE Amemiya. Oltre ai nuovi sistema di sicurezza prescritti dal campionato e a nuove appendici aerodinamiche, la vettura \u00e8 stata dotata di un propulsore potenziato a 400 CV di potenza."}
{"id": "362855", "revid": "1543377", "url": "https://it.wikipedia.org/wiki?curid=362855", "title": "Seggio elettorale", "text": "La locuzione seggio elettorale (o ufficio elettorale) designa, nel linguaggio colloquiale, sia il luogo dove gli elettori si recano per votare sia l'insieme delle persone preposte alla gestione delle operazioni di voto e di scrutinio.\nInformazioni generali.\nSolitamente i seggi elettorali vengono allestiti presso edifici scolastici, uffici pubblici o impianti sportivi; gli orari di apertura possono variare a seconda delle consuetudini locali e del tipo di consultazione elettorale o referendaria. Generalmente la propaganda politica \u00e8 vietata all'interno dei seggi e nelle immediate adiacenze.\nNei locali adibiti a ufficio elettorale vengono collocate delle cabine o delle postazioni in cui l'elettore pu\u00f2 apporre in segreto il proprio voto su di un'apposita scheda, che in seguito dev'essere inserita pubblicamente in un'urna. In alcuni paesi vengono impiegati dispositivi che permettono la votazione elettronica.\nI cittadini che prestano servizio ai seggi elettorali sono definiti genericamente \u00abscrutatori\u00bb. I loro compiti, che differiscono nei vari paesi in base alle rispettive procedure elettorali, sono principalmente i seguenti:\nIn alcuni casi hanno facolt\u00e0 di assistere alle operazioni elettorali anche osservatori neutrali o di parte, scelti da organismi internazionali, da autorit\u00e0 governative oppure dagli stessi candidati.\nOrganizzazione dei seggi elettorali.\nBelgio.\nIn Belgio, ogni seggio elettorale \u00e8 presieduto da un magistrato, un avvocato o un pubblico funzionario designato dal governo. Il presidente nomina a sua volta quattro scrutatori e un segretario.\nCanada.\nLe operazioni elettorali in Canada sono interamente gestite da un'agenzia indipendente creata dal Parlamento; i seggi elettorali sono composti da almeno due membri, uno dei quali svolge le mansioni di segretario.\nFrancia.\nLe procedure francesi prevedono che gli uffici elettorali siano presieduti dal sindaco, dal vicesindaco, da un consigliere municipale oppure da un elettore delegato dal sindaco; il presidente \u00e8 coadiuvato da almeno due osservatori di parte scelti dai candidati oppure, in mancanza, designati dal sindaco. I componenti del seggio nominano inoltre un segretario, incaricato della stesura del verbale.\nAlle operazioni di spoglio delle schede prendono parte anche quattro scrutatori scelti tra gli elettori del comune.\nItalia.\nLa legge italiana prescrive che, in occasione delle consultazioni elettorali o referendarie, presso ogni sezione elettorale debba essere costituito un \u00abufficio elettorale di sezione\u00bb, composto da un presidente, da un numero di scrutatori compreso fra due e quattro e da un segretario.\nIl locale in cui hanno luogo le operazioni elettorali \u00e8 detto \u00absala della votazione\u00bb. I rappresentanti dei candidati (o dei comitati promotori in caso di referendum), se regolarmente accreditati, possono avere accesso alla sala e assistere allo svolgimento delle procedure.\nPaesi Bassi.\nGli uffici elettorali dei Paesi Bassi sono costituiti da un presidente e da almeno altri due membri (di norma un vicepresidente, due scrutatori e un segretario). La mansione di componente di un seggio elettorale \u00e8 incompatibile con le cariche di sindaco e di segretario comunale.\nRegno Unito.\nNel Regno Unito le operazioni elettorali sono coordinate a livello locale da un funzionario. La gestione di ogni seggio \u00e8 affidata a un presidente assistito da uno o pi\u00f9 scrutatori; al termine della votazione, le urne vengono sigillate e spedite a un ufficio centrale, dove il funzionario effettua lo scrutinio.\nSan Marino.\nLa Repubblica di San Marino adotta normative analoghe a quelle italiane.\nSpagna.\nIn Spagna, le elezioni sono gestite da una commissione permanente formata da otto giudici della corte suprema e da cinque studiosi di scienze politiche o sociologia scelti dal Congresso dei Deputati. I componenti degli uffici elettorali vengono designati per sorteggio.\nStati Uniti.\nLa definizione delle procedure elettorali \u00e8 demandata ai singoli stati federati. Il personale dei seggi comprende di solito un presidente, alcuni scrutatori e assistenti scrutatori nominati dagli organi municipali (in alcuni casi su proposta dei partiti), uno o pi\u00f9 supervisori inviati dalle autorit\u00e0 statali e i rappresentanti dei candidati."}
{"id": "362856", "revid": "1748167", "url": "https://it.wikipedia.org/wiki?curid=362856", "title": "Ericsson", "text": "Ericsson (\"Telefonaktiebolaget LM Ericsson\") \u00e8 una multinazionale svedese operante in 180 paesi nella fornitura di tecnologie e servizi di comunicazione, software e infrastrutture in ambito ICT (Information and Communication Technology) a operatori di telecomunicazioni, pubblica amministrazione e altre industrie.\n\u00c8 quotato alla Borsa di Stoccolma e alla Borsa di New York ()\nStoria.\nGli inizi.\nFondata nel 1876 nel centro di Stoccolma come negozio di riparazione di telegrafi da Lars Magnus Ericsson, un trentenne che ha gi\u00e0 lavorato in una azienda di apparecchiature telegrafiche per l'agenzia governativa svedese Telegrafverket. Due anni pi\u00f9 tardi inizia, insieme ad un amico, Carl Johan Andersson, a produrre e vendere la propria attrezzatura telefonica: il primo contratto per la fornitura di telefoni e quadri elettrici \u00e8 con la principale societ\u00e0 svedese di telecomunicazione, Stockholms Allm\u00e4nna Telefonaktiebolag. Sempre quell'anno Ericsson ottiene da un'impresa importatrice di telefoni l'incarico di mettere a punto e migliorare telefoni Bell e Siemens. E lui, che conosceva gi\u00e0 quei telefoni dai tempi in cui lavorava presso la Telegrafverket, riesce a progettare uno strumento di qualit\u00e0 superiore da poter essere utilizzato da nuove compagnie telefoniche come Rikstelefon e in grado di fornire un servizio pi\u00f9 economico rispetto al Gruppo Bell. E dal momento che Bell non ha brevettato le sue invenzioni in Scandinavia, Ericsson non ha problemi di brevetto o royalty. Alla fine del 1879 inizia a produrre telefoni con un design ricercato diventando uno dei pi\u00f9 importanti fornitori di apparecchiature telefoniche in Scandinavia. E dal momento che le sue materie prime sono in gran parte importate, negli anni successivi Ericsson acquisisce un certo numero di aziende per garantirsi le forniture di ottone, filo, ebanite e acciaio magnetico.\nNel 1883 il Gruppo Bell forma in Svezia una societ\u00e0 telefonica indipendente chiamata Stockholms Allm\u00e4nna Telefonaktiebolag e stringe un patto con Ericsson per l'attrezzatura per la sua nuova rete telefonica. Nel 1918 le due societ\u00e0 si fondono in Allm\u00e4nna Telefonaktiebolaget LM Ericsson. \nEricsson in Italia.\nIn Italia Ericsson opera dal 1918 con le societ\u00e0 FATME e SEI. Roma \u00e8 sede del quartier generale del Gruppo Ericsson in Italia, 3.000 i dipendenti."}
{"id": "362857", "revid": "124123", "url": "https://it.wikipedia.org/wiki?curid=362857", "title": "Martin Michlmayr", "text": "Il suo mandato si \u00e8 concluso nell'aprile 2005, ed il suo successore \u00e8 stato Branden Robinson."}
{"id": "362865", "revid": "110157", "url": "https://it.wikipedia.org/wiki?curid=362865", "title": "Quadriennale di Roma", "text": "La Quadriennale di Roma \u00e8 una Fondazione che ha il compito di promuovere l'arte contemporanea italiana. Il nome dell'istituzione deriva dalla cadenza con la quale si svolge, per mandato istituzionale, l'esposizione periodica. Ha sede a Roma nel complesso monumentale di Villa Carpegna, dimora secentesca.\nGiurisdizione.\nDal punto di vista giuridico, la Quadriennale \u00e8 oggi una Fondazione partecipata dal Ministero per i Beni e le Attivit\u00e0 Culturali da Regione Lazio e dal Comune di Roma.\nStoria.\nLa Quadriennale nasce nel 1927 con l'idea di accentrare in Roma la migliore produzione dell'arte figurativa nazionale, lasciando alla Biennale di Venezia lo svolgimento di manifestazioni internazionali.\nPer il pieno decollo dell'iniziativa, decisiva \u00e8 la figura di Cipriano Efisio Oppo, artista, scrittore, deputato al Parlamento del Regno d'Italia e segretario nazionale del Sindacato delle belle arti, nonch\u00e9 segretario generale delle prime quattro edizioni della manifestazione romana, tenutesi al Palazzo delle Esposizioni, luogo che per ottant'anni sar\u00e0 la sede degli uffici e delle mostre dell'Ente e che rimane la sede privilegiata delle mostre della Quadriennale d'Arte.\nDal 30 novembre 1961 al 7 gennaio 1962 La Quadriennale d'arte di Roma in collaborazione con Autostrade-concessioni e costruzioni autostrade s.p.a. organizza la mostra \"Premio nazionale di paesaggio\" Autostrada del sole, che ebbe sede presso il Palazzo delle Esposizioni, sotto l'alto patrocinio del Presidente della Repubblica Giovanni Gronchi.\nLa XVI Quadriennale, prevista da ottobre 2012 a gennaio 2013, fu annullata per via della cronica mancanza di fondi.\nDal 2016 La Quadriennale riprende le sue attivit\u00e0 sotto la guida di Franco Bernab\u00e8. La XVI edizione dal titolo \"Altri tempi, altri miti\" viene inaugurata dal Presidente della Repubblica Sergio Mattarella. Gli artisti premiati durante questa edizione sono Rossella Biscotti e Husni-Bey Adelita.\nLa XVII Edizione de \"La Quadriennale di Roma\" 2020 ha un cda rinnovato con presidente Umberto Croppi (nominato nel 2019 succedendo a Franco Bernab\u00e8), rappresentante del Mibact l'architetto Fabio Mongelli e, come rappresentante della Regione Lazio, Lorenzo Micheli Gigotti.\nAttivit\u00e0.\nSin dalla sua nascita la Quadriennale ha svolto un'attivit\u00e0 a ciclo continuo, con mostre e pubblicazioni d'arte, convegnistica, seminari, ricerca e documentazione nel settore delle arti visive italiane dal Novecento ad oggi.\nPrincipali mostre.\nLe mostre della Quadriennale di Roma si sono svolte al Palazzo delle Esposizioni di Roma, tranne dove indicato:\nArchivio e biblioteca.\nPresso la sede di Villa Carpegna \u00e8 aperto al pubblico l'Archivio Storico-Biblioteca della Fondazione Quadriennale (ArBiQ), con un patrimonio documentario su oltre 13.500 artisti attivi in Italia dagli inizi del Novecento a oggi e pi\u00f9 di venticinquemila pubblicazioni specializzate nelle arti visive moderne e contemporanee. Dal 2007 la Biblioteca partecipa a SBN, aderendo al Polo degli Istituti culturali di Roma."}
{"id": "362866", "revid": "117370181", "url": "https://it.wikipedia.org/wiki?curid=362866", "title": "John Gardner Wilkinson", "text": "Educato ad Harrow ed Oxford, Wilkinson fu indirizzato in seguito alla carriera militare. Si dedic\u00f2 presto allo studio dell'egittologia, grazie all'incoraggiamento dell'antiquario Sir William Gell per lungo tempo residente a Napoli e grande appassionato delle antichit\u00e0 egizie.\nWilkinson trascorse gran parte della sua vita in Egitto copiando e studiando, specialmente, i rilievi tombali della Valle dei Re.&lt;br&gt;Nel periodo 1827-1828 si dedic\u00f2 egli stesso allo scavo archeologico (a proprie spese), con scarsi risultati, preferendo poi tornare alla sua vera passione: lo studio delle iscrizioni e delle tombe gi\u00e0 scoperte.\nLa sua produzione scientifica venne raccolta in ben 56 volumi ancora nel ventunesimo secolo conservati, e consultabili, presso la Biblioteca Bodleiana di Oxford.\nIl fatto di frequentare l'Egitto agli albori delle pi\u00f9 grandi scoperte archeologiche fu per Wilkinson particolarmente stimolante ed egli, per primo, intu\u00ec l'importanza di sfruttare le tombe anche per la ricostruzione storica del Nuovo Regno.&lt;br&gt;A lui si deve l'assegnazione della prima numerazione delle tombe della Valle dei Re, ancora oggi utilizzata, numerando le tombe non in ordine cronologico di scoperta, o di regno dell'eventuale occupante, ma progressivamente in ordine di posizionamento geografico nella Valle, da nord a sud.\nEgli marc\u00f2 perci\u00f2 gli ingressi delle tombe all'epoca visitabili con numeri in vernice (in alcuni casi nel ventunesimo secolo ancora visibili), aggiungendo la sigla KV (King's Valley), per le tombe della Valle principale, o WV (West Valley), per la valle orientale.&lt;br&gt;Fu cos\u00ec che, pur essendo di fatto 28 le tombe o gli scavi comunque esistenti all'epoca, egli numer\u00f2 le tombe da KV1 a KV21."}
{"id": "362867", "revid": "1543377", "url": "https://it.wikipedia.org/wiki?curid=362867", "title": "Serial Digital Interface", "text": "La Serial Digital Interface (comunemente chiamata SDI) \u00e8 un'interfaccia digitale seriale utilizzata per il trasporto di segnali video in ambito professionale e broadcast. Permette maggior qualit\u00e0 di ripresa perch\u00e9 evita l'intervento dei codec di compressione impiegati nella registrazione su supporti, integrati nelle videocamere (nastro, cassetta, schede di memoria). Essa \u00e8 standardizzata come ITU-R BT.656 e SMPTE 259M. La larghezza di banda di questo collegamento \u00e8 di 270 Mbit per secondo. Questa implementazione \u00e8 studiata per la trasmissione di segnali televisivi PAL e NTSC (quella che oggi chiamiamo definizione standard) per cui si associa spesso la sigla SD (standard definition) alla sigla SDI (SD-SDI). \nEsiste una versione per trasmettere segnali ad alta definizione, conosciuta come High Definition Serial Digital Interface (HD-SDI) contemplata dallo standard SMPTE 292M. La versione HD-SDI ha una capacit\u00e0 di banda di 1.485 Gbit per secondo. Per alcune applicazioni, come nel caso della cinematografia digitale, tale banda pu\u00f2 non essere sufficiente. Per tale motivo si utilizza una modalit\u00e0 conosciuta come dual link definita dalle specifiche SMPTE 372M. Tale versione, come dice il nome stesso, prevede l'utilizzo di due connessioni HD-SDI contemporanee. Essa \u00e8 capace di una larghezza di banda nominale di 3 Gbit per secondo. L'utilizzo della modalit\u00e0 dual link richiede un secondo cavo tra i due apparati e questo; nel caso di installazioni complesse, pu\u00f2 creare problemi relativi alla complessit\u00e0 del cablaggio e al costo. Una versione di questa interfaccia, definita 3G-SDI, standardizzata come SMPTE 424M, in cui, su un singolo cavo, \u00e8 possibile ottenere la larghezza di banda di 3 Gbit per secondo.\nL'interfaccia SDI \u00e8 un sistema di trasmissione di segnali digitali non compressi e non criptati ed \u00e8 di larghissimo impiego all'interno delle infrastrutture di produzione televisiva. \u00c8 possibile, come opzione, trasferire anche segnali audio integrati all'interno del flusso video.\nL'interfaccia \u00e8 progettata per operazione su distanze brevi, a causa dell'elevato bitrate. Sia la SDI che la HD-SDI sono interfacce disponibili solo su apparecchiature di tipo professionale, a causa di alcuni accordi di licenza che non prevedono l'uso di segnali digitali non criptati su apparecchi di classe domestica, anche se esistono box esterni con ingressi compatibili e schede video idonee, per il collegamento a computer. Al pari esistono alcune modifiche per lettori DVD per implementare un'interfaccia SDI.\nDettagli tecnici dei vari standard.\nInterfaccia elettrica.\nI vari tipi di interfaccia seriale digitale usano tutti uno o pi\u00f9 cavi coassiali con connettori BNC, con un'impedenza nominale di 75 ohm. Si tratta dello stesso tipo di cavo utilizzato per gli impianti video analogici, il che rende in teoria molto semplice l'aggiornamento delle infrastrutture e il cablaggio degli apparati, anche se su lunghe distanze pu\u00f2 rendersi necessario l'impiego di un cavo di migliore qualit\u00e0. L'ampiezza del segnale alla sorgente \u00e8 di 800 mV (\u00b110%) picco-picco, mentre tensioni parecchio inferiori possono essere misurate alla ricezione a causa dell'attenuazione. Con opportuni equalizzatori sull'apparato ricevente \u00e8 possibile inviare segnali a 270 Mb/s su cavi lunghi anche 150 metri, ma \u00e8 preferibile l'uso di distanze inferiori. I segnali in alta definizione hanno una lunghezza massima inferiore, nell'ordine degli 80 metri.\nI segnali trasmessi sono digitali a componenti senza compressione, con codice di canale NRZI, e un registro a scorrimento a retroazione lineare viene utilizzato per ridurre la possibilit\u00e0 che vengano trasmesse lunghe sequenze di zero o di uno.\nDal momento che nell'interfaccia SDI esiste una relazione fissa tra la temporizzazione dei campioni video (27\u00a0MHz) ed il clock (270\u00a0MHz), questa interfaccia \u00e8 di tipo autosincrono; inoltre uno schema di sincronizzazione \u00e8 presente sul segnale digitale come una sequenza di dieci uno seguita da venti zero. Questa sequenza non \u00e8 consentita in nessun altro posto all'interno dei dati trasmessi.\nLa sequenza di sincronizzazione diventa di venti uno seguita da quaranta zero nel caso di segnali ad alta definizione.\nComparazione tra gli standard.\nCome si osserva dalla tabella, sono usati diversi bitrate:\nAltre interfacce.\nLo standard SMPTE 292M definisce, insieme all'interfaccia elettrica, anche un'interfaccia ottica che da pi\u00f9 parti \u00e8 oramai considerata obsoleta. Un'interfaccia parallela digitale a 8 bit \u00e8 definita da CCIR 601, ed \u00e8 obsoleta a sua volta (in ogni caso, molte clausole dei vari standard permettono come opzione un'interfaccia a 8 bit).\nFormato dati.\nPer impieghi a definizione standard e avanzata, il formato dati parallelo \u00e8 definito a 10 bit, mentre in quelli ad alta definizione a 20, divisi in due flussi dati paralleli a 10 bit (noti come Y e C). Il flusso a definizione standard (SD) \u00e8 composto in questa maniera:\nmentre i flussi ad alta definizione (HD) sono composti cos\u00ec:\nIn entrambi i casi, il video \u00e8 codificato nel formato 4:2:2, il che significa che il canale di luminanza e codificata a piena larghezza di banda (13.5\u00a0MHz nella SD a 270Mbit/s SD, ~75\u00a0MHz nella HD), e i due canali di crominanza sono sottocampionati orizzontalmente, e codificati a met\u00e0 della larghezza di banda (6.75\u00a0MHz o 37.5\u00a0MHz). I campioni Y, Cr e Cb sono \"coacquisiti\", cio\u00e8 acquisiti nello stesso istante di tempo, e il campione Y' \u00e8 acquisito nell'intervallo di tempo tra due campioni Y adiacenti.\nNello schema sopra, la Y indica i campioni di luminanza, e la C i campioni di crominanza. Cr E Cb si riferiscono ai canali di differenza di colore rosso e blue, rispettivamente.\nIl video attivo (e anche i dati ausiliari) possono usare ogni parola di 10 bit nella gamma 4-1019 (in esadecimale, 004-3FB) inclusi, i valori 0-3 e 1020-1023 (3FC-3FF) sono riservati e non possono far parte del video attivo. Le parole riservate sono utilizzate per due scopi, la sincronizzazione e le intestazioni dei dati ausiliari.\nPacchetti di sincronizzazione.\nUn pacchetto di sincronizzazione (noto comunemente come segnale di riferimento temporale o TRS) precede immediatamente il primo campione attivo di ogni linea, altrettanto immediatamente segue l'ultimo campione attivo, precedendo l'inizio del periodo di sincronizzazione orizzontale. Il pacchetto di sincronizzazione consiste di quattro parole di 10 bit. Le prime tre parole sono costantemente 0x3FF,0,0 mentre la quarta consiste di 3 flag e di un codice di correzione d'errore. Come risultato, ci sono otto differenti pacchetti di sincronizzazione possibili.\nNelle interfacce HD-SDI e dual link, i pacchetti di sincronizzazione \"devono\" presentarsi simultaneamente in entrambi i flussi Y e C. Nel caso del dual link, \u00e8 possibile un ritardo tra i due cavi di una stessa interfaccia, per cui le apparecchiature che lo utilizzano dovrebbero avere un buffer che immagazzina il primo segnale fino all'arrivo dell'altro.\nNelle interfacce SD e ED c'\u00e8 un solo flusso di dati, per cui un solo pacchetto di sincronizzazione alla volta.\nAl di l\u00e0 del numero dei pacchetti, in ogni caso, il loro formato \u00e8 lo stesso per tutte le versioni dell'interfaccia SDI.\nI bit di flag presenti nella quarta parola (comunemente chiamata XYZ) sono noti come H, F e V. Il bit H indica la partenza della cancellazione orizzontale: i bit di sincronizzazione immediatamente precedenti alla regione di cancellazione orizzontale devono avere il bit H impostato a 1. Normalmente, ci si riferisce a questi pacchetti come alla fine del video attivo, o pacchetti EAV. Allo stesso modo, il pacchetto immediatamente prima della partenza del video attivo ha il bit H impostato a 0; si tratta del pacchetto partenza del video attivo o SAV.\nIn maniera simile, il bit V \u00e8 impiegato per indicare la partenza della regione di cancellazione verticale. Un pacchetto EAV con V impostato a 1 indica che la linea successiva fa parte dell'intervallo verticale, mentre uno con V impostato a 0 indica che la linea seguente fa parte del video attivo.\nIl bit F \u00e8 utilizzato nei formati interlacciati e segmentati per indicare se la linea appartiene al primo o al secondo campo (o segmento). Nei formati a scansione progressiva, il bit F \u00e8 sempre a zero.\nContatore di linee e CRC.\nNella versione dell'interfaccia per l'alta definizione (e anche nella versione dual link), sono implementate ulteriori parole di controllo per aumentare la robustezza dell'interfaccia. In questi formati, i quattro campioni immediatamente precedenti i pacchetti EAV (ma non i SAV) contengono una campo cyclic redundancy check (CRC) e un contatore di linea. Il valore CRC di ciascun campo contiene il controllo della linea precedente (calcolati indipendentemente per i flussi Y e C) e pu\u00f2 essere usato per rilevare errori sul flusso trasmesso. Il contatore di linea indica il numero della linea corrente.\nSia il CRC che il contatore di linea non sono disponibili nelle versioni SD e ED dell'interfaccia. Al loro posto, un pacchetti dati ausiliario conosciuto come pacchetto EDH pu\u00f2 essere impiegato come controllo di errore.\nNumerazione di linee e campioni.\nCiascun campione in un dato flusso ha un numero di linea e di campione unico. In tutti i formati, il primo campione subito dopo il pacchetto SAV ha il numero di campione 0, il successivo il numero 1 e cos\u00ec via fino alla parola XYZ del pacchetto SAV seguente. Nella versione SD dell'interfaccia, dove il flusso dati \u00e8 unico, la numerazione dei campioni segue questo schema:\ne cos\u00ec via. Nella versione HD, ogni flusso dati ha la sua numerazione, alternando Y e Y' per ogni campione del flusso Y, e Cb e Cr per ogni campione del flusso C.\nLa numerazione delle linee \u00e8 sequenziale, partendo da 1 e fino al numero di linee per quadro del formato indicato (tipicamente 525,625,750 o 1125). La determinazione della linea 1 \u00e8 in qualche modo arbitraria; tuttavia \u00e8 indicata dagli standard rilevanti in maniera non ambigua. Nei sistemi a 525 linee, la prima linea dell'intervallo verticale \u00e8 la linea 1, laddove negli altri sistemi interlacciati (625 e 1125 linee) la prima linea dopo la transizione a zero del bit F \u00e8 la linea 1.\nSi noti che le linee di scansione iniziano in corrispondenza dell'EAV, mentre il campione zero \u00e8 il campione che segue il SAV. Questo porta a risultati in qualche misura disorientanti, nel senso che il primo campione di una data linea, nel caso di un video 1080i, \u00e8 il campione numero 1920 (il primo EAV in quel formato), e la linea termina al successivo campione 1919 (l'ultimo campione attivo).\nQuesto comportamento differisce in alcuni aspetti dalle interfacce video analogiche, dove la transizione di linea ovviene con l'impulso di sincronismo, pi\u00f9 o meno a met\u00e0 della regione di cancellazione orizzontale.\nNumerazione del link.\nLa numerazione del link trova applicazione solo sull'interfaccia dual link. Il primo link (il cosiddetto \"primario\") ha assegnato il numero 1, mentre i seguenti hanno numeri crescenti. In questo modo il secondo link (\"secondario\") in un sistema dual link \u00e8 il numero 2. Il numero di link di una data interfaccia \u00e8 indicato da un pacchetto VPID situato nello spazio dati ausiliari verticale.\nDati ausiliari.\nCome lo SMPTE 259M, lo SMPTE 292M supporta lo SMPTE 291M per i dati ausiliari. Si tratta di un sistema standardizzato per il trasporto di dati non video in un segnale digitale seriale, utilizzato per audio integrato, sottotitoli, timecode e altri tipi di metadati. I dati ausiliari sono indicati da un pacchetto di 3 parole consistente in 0, 3FF, 3FF (l'opposto dell'intestazione del pacchetto di sincronizzazione), seguito da un codice di identificazione di due parole, una parola di conteggio dati (che indica un segnale attivo di 0-255 parole), il segnale attivo vero e proprio e un checksum di una parola. Al di l\u00e0 del loro uso nell'intestazione, i codici proibiti nel video attivo sono proibiti anche nel segnale attivo dei dati ausiliari.\nApplicazioni specifiche includono audio, integrato, EDH, VPID e SDTI.\nAudio integrato.\nSia la versione SD che quella HD dell'interfaccia contengono 16 canali di audio integrato. \u00c8 utile notare, ai fini letterari, che il termine inglese \"embedded\" viene spesso reso in italiano come \"embeddato\", seguendo un'usanza tipica dei termini tecnici.\nLe due interfacce usano un differente metodo di incapsulamento, rispettivamente lo SMPTE 272M per la SD e lo SMPTE 299M per la HD. In ognuno dei due casi, un segnale SDI pu\u00f2 contere fino a sedici canali (8 coppie) di audio digitale a 48\u00a0kHz, 24 bit, insieme al video. Normalmente viene usato audio PCM a 48\u00a0kHz a 24 bit (20 nella versione SD), in una maniera direttamente compatibile con l'interfaccia audio digitale AES3. I canali audio sono posizionati nei periodi di cancellazione orizzontale, dove il segnale SDI non contiene niente di utile, poich\u00e9 l'apparato ricevente rigenera i propri sincronismi dal TRS.\nI canali audio sono suddivisi in gruppi, ognuno dei quali \u00e8 numerato da uno a quattro e contiene quattro canali. La loro numerazione \u00e8 univoca, per esempio il canale 5 sar\u00e0 sempre il primo canale del secondo gruppo.\nEDH.\nDal momento che il segnale a definizione standard non contempla checksum, CRC o verifica dell'integrit\u00e0 dei dati, un pacchetto EDH, acronimo di Error Detection and Handling (rilevamento e gestione di errori), pu\u00f2 essere posizione opzionalmente nell'intervallo verticale del segnale video. Questo pacchetto include i valori di CRC sia per il video attivo che per l'intero campo (eccetto per quelle linee dove pu\u00f2 avvenire la commutazione, e che non dovrebbero contenere nessun dato utile); un'apparecchiatura pu\u00f2 calcolare il proprio CRC e confrontarlo con quello ricevuto per rilevare eventuali errori.\nL'uso tipico del pacchetto EDH \u00e8 con l'interfaccia a definizione standard, poich\u00e9 la presenza di parole CRC nella versione ad alta definizione lo rende non necessario.\nVPID.\nI pacchetti VPID (Video Payload Identifier, identificatore del video attivo) stanno divenendo sempre pi\u00f9 comuni per identificare il tipo di formato trasmesso dall'interfaccia SDI. Nelle prime versioni, era sempre possibile determinare il formato video contando i numeri di linee e campioni tra le transizioni H e V del TRS. Con l'introduzione delle interfacce dual link e degli standard a quadro segmentato questo non \u00e8 pi\u00f9 possibile. Di conseguenza, lo standard VPID (definito dallo SMPTE 352M) fornisce un modo di identificazione univoca a non ambigua del formato del video attivo.\nVideo attivo.\nSono possibili diverse codifiche dei colori. Il default (e il caso pi\u00f9 comune) \u00e8 un flusso di dati lineari a 10 bit codificati come YCbCr. (L'YCbCr \u00e8 la rappresentazione digitale dello spazio colore YPbPr). I campioni di video sono immagazzinati come indicato sopra.\nAll'interno della parte attiva del video, le parole di dati corrispondono ai livelli dei segnali dei rispettivi componenti di video. Il canale di luminanza (Y) e in definito in maniera tale che al livello di segnale di 0 mV corrisponda la parola chiave 64 (40 in esadecimale), e a 700 mV (il fondo scala) \u00e8 assegnata la parola chiave 940 (0x3AC). Per i canali di crominanza, a 0 mV corrisponde la parola chiave 512 (0x200), a -350 mV corrisponde 64 (0x40) il fondo scala) e a +350 mV corrisponde 960 (0x3C0). Si noti che la scala dei segnali di luminanza e crominanza \"non \u00e8\" identica. Il minimo e il massimo di queste forcelle di valori rappresentano i limiti di segnale auspicati, nonostante il video attivo possa essere al di fuori di esse (assumendo, per\u00f2, che le parole riservate 0-3 e 1020-1023 non siano \"mai\" utilizzate per il video attivo). In aggiunta, i corrispondenti segnali analogici possono avere escursioni al di fuori di questa gamma.\nCancellazioni verticali e orizzontali.\nPer le porzioni delle cancellazioni verticale e orizzontale che non sono usate per i dati ausiliari, \u00e8 raccomandato che ai campioni di luminanza sia assegnato il valore 64 (0x40) e a quelli di crominanza 512 (0x200), che corrispondono entrambi a 0 mV. \u00c8 ammessa la codifica di informazioni sull'intervallo verticale analogico (come il timecode sull'intervallo verticale, o VITC, oppure segnali di test, o VITS) senza che l'interfaccia abbia problemi, ma questo utilizzo non \u00e8 standard (e i dati ausiliari dovrebbero essere comunque il modo preferito per trasmettere metadati).\nLa conversione di sincronismi e segnali di burst analogici in digitale, tuttavia, non \u00e8 raccomanda, e neppure necessaria sull'interfaccia digitale.\nColorimetria.\nDal momento che gli spazi colore YPbPr e YCbCr derivano entrambi dallo spazio RGB, \u00e8 necessario un mezzo di conversione. Esistono tre colorimetrie normalmente usate per il video digitale:\nAltre codifiche colori.\nLe interfacce dual-link e 3 Gbit/s supportano l'uso di altri schema di codifica colore oltre al YCbCr:\nSe viene usata una codifica RGB, i tre primari sono tutti codificati allo stesso modo del canale Y; un valore di 64 (40 hex) corrisponde a 0 mV, e 940 (3AC hex) corrisponde a 700 mV.\nLe applicazioni a 12 bit sono scalate come quelle a 10, i due bit aggiuntivi sono considerati LSB.\nFormati video supportati.\nLe varie versioni dell'interfaccia digitale seriale supportano numerosi formati video.\nI fotogrammi segmentati contengono video a scansione progressiva suddiviso in due semiquadri segmentati. Questo sistema viene utilizzato per supportare monitor e TV analogici, la maggior parte dei quali non \u00e8 in grado di agganciarsi a frequenze di quadro basse come 24 e 30\u00a0Hz. Inoltre \u00e8 di un certo impiego per produzioni a scansione progressiva utilizzando apparecchiature che supportano solo i formati interlacciati.\nInterfacce correlate.\nIn aggiunta all'interfaccia qui descritta, ci sono diverse altre interfacce che presentano delle somiglianze, o che sono contenute al suo interno.\nSDTI.\nEsiste una specifica espansa chiamata SDTI (Serial Data Transport Interface), che permette a flussi video compressi (per esempio Digital Video, MPEG e altri) di essere trasportati tramite una linea SDI. Questo consente flussi video multipli in un unico cavo, oppure trasmissione video a velocit\u00e0 superiore al tempo reale (2x, 4x, ...). Uno standard correlato, conosciuto come HD-SDTI, fornisce capacit\u00e0 simili su un'interfaccia SMPTE 292M.\nL'interfaccia SDTI \u00e8 definita dalle specifiche SMPTE 305M, la HD-SDTI dalle specifiche SMPTE 348M.\nSMPTE 349M.\nLo standard \"SMPTE 349M: Transport of Alternate Source Image Formats through SMPTE 292M\" specifica un metodo per l'incapsulamento di formati video non standard o a basso bitrate all'interno di un'interfaccia HD-SDI. Questo standard permette, per esempio, diversi segnali video indipendenti a definizione standard miscelati insieme all'interno di un unico segnale HD-SDI, trasmesso attraverso un unico cavo. Questo standard non si limita alla semplice correzioni delle temporizzazioni SAV e EAV per corrispondere ai formati a pi\u00f9 basso bitrate; fornisce al suo posto un mezzo tramite il quale un'intera interfaccia SDI (incluse parole di sincronizzazione, dati ausiliari e video attivo) pu\u00f2 essere \"incapsulata\" e trasmessa come video attivo convenzionale in un flusso 292M."}
{"id": "362868", "revid": "729019", "url": "https://it.wikipedia.org/wiki?curid=362868", "title": "Mil Mi-12", "text": "Il Mil Mi-12 (conosciuto in russo anche come V-12, in cirillico \u041c\u0438\u043b\u044c \u041c\u0438-12 o \u0412-12, nome in codice NATO Homer, Omero) fu un elicottero da trasporto pesante sperimentale che venne sviluppato dal'ufficio di progettazione sovietico Mil a partire dalla met\u00e0 degli anni sessanta. Detiene tuttora il primato di pi\u00f9 grande elicottero mai costruito. Nel 2009, fu protagonista di una bufala internazionale che divenne oggetto dell'attenzione dei media di diverse parti del mondo: venne annunciata l'entrata in servizio di un Mi-12 modificato per diventare un hotel di lusso e soprannominato \"Hotelicopter\".\nStoria del progetto.\nIl Mi-12 nacque dalla risposta della Mil a una specifica emessa nel 1965 dall'aeronautica militare sovietica (Sovetskie Voenno-vozdu\u0161nye sily, o VVS), la quale richiedeva un elicottero da trasporto pesante il cui ruolo principale avrebbe dovuto essere quello di trasportare voluminose componenti di missili spaziali dall'aeroporto dove giungevano a bordo di aeroplani di grandi dimensioni (come l'Antonov An-22) fino al sito di lancio. Un elicottero come questo avrebbe potuto avere anche un impiego civile con la compagnia di bandiera sovietica Aeroflot, in special modo per facilitare i collegamenti con la Siberia; in ogni caso la componente militare della specifica risultava preponderante.\nNonostante la VVS avesse richiesto un elicottero con due rotori in tandem, la Mil ricevette ben presto l'autorizzazione a procedere verso una configurazione con i due rotori affiancati (rotori trasversali); questo, stando all'ufficio di progettazione, avrebbe garantito una migliore affidabilit\u00e0, stabilit\u00e0 e resistenza all'affaticamento dei materiali.\nTecnica.\nLa fusoliera dell'elicottero assunse dunque l'aspetto di un consueto aeroplano ad ala fissa; dalla sommit\u00e0 di tale fusoliera si dipartivano due alette, caratterizzate da una marcata rastremazione inversa, alle cui estremit\u00e0 erano collocati i due gruppi motopropulsori. Ognuno di essi era costituito da una coppia di motori a turbina affiancati, azionanti un rotore a cinque pale; pur essendo derivati direttamente dal motore gi\u00e0 installato sull'elicottero Mil Mi-6 (il Soloviev D-25V) i Soloviev D-25VF del Mi-12 avevano ricevuto un compressore migliorato, e la loro temperatura operativa era stata aumentata; la loro potenza era cos\u00ec passata da 5\u00a0500 a 6\u00a0500 cavalli vapore all'albero di trasmissione.\nI due rotori erano sincronizzati in modo da non entrare mai in contatto, nemmeno nel caso in cui uno dei motori avesse cessato di funzionare. Il fatto che il rotore destro ruotasse in senso orario e il sinistro in senso antiorario (dal punto di vista di un osservatore posto in alto) rendeva poi superfluo il rotore anticoppia di coda. Il carburante era contenuto in due serbatoi cilindrici collocati orizzontalmente in basso, ai lati della fusoliera. Il carrello d'atterraggio a sei ruote era del tipo triciclo anteriore, con le due gambe principali (quelle posteriori) vincolate alle gondole dei motori e alla fusoliera da un sistema di travi e montanti.\nIl Mi-12 poteva caricare un gran numero di passeggeri (fino a 120) ma sugli esemplari costruiti vennero predisposti solo 50 posti a sedere, perch\u00e9 il compito principale dell'elicottero era quello di sollevare grandi quantit\u00e0 di merci, trasportando solo il personale di qualche impianto petrolifero o missione spaziale. Per il trasporto e l'ancoraggio del carico era installata una gru con quattro attacchi capaci di sostenere 2\u00a0500 chilogrammi ciascuno o, in alternativa, di sollevare un singolo carico da 10\u00a0000 chilogrammi. Il cono posteriore della fusoliera comprendeva una rampa di carico con grandi portelloni che consentivano di immagazzinare oggetti voluminosi all'interno dell'aeromobile.\nImpiego operativo.\nVennero costruiti solo due prototipi del Mil Mi-12, il primo dei quali port\u00f2 a termine il suo volo inaugurale il 10 luglio 1968. Esso si schiant\u00f2 al suolo in un cattivo atterraggio nel corso del 1969; l'incidente, che danneggi\u00f2 l'elicottero in modo grave ma non ebbe conseguenze fatali, fu causato probabilmente da un problema legato ai motori.\nRimesso in condizioni di volo, il prototipo sub\u00ec un intenso programma di test nel corso del 1969 e, prima della fine dell'anno, infranse sette record mondiali: particolarmente degno di nota il volo in cui, il 22 febbraio, un carico di 31\u00a0030 chilogrammi venne sollevato a 2\u00a0951 metri di quota (battendo il record per il massimo carico utile sollevato a 2\u00a0000 metri) e quello in cui, il 6 agosto, un carico di 40\u00a0204,5 chilogrammi venne sollevato a 2\u00a0255 metri (battendo il record per il massimo carico portato a 2\u00a0000 metri e quello per il rapporto carico-quota nelle classi 35\u00a0000 e 40\u00a0000 chilogrammi).\nNel 1971 l'elicottero partecip\u00f2 al salone aeronautico di Le Bourget, a Parigi.\nIl secondo prototipo (che, curiosamente, era immatricolato con lo stesso codice del primo, \u0421\u0421\u0421\u0420-21142) non vol\u00f2 che nel 1973; anch'esso fece poi una comparsa al salone di Le Bourget.\nFurono probabilmente dei problemi di ordine tecnico a causare, nel 1974, l'abbandono del progetto Mi-12 in favore del Mi-26, che avrebbe volato per la prima volta nel 1977.\nEsemplari attualmente esistenti.\nIl primo prototipo del Mil Mi-12 \u00e8 esposto vicino alla fabbrica Mil di Panki, nel rajon di Ljubereckij.\nIl secondo prototipo \u00e8 conservato al museo centrale della Federazione Russa delle aeronautiche militari situato presso l'aeroporto di Monino, a 38\u00a0km da Mosca.\nHotelicopter.\nNegli anni 2000, molto dopo la fine della sua vita operativa, il Mil Mi-12 fu protagonista di una bufala internazionale che divenne oggetto dell'attenzione dei media di diverse parti del mondo. All'inizio del 2009, pochi giorni prima del 1\u00ba aprile, venne annunciata la prossima entrata in servizio di un \"Hotelicopter\" basato sulla struttura del Mi-12, ma radicalmente modificato per diventare un hotel di lusso volante. Il nuovo aeromobile, dotato di tutti i comfort, avrebbe avuto una lunghezza di 42 metri e quattro piani, per un'altezza di 28 metri. La bufala, scoperta come tale quasi immediatamente, \u00e8 stata giudicata dal quotidiano statunitense \"Christian Science Monitor\" come una delle cinque migliori trovate per il pesce d'aprile di tutti i tempi, e dal \"Times\" inglese come uno dei dieci migliori \"pesci d'aprile sui viaggi\" di sempre."}
{"id": "362871", "revid": "729019", "url": "https://it.wikipedia.org/wiki?curid=362871", "title": "Sojuz 35", "text": "Sojuz 35 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del trentaquattresimo volo equipaggiato di questa capsula, del cinquantaseiesimo volo nell'ambito del programma Sojuz sovietico nonch\u00e9 dell'undicesimo volo equipaggiato verso la predetta stazione spaziale (il nono equipaggiato - a causa degli insuccessi della Sojuz 25 e Sojuz 33 - che riusc\u00ec effettivamente a svolgere la manovra di aggancio). Prima di questa missione si era agganciata alla Saljut la navicella di tipo nuovo \u201eSojuz T\u201c durante la missione priva di equipaggio Sojuz T-1 che aveva riportato la predetta stazione spaziale su una traiettoria d'orbita pi\u00f9 alta grazie all'accensione controllata del suo motore principale.\nMissione.\nA bordo della Sojuz 35 venne lanciato il quarto equipaggio base della stazione spaziale sovietica di carattere scientifico Saljut 6. Pertanto questa missione viene spesso catalogata sotto la denominazione di Saljut 6 E0-4. Nel periodo di permanenza a bordo dell'equipaggio base, la stessa venne visitata da pi\u00f9 missioni. L'inizio venne fatto dal quinto equipaggio del programma Intercosmos (missione catalogata pure sotto la denominazione di Saljut 6 EP-5), lanciato a bordo della Sojuz 36 e composto da Valerij Nikolaevi\u010d Kubasov e dall'ungherese Bertalan Farkas. Questo equipaggio atterr\u00f2 a bordo della capsula della Sojuz 35, continuando con l'ormai solita procedura di scambio di navicella spaziale onde consentire una permanenza prolungata in orbita dell'equipaggio base della stazione spaziale. Segu\u00ec la visita del primo equipaggio lanciato a bordo della navicella di nuovo tipo \"Sojuz T\" durante la missione Sojuz T-2 che fu composto da Jurij Vasil'evi\u010d Maly\u0161ev e Vladimir Viktorovi\u010d Aks\u00ebnov. Tutte le missioni che visitarono la stazione spaziale vennero catalogate distinguendo esclusivamente il carattere dell'equipaggio, cio\u00e8 se base o ospite, indipendentemente dal tipo di navicella impegnata per la missione. Pertanto la citata prima missione equipaggiata della Sojuz T viene catalogata pure sotto la denominazione di Saljut 6 EP-6. Segu\u00ec la visita del sesto equipaggio del programma Intercosmos (missione catalogata sotto la denominazione di Saljut 6 EP-7) lanciato a bordo della Sojuz 37 e composto da Viktor Vasil'evi\u010d Gorbatko e dal cosmonauta originario del Vietnam Ph\u1ea1m Tu\u00e2n. Anche in quest'occasione avvenne lo scambio di navicella e pertanto la Sojuz 37 rimase a disposizione dell'equipaggio base, mentre l'equipaggio ospite del programma Intercosmos atterr\u00f2 a bordo della Sojuz 36. L'ultima visita venne effettuata dall'equipaggio della Sojuz 38, la settima missione del programma Intercosmos, che fu composto da Jurij Romanenko e dal cosmonauta di origine cubana Arnaldo Tamayo M\u00e9ndez. Questa missione viene catalogata con la denominazione di Saljut 6 EP-8. In questo caso non avvenne lo scambio di navicella.\nOriginariamente fu previsto che Valentin Vital'evi\u010d Lebedev avrebbe assunto l'incarico di ingegnere di bordo assieme al comandante Popov. Un intervento chirurgico al ginocchio in seguito ad una ferita contratta durante dei salti sul trampolino (che faceva parte dell'addestramento da cosmonauta), ne caus\u00f2 la sua sostituzione. Venne pertanto nominato il cosmonauta Rjumin, il quale era ritornato a terra con l'ultima navicella atterrata prima di questa missione (la Sojuz 34 atterrata ad agosto del 1979) ed era stato membro del precedente equipaggio base della stazione spaziale.\nQuando l'equipaggio entr\u00f2 a bordo della Saljut 6, Rjumin si accorse che i due obl\u00f2 della sezione di transito avevano perso la loro trasparenza. Inoltre not\u00f2 la presenza di numerosi graffi dovuti all'impatto con micrometeoroidi e detriti spaziali.\nI cosmonauti sostituirono diversi componenti del sistema di pilotaggio della stazione spaziale nonch\u00e9 vari strumenti vitali e dei sistemi sopravvivenza. Installarono pure un nuovo sistema di azionamento cronometrico e di avvertenza pericolo che consent\u00ec di sincronizzare gli orologi di bordo con gli orologi del centro di controllo di volo (TsUP). Inoltre venne montato un nuovo accumulatore di energia del peso di 80\u00a0kg e sostituito i serbatoi d'aria respiratoria (la \"classica\" miscela ossigeno/azoto) della Progress 8. L'equipaggio Saljut EO-4 venne visitato durante la loro permanenza a bordo della stazione da tre ulteriori navicelle di trasporto e da carico del tipo Progress: la Progress 9, 10 e 11.\nI cosmonauti Popov e Rjumin atterrarono a bordo della Sojuz 37 l'11 ottobre 1980. La stazione spaziale invece continu\u00f2, fino all'aggancio della Sojuz T-3 avvenuto il 12 novembre, a rimanere operativa in regime automatico.\nL'equipaggio raggiunse un nuovo record di permanenza a bordo di una stazione spaziale, essendo rimasto in orbita per 4.436 ore e 12 minuti (equivalente a 184 giorni, 20 ore e 12 minuti). Per Valerij Rjumin, che si trovava alla sua terza esperienza nello spazio, la conclusione della missione signific\u00f2 che aveva ulteriormente aumentato il suo record mondiale di ore di volo nello spazio, avendo raggiunto (fino allora) 8.885 ore e 34 minuti (equivalente a 361 giorni 21 ore e 34 minuti) di volo. Rjumin infatti ritorner\u00e0 ancora una volta nello spazio: nel 1998 a bordo dello Space Shuttle statunitense Discovery durante la missione STS-91\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "362946", "revid": "287204", "url": "https://it.wikipedia.org/wiki?curid=362946", "title": "Owain Goch ap Gruffydd", "text": "Figlio primogenito di Gruffydd ap Llywelyn Fawr, detto \"l'illegittimo\", ancora in giovane et\u00e0 si mise sotto protezione, insieme al padre ed ai fratelli Rhodri ap Gruffydd e Dafydd ap Gruffydd, di re Enrico III d'Inghilterra (1207-1272) reclamando il principato di Gwynedd dallo zio Dafydd ap Llywelyn. Morto quest'ultimo (1246) ritorn\u00f2 in Galles prendendo potere nel Gwynedd congiuntamente ad un altro fratello, Llywelyn Ein Llyw Olaf ap Gruffydd. Guastatisi i rapporti con Llywelyn nel 1255 prese le armi contro di lui, spalleggiato dal fratello Dafydd, ma sconfitti a Bryn Derwin furono incarcerati nel Castello di Dolbadarn fino al 1277, quando, con il Trattato di Aberconwy, venne rilasciato."}
{"id": "362982", "revid": "1566286", "url": "https://it.wikipedia.org/wiki?curid=362982", "title": "Dan Curtis", "text": "Per questo suo lavoro Curtis fu premiato con due Emmy Award (le nomination furono in realt\u00e0 quattro): lo sceneggiato, in otto puntate ed interpretato dall'attore Robert Mitchum, cost\u00f2 oltre 40 milioni di dollari ed \u00e8 tuttora considerato uno dei pi\u00f9 visti di tutti i tempi (la rete televisiva ABC ha calcolato che l'ultima puntata venne vista da 140 milioni di spettatori).\nUn'altra serie televisiva diretta da Curtis fu quella programmata nel palinsesto pomeridiano della ABC, \"Dark Shadows\", nata originariamente nella seconda met\u00e0 degli anni sessanta ma poi replicata numerose volte.\nAltri film horror diretti da Curtis - e diffusi principalmente sul mercato anglosassone - furono \"La casa dei vampiri\", \"La casa delle ombre maledette\", \"Ballata macabra\" e i televisivi \"Intruders\", \"Lo strangolatore della notte\" e \"Trilogia del terrore\".\nLa morte di Curtis - sopraggiunta per un tumore al cervello da cui era affetto da tempo, nella sua casa di Brentwood (California), all'et\u00e0 di 78 anni - ha fatto seguito a quella della moglie Norma, deceduta venti giorni prima per un attacco cardiaco."}
{"id": "362988", "revid": "1372005", "url": "https://it.wikipedia.org/wiki?curid=362988", "title": "Cyngen ap Cadell", "text": "Si pensa che sia stato il primo sovrano gallese a compiere un viaggio nella Citt\u00e0 eterna, dopo la composizione della frattura creatasi tra Chiesa celtica e Chiesa romana riguardo alla data della Pasqua.\nCyngen, che discendeva da Brochwel Ysgithrog, costru\u00ec una colonna in onore del bisnonno\nElisedd ap Gwylog (conosciuta come colonna di Eliseg per un errore presente nell'iscrizione), che si trova vicino all'abbazia di Valle Crucis. \nCyngen fu l'ultimo re dell'originale discendenza reale del Powys. Ebbe tre figli, ma alla sua morte il regno fu annesso da Rhodri Mawr del Gwynedd, che reclam\u00f2 il trono in virt\u00f9 del suo matrimonio con Nest, sorella di Cyngen."}
{"id": "362989", "revid": "15756", "url": "https://it.wikipedia.org/wiki?curid=362989", "title": "XTC", "text": "Gli XTC sono stati un gruppo di rock alternativo inglese formatosi a Swindon nel 1972. Guidato da Andy Partridge e Colin Moulding, membri fondatori e principali compositori dei brani, il gruppo guadagn\u00f2 una certa popolarit\u00e0 durante l'ascesa del punk e della new wave negli anni settanta, eseguendo in seguito la loro musica con una variet\u00e0 di stili che spaziavano dai riff angolari di chitarra alla musica pop organizzata in modo elaborato. In parte perch\u00e9 il gruppo non si adattava alle tendenze contemporanee, ottennero solo sporadici successi commerciali nel Regno Unito e negli Stati Uniti d'America, ma attirarono immediatamente un considerevole seguito come cult band. Da allora sono stati riconosciuti come determinanti per la loro influenza sul Britpop e successivamente sul power pop.\nPartridge (chitarra, voce) e Moulding (basso, voce) si incontrarono in un bar nei primi anni '70 e successivamente formarono un gruppo che suonava glam rock con il batterista Terry Chambers. Il nome e la formazione della band cambiarono frequentemente, e fu solo nel 1976 che si diedero il nome definitivo di XTC, acronimo di ecstasy. Nel 1977 il gruppo ha debuttato per l'etichetta discografica Virgin Records e, per i successivi cinque anni, viene notato per le sue energiche esibizioni dal vivo. Aspiravano a essere \"completamente originali\" e si rifiutavano di suonare il punk rock convenzionale, sintetizzando invece influenze da ska, pop degli anni '60, dub music e avanguardia musicale. Partridge, frontman e compositore primario degli XTC, ha insistito sul fatto che la band fosse \"palesemente solo musica pop. Eravamo un nuovo gruppo pop. Tutto qui\".\nDopo \"English Settlement\" del 1982, considerato il loro capolavoro, la band interruppe l'attivit\u00e0 concertistica e divenne un progetto in studio incentrato su Partridge, Moulding e il chitarrista Dave Gregory. Hanno continuato a produrre altri notevoli album, tra cui \"The Big Express\" (1984), \"Oranges &amp; Lemons\" (1989), \"Nonsuch\" (1992) e \"Apple Venus Volume 1\" (1999). Uno spin-off del gruppo, i The Dukes of Stratosphear, fu inventato da loro stessi come un'escursione unica nella psichedelia in stile anni '60 con un EP del 1985, \"25 O'Clock\" e un LP del 1987, \"Psonic Psunspot\", ma con l'evolversi della musica degli XTC, le distinzioni tra le due band diminuirono, registrando frequentemente anche con altri pseudonimi. A causa di una cattiva gestione finanziaria, non hanno mai ricevuto una quota degli utili dalle vendite dei dischi, calcolate in diversi milioni di copie nel mondo, n\u00e9 dalle entrate dei tour, costringendoli a una situazione debitoria negli anni ottanta e anni novanta. Nel 1993 citarono in causa la Virgin Records a causa di un contratto discografico iniquo, e poco dopo si allontanarono dall'etichetta.\nGli album pi\u00f9 noti degli XTC sono \"Drums and Wires\" (1979) e \"Skylarking\" (1986) prodotto da Todd Rundgren, con un totale di 10 album e 6 singoli che hanno raggiunto la top 40 del Regno Unito, tra cui \"Making Plans for Nigel\" (1979), \"Sgt. Rock (Is Going to Help Me)\" (1980) e \"Senses Working Overtime\" (1982), quello di maggior successo. Negli Stati Uniti, \"Mayor of Simpleton\" (1989) \u00e8 stato il loro singolo pi\u00f9 venduto, mentre suscit\u00f2 diverse controversie \"Dear God\" (1986) per il suo messaggio considerato anti-religioso. Il gruppo ha anche ispirato tribute band, album tributo, convention di fan e fanzine in tutto il Regno Unito, Stati Uniti, Giappone e diverse nazioni europee, tra le quali Germania, Francia e anche l'Italia. Nel 2005 Partridge annunci\u00f2 che la sua collaborazione creativa con Moulding era cessata, parlando degli XTC al passato. Moulding e Chambers si sono riuniti brevemente come il duo TC&amp;I alla fine del 2010. Partridge e Gregory ancora oggi rimangono musicalmente attivi.\nStoria.\n1972\u20131982: i primi anni e l'era delle tourn\u00e9e.\nAnni di formazione.\nAndy Partridge e Colin Moulding sono entrambi cresciuti nella tenuta del comune di Penhill a Swindon. Partridge ha scherzosamente definito quella comunit\u00e0 come popolata quasi interamente da persone con difetti fisici, mentali o emotivi. Negli anni '60, era un fan di gruppi pop contemporanei come i Beatles, ma fu intimidito dal processo di apprendimento della chitarra. Quando i Monkees divennero popolari, inizi\u00f2 ad interessarsi su come unirsi a un gruppo musicale. Ricordava di aver visto il chitarrista locale Dave Gregory esibirsi in canzoni in stile Jimi Hendrix in chiese sconsacrate e locali giovanili: \u00abera una via di mezzo tra Acid e Skiffle. Ho pensato: \"Ah, un giorno suoner\u00f2 la chitarra!\" Ma non immaginavo che un giorno sarei entrato nella stessa band di questo ragazzo sul palco.\u00bb Alla fine Partridge ottenne una chitarra e si impegn\u00f2 a suonarla senza un allenamento formale. All'et\u00e0 di 15 anni, nel 1968, scrisse la sua prima canzone, intitolata \"Please Help Me\", ed ebbe il soprannome di \"Rocky\" per la sua prima padronanza con la chitarra durante l'esecuzione del brano \"Rocky Raccoon\" dei Beatles (1968). All'inizio degli anni '70, i suoi gusti musicali erano passati \u00abdai Monkees ad avere una grande abbuffata su questa roba d'avanguardia europea. Mi ci appassionai molto.\u00bb Una delle sue prime band si chiamava \"Stiff Beach\", formata nell'agosto 1970. All'inizio del 1972, il gruppo di Partridge, in costante evoluzione, si chiam\u00f2 \"Star Park\", e aveva una line-up di quattro elementi che si presentava con il chitarrista Dave Cartner, il batterista Paul Wilson e un bassista soprannominato \"Nervous Steve\".\nNel 1972, Partridge conobbe pi\u00f9 da vicino Dave Gregory, un diabetico che soffriva di attacchi di depressione, mentre lavorava come assistente presso il negozio di dischi Bon Marche di Swindon. Gregory ha interpretato l'album \"The Inner Mounting Flame\" (1971) eseguito dalla Mahavishnu Orchestra, che in seguito defin\u00ec \u00abuno dei momenti di spartiacque della mia educazione musicale\u00bb. Partridge incontr\u00f2 Colin Moulding allo Stage Bar di Union Town di Swindon, in seguito noto come Long's. Moulding suonava il basso dal 1970 \u00abperch\u00e9 mi piaceva la musica [e] pensavo che suonare un basso, con quattro corde, sarebbe infinitamente pi\u00f9 facile che suonare una chitarra, con sei corde. Era un terribile malinteso!\u00bb. Alla fine del 1972, Moulding e il batterista Terry Chambers si unirono alla band di Partridge, in sostituzione di \"Nervous Steve\" e Paul Wilson, e il gruppo fu ribattezzato \"Star Park (Mark II)\". Altri membri si univano e lasciavano frequentemente il gruppo.\nPopolarit\u00e0 locale, avvento del punk e contratto discografico.\nQuando gli \"Star Park\" iniziarono a fare da apripista nei concerti dei Thin Lizzy nel maggio 1973, il gruppo cambi\u00f2 ben presto nome, ribattezzandosi \"Helium Kidz\". Le concezioni musicali di Partridge vennero \u00abspazzate via\u00bb quando, dopo aver ascoltato i New York Dolls, scopr\u00ec il glam rock: \u00abImprovvisamente volevo solo suonare di nuovo tre accordi ed estrarre il trucco e le cose di mia madre\u00bb. Successivamente scrisse centinaia di canzoni per l'Helium Kidz, e alcuni nastri dimostrativi sono stati inviati alla Decca, che non edit\u00f2 mai quanto vi era inciso. Il \"New Musical Express\" pubblic\u00f2 un piccolo profilo sul gruppo, definito \u00abin costante formazione\u00bb, che consisteva in Partridge, Moulding, Chambers e il chitarrista Dave Cartner, e tra l'altro vi si legge: \u00abAspirano a realizzare il sogno impossibile di poter gettare un televisore o due fuori dalla finestra di un hotel americano e nessuno che si lamenta\u00bb. Questa versione del gruppo dur\u00f2 fino al 1975, quando gli Helium Kidz decisero di rinnovarsi e cambiare la loro musica in \u00abcanzoni pop di tre minuti che erano veloci e inventive\u00bb. Gregory in questo frangente fece il provino per la band, ma fin\u00ec per non unirsi a loro. La sua musicalit\u00e0 era determinata a essere \u00abtroppo buona\u00bb.\nFu deciso che il gruppo cambiasse nuovamente nome. \"Dukes of Stratosphear\" (che sar\u00e0 ripreso pi\u00f9 avanti) fu preso in considerazione, ma Partridge pens\u00f2 che fosse troppo \"floreale\" e \"psichedelico\". Infine, scelsero il nome definitivo, \"XTC\", ricavato dall'esclamazione di Jimmy Durante quando scopre l'accordo perduto: \"That's it! I'm in ecstasy!\", ovvero \"Ecco! Sono in estasi!\". Il nome venne scelto principalmente per il suo aspetto enfatico nei comunicati alla stampa. Nel frattempo, a causa delle differenze creative con Partridge, il tastierista Jonathan Perkins lasci\u00f2 il gruppo. Alla ricerca del suo sostituto, Partridge trov\u00f2 Barry Andrews attraverso un annuncio pubblicitario su un \u00abtastierista che cerca una band\u00bb. Invece di effettuare un provino formale, i due uscirono a bere insieme. Andrews venne immediatamente assunto. Durante le prove del primo gruppo, Partridge ha ricordato: \u00abSembrava Jon Lord dei Deep Purple; fuzz box, pedale wah wah, sfumature blues. Ho detto, non devi suonare cos\u00ec, puoi suonare come noi se vuoi. Nella prova seguente, era come un maniaco, come se Mir\u00f3 avesse suonato un organo elettrico. Fantastico\u00bb. Il dicembre 1976 segn\u00f2 ufficialmente l'inizio della formazione a quattro classica, composta da Andy Partridge, Colin Moulding, Terry Chambers e Barry Andrews. I componenti si tagliarono i capelli lunghi e, per un certo periodo, indossarono sul palcoscenico abiti denominati \"kung-fu mechanic\".\nIan Reid, proprietario di un club di Swindon di nome The Affair, era il loro terzo manager e stipulava accordi con il gruppo per esibirsi in locali pi\u00f9 famosi come Red Cow ad Hammersmith, The Nashville Rooms e Islington's Hope and Anchor. A quel punto era emerso il movimento punk rock, che apr\u00ec una strada per il gruppo in termini di attrattiva per l'etichetta discografica, anche se la band non si adattava necessariamente al dogma punk. Partridge ricordava di aver sentito \"Anarchy in the U.K.\" dei Sex Pistols (1976) e si sentirono delusi dalla sua somiglianza con i Monkees o i Ramones: \u00abQuel tipo mi ha spronato a guardare queste cose che pensavo fossero piuttosto nella media\u00bb. Presto John Peel vide il gruppo esibirsi agli Upstairs di Ronnie Scott e chiese loro di apparire sul suo programma Radio 1 della BBC. Partridge lo ha accreditato come \u00abresponsabile per aver ottenuto un contratto discografico [...] non appena abbiamo registrato quella sessione per la BBC, improvvisamente tre o quattro etichette discografiche volevano ingaggiarci\u00bb. Dopo aver rifiutato CBS, Harvest e Island, i quattro firmano con la Virgin Records.\n\"White Music\" e \"Go2\".\nNell'agosto del 1977, gli XTC realizzarono le loro prime registrazioni in studio pubblicate a livello commerciale rilasciate con il produttore John Leckie ad Abbey Road, che apparve sul loro mini album di debutto, contenente tre brani, \"3D EP\" uscito in ottobre; il singolo ricavato, \"Science Friction\" ottenne un discreto successo. Il loro primo disco long-playing, \"White Music\", fu registrato in meno di due settimane e pubblicato nel gennaio 1978. Partridge sintetizz\u00f2 l'album come \"Captain Beefheart incontra gli Archies\" avvolto nel retrofuturismo in stile anni '50. Riflett\u00e9 che l'album era la summa di tutte le influenze musicali che la band aveva inglobato fino a quel momento, inclusi i Beatles, i Sun Ra e gli Atomic Rooster, ma respinse il concetto di canzoni premature \"costruite attorno a questo gioco di parole elettriche\". \"White Music\" raggiunse la posizione numero 38 nella classifica degli album del Regno Unito. Sebbene l'album sia stato ben accolto dalla stampa (\"Melody Maker\", \"New Musical Express\", \"Sounds\" e \"Record Mirror\" pubblicarono recensioni positive), nessuno dei suoi singoli entr\u00f2 nelle classifiche. Registrarono nuovamente \"This Is Pop?\" come singolo d'esordio, mentre il secondo, \"Statue of Liberty\", venne bandito dalla radio della BBC a causa del testo, contenente riferimenti spinti a uno dei pi\u00f9 noti simboli americani (la Statua della Libert\u00e0), nonch\u00e9 per il verso \"I sail beneath his skirt\", traducibile pressappoco come \"Vado sotto la sua gonna\". Ai quattro membri del gruppo venne assegnato uno stipendio settimanale di 25 sterline, e andarono in tourn\u00e9e praticamente ininterrotta per i cinque anni successivi. Il gruppo ha anche fatto apparizioni negli spettacoli televisivi per bambini \"Tiswas\" e \"Magpie\", il che significava che occasionalmente, in questi primi tour, avrebbero suonato anche per bambini al di sotto dei sedici anni. Partridge inizi\u00f2 ad avere grandi soddisfazioni durante queste prime esibizioni, ma in seguito inizi\u00f2 a distaccarsi dalle esperienze in tour quando gli spettatori crebbero in et\u00e0, il repertorio della band si arricch\u00ec, e l'esperienza di esecuzione divenne pi\u00f9 impersonale.\nNell'agosto 1978, gli XTC erano pronti a registrare il loro secondo album. La band aveva contattato Brian Eno per produrlo dopo avere appreso che era un loro fan, ma Eno rifiut\u00f2 dicendo loro che erano abbastanza bravi da produrre se stessi. La stessa Virgin respinse il consiglio di Eno di cambiare studi di registrazione e il gruppo torn\u00f2 invece ad Abbey Road con John Leckie. Andrews comparve durante le sessioni con diversi brani originali, ma Partridge non le ritenne adatte alla registrazione. Inizi\u00f2 a portare Moulding e Chambers a bere qualcosa senza invitare Partridge, presumibilmente nel tentativo di prendere il controllo del gruppo. Dopo che la maggior parte delle canzoni di Andrews furono eliminate dall'elenco dei brani finali, il tastierista disse ai giornalisti di avere previsto che il gruppo \"si doveva sciogliere abbastanza presto\". \"Go2\", un'impresa poco pi\u00f9 che sperimentale, \u00e8 stato pubblicato in ottobre; ebbe recensioni positive e si classific\u00f2 alla posizione numero 21. Come \"White Music\", venne elogiato in \"Sounds\", \"Melody Maker\" e \"New Musical Express\". Uno dei brani, \"Battery Brides (Andy Paints Brian)\", venne scritto in omaggio a Eno. L'album includeva anche un EP come bonus, \"Go+\", che consisteva in cinque remissaggi in stile della dub music di alcuni loro brani. Degna di nota anche la curiosa copertina, disegnata da Hipgnosis, che presentava una parete testuale che inizia con \"Questa \u00e8 una copertina da record. Questa scrittura \u00e8 il design...\". Considerata una satira del marketing discografico, \u00e8 stata accolta con grande plauso critico.\nAndrews lasci\u00f2 il gruppo nel dicembre 1978, mentre erano impegnati nel loro primo tour americano, e continu\u00f2 nel campo musicale col formare la League of Gentlemen con Robert Fripp dei King Crimson. Partridge disse: \u00abSi divertiva a minare quella poca autorit\u00e0 che avevo nel gruppo. Stavamo litigando parecchio. Ma quando se ne and\u00f2 ho pensato: il suono della band \u00e8 sparito, questa crema spaziale domina su tutto. E io ho goduto del suo potere cerebrale, del suo schema verbale e mentale\u00bb. Gli XTC, durante le audizioni per trovare un altro tastierista, attraversarono un processo definito da Partridge \u00absciocco e senza cuore\u00bb. Sebbene si dicesse che Thomas Dolby fosse tra i possibili sostituti, Partridge afferm\u00f2 che Dolby non fu mai considerato.\nAnzich\u00e9 assumere un tastierista sostitutivo, richiamarono Dave Gregory, che in quel momento faceva parte della cover band \"Dean Gabber and his Gaberdines\", a unirsi come secondo chitarrista. Partridge ricord\u00f2 di aver tenuto una \"finta audizione\" in cui a Gregory fu chiesto di suonare \"This Is Pop?\", solo per lui, il quale continuava a chiedere se volevano la versione dell'album o la versione singola: \u00abPensavamo, oh, \u00e8 un vero musicista. Ma era nella band prima ancora che lo sapesse\u00bb. Gregory era ansioso di sapere se i fan lo avrebbero accettato come membro, definendosi \"l'archetipo del pub-rocker\" in jeans e capelli lunghi. Ma i fan non se ne risentirono in alcuna maniera del cambiamento avvenuto, poich\u00e9 negli XTC nessuno venne mai sminuito nel suo valore musicale.\n\"Drums and Wires\" e \"Black Sea\".\nGli XTC nel frattempo rimasero impressionati dal lavoro di produzione effettuato da Steve Lillywhite sul debutto degli Ultravox nel 1977, e con \"The Scream\" di Siouxsie and The Banshees, e fu contattato per produrre il loro terzo album con un suono di batteria che, secondo le loro intenzioni, avrebbe \"mandato fuori di testa\" i fan. Con l'ingegnere Hugh Padgham, il gruppo si trasfer\u00ec nei Townhouse Studios di recente costruzione, \"con la sua sala di pietra ormai famosa in tutto il mondo\"; Gregory in seguito ha ricordato che Padgham \u00abdoveva ancora sviluppare il suo suono caratteristico\u00bb iniziando solo allora ad aprire le porte \"al loro marchio di fabbrica\". In concomitanza con l'arrivo di Gregory, la band registr\u00f2 \"Life Begins at the Hop\" (1979), una composizione di Moulding nello stile della surf music. A quel punto, Moulding \u00abvoleva abbandonare la [nostra] strana assurdit\u00e0 e fare un pop pi\u00f9 diretto\u00bb. Fu sorpreso di apprendere che l'etichetta scelse la sua canzone come singolo a discapito di quella composta da Partridge. Al momento della pubblicazione, \u00e8 stato il primo singolo del gruppo a entrare in classifica, salendo al numero 54 della classifica britannica. Per un certo periodo, la maggior parte dei singoli del gruppo non furono inseriti nei loro album, preferendoli voceversa pubblicarli nei tanti EP che hanno caratterizzato la loro carriera. Moulding ha spiegato che ci\u00f2 era dovuto a una convenzione del settore ricorrente negli anni '60 e '70 e che quando \u00abvolevamo spostare l'uscita degli album pi\u00f9 in l\u00e0, quell'approccio venne spazzato via dall'acqua\u00bb.\n\"Drums and Wires\", pubblicato nell'agosto 1979, \u00e8 stato chiamato cos\u00ec per la sua enfasi espansiva su chitarre e batteria. Il recensore di AllMusic Chris Woodstra scrisse che l'album \u00absegnava un punto di svolta con una serie di brani pi\u00f9 attenuati che riflette una competenza crescente nella composizione. L'energia prodigata senza scopo alcuno dei primi due album viene focalizzata in una dichiarazione coesa con una voce distintiva che mantiene il loro umorismo intelligente, eccentrico gioco di parole e sapore decisamente britannico guidato da ritmi potenti e arrangiamenti angolari, principalmente minimalisti\u00bb. Il lavoro caratteristico di batteria del suo singolo principale, \"Making Plans for Nigel\", sempre composto da Moulding, \u00e8 stato un tentativo per invertire i toni della batteria e gli accenti nello stile della copertina dei Devo nella loro celebre cover del brano \"Satisfaction\" dei Rolling Stones. La canzone divenne un successo, piazzandosi al numero 17 delle classifiche, e aiut\u00f2 a spingere l'album al numero 37 nel Regno Unito. Prima di \"Nigel\", gli XTC avevano faticato a riempire oltre la met\u00e0 degli spettatori nei posti dei circuiti dei piccoli club in cui suonavano. Successivamente, il singolo \u00e8 stato messo in programmazione stabile alla radio della BBC, il che ha aiutato il gruppo a ottenere le due prime apparizioni alla celebre Top of the Pops. Nel 2016, \"Making Plans for Nigel\" \u00e8 stato classificato al numero 143 nella lista di Pitchfork delle 200 migliori canzoni degli anni '70, dove \u00e8 stato descritto come \u00abpi\u00f9 tenero e complesso di una semplice tirata contro l'establishment\u00bb. Quando il tour riprese a novembre, tutte le date andarono rapidamente esaurite. Negli anni seguenti, l'album divenne il pi\u00f9 noto della discografia degli XTC e Moulding e Partridge, nel ricordare questo periodo, lo definirono come il vero inizio della carriera del gruppo.\nPer cercare di replicare il grande successo di \"Nigel\", fino ad allora il loro singolo pi\u00f9 venduto, il gruppo pubblic\u00f2 \"Wait Till Your Boat Goes Down\" (1980), una canzone di Partridge stavolta influenzata dal reggae con la produzione di Phil Wainman proveniente dai Bay City Rollers. Nello stesso momento, la Virgin pubblic\u00f2 \"Ten Feet Tall\" di Moulding come primo singolo americano della band. Secondo Gregory, \u00abMoulding inizi\u00f2 a immaginarsi come lo scrittore dei singoli\u00bb. In risposta al \"polverone causato dalle canzoni di Moulding\", Partridge tent\u00f2 di esercitare una maggiore autorit\u00e0 nel gruppo: \"Pensavo di essere un dittatore molto benevolo\". Gregory non era d'accordo, ricordando che la band era \"piuttosto stanca\" e che Partridge \"poteva essere un po' un bullo\". Partridge a questo punto, senza avvisare gli altri componenti della band, pubblic\u00f2 un suo progetto secondario, \"Take Away / The Lure of Salvage\" all'inizio del 1980; un disco solista che \u00e8 apparso senza avere molto successo, con la sola eccezione del Giappone, dove \u00e8 stato salutato come un lavoro di \"genio elettronico\" e ha superato a livello di vendite tutti gli altri album degli XTC. Dal canto suo, Moulding, a riprova del suo stato di grazia a livello compositivo, decise di muoversi nella direzione opposta e, nell'ottobre 1980, pubblic\u00f2 un singolo con lo pseudonimo \"The Colonel\" in duetto con Terry Chambers alla batteria, la divertente \"Too Many Cooks in The Kitchen\".\nIl loro quarto lavoro, \"Black Sea\", uscito nel settembre 1980, riun\u00ec il gruppo con i produttori Lillywhite e Padgham e venne accolto molto positivamente dalla critica. Tre loro singoli, l'antimilitarista \"Generals and Majors\", dove nel video musicale si registra la presenza come attore dello stesso patron della Virgin Records Richard Branson, la disincantata \"Towers of London\", dove venne usato persino un estintore nelle percussioni, e \"Sgt. Rock (Is Going to Help Me)\", basato su un personaggio di un fumetto americano che riflette la passione mai sopita di Partridge per l'argomento, entrano tutti nella classifica del Regno Unito, rispettivamente nelle posizioni 32, 31 e 16. Non mancarono diverse polemiche: \"Sgt. Rock\" provoca l'odio delle femministe per una frase controversa del testo, \"Keep her stood in line\", ossia \"tenerla in riga\". Partridge in seguito si pent\u00ec del brano, definendolo \"grossolano ma non piacevolmente grossolano\". \"Respectable Street\" fu, dopo \"Statue of Liberty\", la seconda loro canzone bandita dalla radio della BBC a causa dei suoi riferimenti all'aborto, alla contraccezione e al \"Sony Entertainment Center\"; la stessa Sony protest\u00f2 e, in una versione alternativa del brano, pubblicata in anni successivi in una loro antologia, ottenne che quel verso venisse modificato. Partridge credeva che \"Black Sea\" fosse il lavoro pi\u00f9 vicino dove il gruppo era arrivato a rappresentare il loro suono dal vivo in studio. Rimane il secondo album britannico in classifica degli XTC, collocandosi al numero 16, e l'album di maggior successo della loro carriera negli Stati Uniti, raggiungendo il numero 41 nella Billboard. Nell'ottobre 1980, il documentario \"XTC at the Manor\", che presentava la band impegnata a fingere di suonare \"Towers of London\", in una sessione di studio, venne trasmesso sul secondo canale della BBC.\n\"English Settlement\" e il crollo nervoso di Partridge.\nDal 1980 al 1981, gli XTC girarono l'Australia, la Nuova Zelanda e gli Stati Uniti a supporto di \"Black Sea\" come spettacolo di apertura dei concerti dei Police. A questo punto, stavano suonando negli stadi dell'arena mentre lo stato mentale di Partridge stava cominciando a deteriorarsi, e chiese di smettere di andare in tourn\u00e9e, ma fu osteggiato dalla Virgin, dai suoi compagni di band e dalla direzione del gruppo. Occasionalmente viveva momenti di perdita di memoria nella misura in cui avrebbe dimenticato chi fosse. L'allora moglie Marianne addebit\u00f2 la sua malattia dalla sua dipendenza da molto tempo dal Valium, che gli era stato prescritto dall'et\u00e0 di 12 anni. Gett\u00f2 via le compresse, e nel corso dell'anno successivo speriment\u00f2 intensi effetti di astinenza che in seguito descrisse come \"fusione del cervello\".\nGli XTC, per il loro quinto album, divennero produttori di loro stessi. Fino a questo punto, Partridge aveva insistito sul fatto che ogni parte degli arrangiamenti della band sul disco potesse essere replicata dal vivo. Credeva che \u00abse avessi scritto un album con un suono meno orientato al tour, forse ci sarebbe stata meno pressione sul tour\u00bb. In quanto tale, la nuova musica mostrava arrangiamenti pi\u00f9 complessi e intricati, brani molto pi\u00f9 lunghi dei precedenti dove la materia dei testi coprivano questioni sociali pi\u00f9 ampie. Gran parte del nuovo materiale presentava anche strumenti acustici. Gregory acquist\u00f2 una chitarra Rickenbacker a 12 corde e inizi\u00f2 a contribuire ai dischi come tastierista. Nel febbraio 1982, \"English Settlement\" fu pubblicato come primo doppio album del gruppo. Il tema base del singolo principale, \"Senses Working Overtime\", era basato sul \"5-4-3-2-1\" (1964) di Manfred Mann, ovviamente da loro capovolto nella sequenza \"1-2-3-4-5\". Sia l'album che il singolo divennero i dischi con le vette pi\u00f9 alte di classifica che avessero mai avuto nel Regno Unito, raggiungendo il picco rispettivamente al numero 5 e al numero 10. In diversi territori al di fuori dell'Inghilterra, l'album \u00e8 stato pubblicato come un singolo LP.\nIl gruppo, a sostegno di \"English Settlement\", programm\u00f2 diverse apparizioni televisive e un tour internazionale. Durante un concerto in diretta a Parigi, il 18 marzo 1982, Partridge venne colto da attacchi di panico e scapp\u00f2 dal palcoscenico. Successivamente, prese un volo di ritorno a Swindon per un trattamento, che equivaleva a ipnoterapia. Descrisse cos\u00ec la sensazione di nausea e dolori di stomaco mentre si esibisce sul palcoscenico: \u00abIl mio corpo e il mio cervello hanno detto: stai odiando questa esperienza, la render\u00f2 tremenda per te. Quando salirai sul palco, ti dar\u00f2 attacchi di panico e crampi allo stomaco. Non ti stai divertendo e non hai il cuore di dire a nessuno che non puoi continuare, quindi ti roviner\u00f2\u00bb. Le date rimanenti del tour della band in Inghilterra vennero cancellate. Dopo essersi ripreso dall'episodio, Partridge si riun\u00ec al gruppo per il loro primo tour negli Stati Uniti come esibizione principale. Nella prima tappa la band suon\u00f2 a San Diego. Gregory disse che durante l'esibizione erano \"totalmente incompresi\" perch\u00e9 \u00abnon suonavamo insieme da due settimane [...] Era ovvio che era malato, ma quello che era esattamente, nessuno lo sapeva\".\nIl 4 aprile 1982, gli XTC dovevano esibirsi in uno spettacolo da tutto esaurito all'Hollywood Palladium di Los Angeles, ma Partridge si svegli\u00f2 quella mattina, disse, e \"\u00abnon riuscivo a scendere dal letto. Le mie gambe non funzionavano. Barcollai fino alla caffetteria di Ben Frank, dove ci eravamo tutti accordati di incontrarci, al rallentatore come se avessi avuto entrambe le gambe in gesso, cercando di non vomitare. Sono entrato l\u00ec, e gi\u00e0 sapevano cosa stavo per dire\u00bb. Partridge comunic\u00f2 ai compagni di non volersi esibire pi\u00f9 in pubblico: il tour cess\u00f2 e lui continu\u00f2 il suo trattamento di ipnoterapia, temendo che si stesse trasformando nell'archetipo del leader di un gruppo rock bruciato in fretta (come Syd Barrett). \u00ab\u00c8 arrivato al punto in cui, se avessi toccato la maniglia della porta anteriore, avrei voluto vomitare\u00bb. Per un periodo successivo, si vociferava tra i fan e gli addetti ai lavori che il gruppo avesse cessato di esibirsi perch\u00e9 Partridge era morto, e alcuni gruppi americani misero in scena addirittura spettacoli di tributo agli XTC nel suo ricordo. Ma, da quel momento in poi, il gruppo si dedic\u00f2 soltanto allo studio di registrazione, concedendo qualche deroga solamente per alcuni spettacoli televisivi e radiofonici.\n1982-1992: gli anni degli studi di registrazione.\nProblemi finanziari e inizio del contenzioso manageriale.\nLa cancellazione del tour americano ebbe conseguenze non solo dal lato musicale, ma anche in quello economico: provoc\u00f2 agli XTC un debito di 20.000 sterline e, poich\u00e9 non erano in grado di registrare nuovo materiale, decisero di riesaminare i loro affari finanziari. Confuso su dove fossero finiti i loro guadagni, il gruppo chiese al manager Ian Reid di aiutare a pagare i debiti contratti, ma si rifiut\u00f2, dicendo che loro gli dovevano del denaro. Cercarono di prendere le distanze da Reid rinegoziando il loro contratto con la Virgin e all'etichetta altri sei album da incidere vennero promessi in cambio della copertura dei loro debiti, nonch\u00e9 la garanzia che i successivi controlli di royalty e avanzamento vengano reindirizzati sul conto di deposito della band. I tassi di royalty erano ancora relativamente bassi, come ha spiegato Paul Kinder, responsabile del settore A&amp;R del gruppo, e avevano \u00abuna gestione spaventosa per un certo numero di anni. Di solito, se un manager ha qualche acume negli affari, rinegozier\u00e0 il contratto per ottenere una royalty migliore. Una casa discografica si aspetta questo, motivo per cui inizialmente mantengono bassi i canoni. Sono solo affari. Nella realt\u00e0, nessuno rinegozi\u00f2 il contratto per gli XTC\u00bb.\nReid rimase il loro manager fino al gennaio 1983 o, secondo Partridge, un paio di anni dopo. In ogni caso, ha mantenuto legalmente il titolo di manager fino alla fine del decennio. Nell'aprile 1984, il gruppo venne a sapere di essere incorso nell'evasione sull'imposta sul valore aggiunto in sospeso e di aver gestito in modo significativo il flusso di entrate. La band gli ha intentato causa, mentre lui fece altrettanto contro di loro per \"commissione non pagata sui diritti d'autore\". Alla Virgin fu quindi \u00abrichiesto legalmente di congelare i diritti d'autore e gli anticipi e deviare le entrate di pubblicazione in un conto di deposito congelato\u00bb. Per il prossimo decennio, l'intero ricavo della band sarebbe stato investito nel contenzioso continuo. Il gruppo si sostenne principalmente attraverso prestiti a breve termine dalla Virgin e pagamenti di royalty derivati dai passaggi radiofonici dei loro brani. A un certo punto, Moulding e Gregory furono costretti persino a lavorare in un servizio di autonoleggio per arrotondare le entrate. Alla fine Partridge rimase con \u00abcirca 300 sterline in banca\u00bb, disse, \u00abil che \u00e8 davvero pesante quando hai una famiglia e tutti pensano che tu sia molto ricco e famoso\u00bb. La consegna del silenzio imposta dalla casa discografica impedir\u00e0 ai membri del gruppo di parlare pubblicamente delle loro presunte evasioni finanziarie. Secondo Partridge, Reid si rivel\u00f2 \"molto cattivo\" e alla fine lasci\u00f2 il gruppo con circa 300.000 sterline di tasse non pagate.\nIl passo falso di \"Mummer\" e il calo di popolarit\u00e0.\nDurante i mesi centrali del 1982, Partridge trascorse il suo tempo in convalescenza e scrivendo canzoni. In seguito ha ipotizzato che l'abbandono dell'uso di Valium gli abbia dato inavvertitamente un nuovo senso di direzione creativa: \u00abStavo cominciando a pensare pi\u00f9 chiaramente e volevo sapere come stavano le cose. Mi stavo ponendo le grandi domande della vita\u00bb. Nel frattempo, Terry Chambers si trasfer\u00ec in Australia e inizi\u00f2 a formare una famiglia. Sentendosi sgomentato dalla decisione di Partridge di non andare in tourn\u00e9e, venne poi convinto a tornare a Swindon per le prove del sesto album in studio che iniziarono nel settembre 1982. A una session di registrazione, Partridge ha ricordato di aver chiesto a Chambers di produrre musica simile a \u00abvasi di argilla minuscoli, ciclici e lusinghieri\u00bb, e in risposta si sent\u00ec definire \u00abun po' fottutamente sclerotizzato\u00bb. Chambers decise di lasciare definitivamente gli XTC per sposarsi e stare con sua moglie in Australia.\nIl batterista Pete Phipps, proveniente dai Glitter Band, venne rapidamente assunto come sostituto temporaneo. Nel frattempo, in mancanza di nuovo materiale, la Virgin pubblic\u00f2 una raccolta di grandi successi, \"\", ma le vendite furono sorprendentemente deludenti. Il nuovo materiale del gruppo venne dapprima respinto dal dirigente della Virgin Jeremy Lascelles, che gli sugger\u00ec di scrivere qualcosa di pi\u00f9 commerciale. Partridge ricord\u00f2: \u00abMi ha chiesto di comporre qualcosa di pi\u00f9 simile ai Police, ma con un sapore pi\u00f9 internazionale, un fascino pi\u00f9 elementare\u00bb. Lascelles ha detto che in realt\u00e0 aveva preso come esempio i Talking Heads, non il gruppo di Sting: \u00abAd Andy piace interpretarci come maestri di scuola piuttosto severi, ma non abbiamo mai voluto che scendesse a compromessi in qualsiasi cosa in cui credessimo fosse bravo. Qui c'erano cantautori di grande talento e sicuramente possono inventare quella cosa inafferrabile che \u00e8 un singolo di successo, la nostra psiche\u00bb.\nDopo aver compiuto un po' di remissaggi e registrato altre canzoni composte in fretta e furia, \"Mummer\", il primo prodotto degli XTC in studio di registrazione nella formazione a quattro composta da Andy Partridge, Colin Moulding, Dave Gregory e Pete Phipps, apparve nell'agosto 1983. La Virgin fece pochissimo per promuovere l'album e ne ritard\u00f2 l'uscita di diversi mesi. Ne risult\u00f2 il disco artisticamente meno riuscito della loro carriera: in classifica si piazz\u00f2 al numero 58, e sino ad allora fu l'album con la posizione pi\u00f9 bassa nella classifica. L'unico singolo che ebbe un certo successo fu \"Love on a Farmboy's Wages\", che trov\u00f2 una significativa programmazione sul primo canale radiofonico della BBC. Ma la magia del doppio album precedente, con quindici brani al limite della perfezione in un costante e miracoloso equilibrio sintattico, era rapidamente svanita: le altre canzoni giudicate all'altezza della loro fama furono soltanto tre (\"Great Fire\", \"Wonderland\" e \"Ladybird\"), il resto venne dimenticato in fretta. \"Mummer\" fu il primo loro album che mostr\u00f2 chiaramente un certo declino dell'ispirazione compositiva.\nPraticamente ogni recensione contemporanea di \"Mummer\" accus\u00f2 la band di non essere entrata in contatto con il clima musicale dell'epoca. La giornalista Serene Dominic ha scritto retrospettivamente che l'album era visto come \u00abqualcosa di deludente al momento dell'uscita [...] Era privo di canzoni sciocche come \"Sgt. Rock\" che fino a quel momento erano state la panacea della band e non \u00e8 uscito fino all'ultima canzone, \"Funk Pop a Roll\". [...] \"Mummer\" ha segnato una strana rinascita per gli XTC\u00bb. Moulding pensava che \u00abquando siamo tornati dall'America dopo il nostro tour interrotto del 1982 [...] gruppi come gli Spandau Ballet si erano fatti notare sulla scena; stavano arrivando nuove realt\u00e0 musicali e per noi non c'era pi\u00f9 posto\u00bb. Il giornalista di \"Mojo\" Chris Ingham riassunse cos\u00ec quel periodo: \u00abIn soli diciotto mesi, gli XTC passarono dai dieci migliori successi accolti superlativamente dalla critica all'essere ignorabili, arcani ed eccentrici\u00bb. Gli rispose Partridge: \u00abCiascuna persona del Regno Unito pensa che ci siamo lasciati realmente nel 1982, e con ogni probabilit\u00e0 ha ragione\u00bb.\n\"The Big Express\" e la svolta psichedelica di \"25 O'Clock\".\nDopo il relativo insuccesso di \"Mummer\" gli XTC, del tutto inaspettatamente, pubblicarono un singolo per il Natale del 1983, \"Thanks for Christmas\" in formazione a tre (Partridge, Moulding e Gregory), con lo pseudonimo \"Three Wise Men\" e firmato dai tre componenti con il nome dei tre Re Magi: Gaspare, Baldassarre e Melchiorre. Venne prodotto da David Lord, proprietario dei Crescent Studios di Bath, e grazie ai lusinghieri risultati ottenuti negoziarono con lui un accordo che permetteva loro di registrare senza limiti di tempo nel suo avveniristico studio i brani del loro prossimo album. Parte del lavoro \u00e8 stato registrato utilizzando una Linn LM-1 Drum machine, e gran parte del tempo di lavorazione \u00e8 stata dedicata alla sua programmazione. Partridge immagin\u00f2 la nuova opera sullo stile \"pop industriale\" ispirata alla natia Swindon, la \"citt\u00e0 ferroviaria\" per eccellenza della Gran Bretagna, con i membri del gruppo ritratti nel retro della copertina in abiti da lavoro come ferrovieri. Il risultato finale, \"The Big Express\", riport\u00f2 la band ad un suono pi\u00f9 brillante ed energetico, caratterizzato da una estrema sperimentazione in studio e arrangiamenti pi\u00f9 densi, creando un modello che avrebbero sviluppato negli album successivi. Partridge ha scherzosamente riferito su alcune parti dell'album come l'unica volta in cui il gruppo \u00e8 stato ispirato dalla produzione stereotipata sullo stile degli anni '80. \"The Big Express\" venne pubblicato nell'ottobre 1984, raggiungendo una posizione in classifica pi\u00f9 alta di \"Mummer\" (la 38\u00b0 in Gran Bretagna, mentre negli Stati Uniti raggiunse la 178\u00b0 nella classifica di Billboard) ma fu \"praticamente ignorato\" dalla critica. La stessa Virgin invest\u00ec 33.000 sterline nel video musicale del brano di punta dell'album, la scanzonata \"All You Pretty Girls\", per\u00f2 con scarso effetto, tanto che alla band venne addirittura richiesto di risarcire alla casa discografica l'intera somma investita. Il brano pi\u00f9 notevole dell'album era per\u00f2 \"This World Over\", una splendida ballata sul day after postatomico.\nQuando Gregory si un\u00ec al gruppo nel 1979, Partridge scopr\u00ec che entrambi condividevano un entusiasmo di lunga data per il rock psichedelico degli anni '60. Un album di canzoni in quello stile fu immediatamente preso in considerazione, ma il gruppo non riusc\u00ec a realizzarlo a causa dei loro obblighi contrattuali nei confronti della Virgin. Nel novembre 1984, un mese dopo l'uscita di \"The Big Express\", Partridge e John Leckie si recarono a Monmouth per produrre l'album \"Miss America\" della cantautrice Mary Margaret O'Hara, che aveva recentemente firmato con la Virgin. Partridge e Leckie furono licenziati a causa di controversie e conflitti legati al loro ateismo dichiarato (O'Hara era una cattolica devota). Partridge si sent\u00ec ispirato dal brano psichedelico di Nick Nicely del 1982 \"Hilly Fields 1892\" e ide\u00f2 un progetto discografico per colmare il vuoto creativo d'ispirazione. Le regole erano le seguenti: le canzoni dovevano seguire le convenzioni della psichedelia del 1967 e del 1968; non sono consentite pi\u00f9 di due sessions per ogni brano registrato; utilizzare ove possibile strumenti vintage, originali dell'epoca. Dopo aver ricevuto un anticipo di 5.000 sterline dalla scettica Virgin Records, il gruppo registr\u00f2 in sole due settimane il loro lavoro pi\u00f9 sorprendente.\nRibattezzandosi The Dukes of Stratosphear (I Duchi della Stratosfera) il gruppo fittizio consisteva in Andy Partridge e Colin Moulding con Dave Gregory e il fratello batterista Ian Gregory. Ognuno di loro adott\u00f2 uno pseudonimo per firmare i brani: Partridge come Sir John Johns, Moulding come The Red Curtain, Dave Gregory come Lord Cornelius Plum e il fratello Ian come E.I.E.I. Owen. Durante le sessioni, i quattro si vest\u00ecrono con abiti di Paisley e accesero candele profumate per creare l'atmosfera. Considerandosi \u00abun niente rispetto alle altezze raggiunte dalla band reale\u00bb, Partridge nel suo sguardo ricord\u00f2 l'esperienza dei Dukes come \u00abla pi\u00f9 divertente che abbiamo mai avuto in studio [...] Non abbiamo mai saputo se avrebbe venduto [...] Non potremmo mai [sovvertire le aspettative di tutti] con gli XTC, poich\u00e9 c'erano troppi soldi in gioco e ci aspettavamo di essere mentalmente onesti e reali. C'era troppa pressione finanziaria\u00bb. Pubblicato come una sorta di pesce d'aprile il 1\u00ba aprile del 1985, l'album fu presentato come una raccolta perduta di registrazioni di una fantomatica band psichedelica della fine degli anni '60. Quando durante le interviste gli fecero domande sull'album, i componenti degli XTC negarono di avere qualche coinvolgimento. In Inghilterra, il mini-album a sei tracce (tre per lato) vendette il doppio delle copie di \"The Big Express\", anche prima che l'identit\u00e0 dei Dukes fosse resa pubblica. L'album realizz\u00f2 anche notevoli vendite negli Stati Uniti e contiene omaggi agli Electric Prunes di \"I Had Too Much to Dream (Last Night)\" con la title-track, ai primi Pink Floyd capitanati da Syd Barrett dell'album d'esordio, \"The Piper at the Gates of Dawn\" con \"Bike Ride to the Moon\", sin dal titolo citazione pi\u00f9 che esplicita al brano di chiusura dell'album, \"Bike\" e agli stralunati Beatles di \"I Am the Walrus\" con la notevole \"The Mole from the Ministry\", della quale girarono anche un video opportunatamente mascherati.\n\"Skylarking\" e il bis psichedelico, \"Psonic Psunspot\".\nDurante una riunione di routine all'inizio del 1986, i dirigenti della Virgin minacciarono di rescindere il contratto con l'etichetta se il loro prossimo album non avesse venduto pi\u00f9 di 70.000 copie. Uno dei motivi per cui il gruppo non stava vendendo abbastanza dischi, secondo quanto riferito da Virgin, era che risultavano \"troppo britannici\". L'etichetta costrinse il gruppo a lavorare con uno dei loro produttori americani selezionati. Quando mostravano un elenco dei loro nomi, non ne riconoscevano nessuno tranne Todd Rundgren. Gregory era un fan della musica di Rundgren, in particolare da quando ha ascoltato l'album \"Hermit of Mink Hollow\" del 1978. I suoi compagni del gruppo non avevano familiarit\u00e0 con Rundgren, ma Gregory esort\u00f2 il gruppo a lavorare con lui: \u00abRicordai ad Andy che Todd aveva prodotto uno dei suoi dischi preferiti di New York Dolls [New York Dolls, 1973]. In assenza di alternative migliori, accett\u00f2\u00bb. Una volta contattato, Rundgren si offr\u00ec di gestire l'intera registrazione dell'album per una somma forfettaria di 150.000 dollari, e la band accett\u00f2.\nNel gennaio 1986, Partridge e Moulding spedirono a Rundgren una raccolta di oltre venti nastri dimostrativi che avevano registrato e messo in anticipo dentro un cassetto. Rispetto ai precedenti album degli XTC, gran parte del materiale era in netto contrasto con la sua sensazione di dolcezza, gli arrangiamenti lussureggianti e l'estetica \"floreale\". Rundgren ebbe l'idea di creare un concept album per amalgamare le \"melodie e argomenti pastorali\" di Colin e la \"poetica scorretta tradotta in inni pop\" di Andy. Tra l'altro Rundgren dichiar\u00f2: \u00ab[...] Il nuovo album potrebbe durare circa un giorno, un anno o una vita [...] Usando la tecnica dei frammenti di lavori, io ho escogitato una sequenza di canzoni e una giustificazione per il loro posizionamento nella track-list definitiva e l'ho portata alla band\u00bb.\nQuando il gruppo arriv\u00f2 allo studio di registrazione Utopia Sound nello stato di New York, Rundgren ebbe un ruolo importante nella progettazione del suono caratteristico dell'album e nella programmazione della batteria, fornendo loro arrangiamenti per archi e ottoni, nonch\u00e9 un assortimento di strumenti e attrezzature diverse. Tuttavia, le sessioni si rivelarono da subito piene di tensione, specialmente tra lui e Partridge, e sono sorti disaccordi sulle battute di batteria, selezioni di brani e altri dettagli. Partridge paragon\u00f2 quella lotta di potere a \"due Hitler nello stesso bunker\". In principio espresse risentimento per i contributi di Rundgren al termine delle sessioni, ma in seguito ha ammorbidito il suo punto di vista e ha elogiato il risultato finale. Rundgren ha detto che, nonostante tutte le difficolt\u00e0, l'album \u00aballa fine [...] sembra che ci stessimo divertendo molto a farlo. E a volte ci stavamo divertendo\u00bb.\n\"Skylarking\" stazion\u00f2 una settimana nelle classifiche degli album nel Regno Unito, raggiungendo il numero 90 nel novembre 1986, due settimane dopo la sua uscita. \"Grass\" di Moulding venne scelto come singolo principale. Fu emesso esclusivamente nel Regno Unito con il lato B \"Dear God\". Quest'ultimo brano divenne cos\u00ec popolare tra le stazioni radio dei colleges americani che la stessa Geffen Records, la distributrice statunitense del gruppo, fu costretta a inserire il brano nell'album al posto di \"Mermaid Smiled\". Le polemiche divamparono immediatamente a causa del controverso testo della canzone considerato anti-religioso, che hanno ispirato anche alcuni episodi di violenza. In Florida, una stazione radio ricevette la minaccia di farla saltare in aria con una bomba, e a New York, uno studente costrinse un membro della facolt\u00e0, sotto la minaccia di un coltello, a suonare il brano sul suo sistema di diffusione sonoro. Tuttavia, il successo commerciale di \"Dear God\" ha spinto \"Skylarking\" a vendere pi\u00f9 di 250.000 copie, innalzando la reputazione del gruppo tra i giovani universitari statunitensi. Negli Stati Uniti, l'album ha trascorso 29 settimane nella classifica di Billboard e ha raggiunto la sua posizione massima del numero 70 nel giugno 1987. Il video musicale di \"Dear God\" ha ricevuto il premio come miglior video di Billboard del 1987 ed \u00e8 stato anche nominato per tre categorie agli MTV Video Music Awards. \"Skylarking\" alla fine divenne l'album pi\u00f9 noto degli XTC ed \u00e8 generalmente considerato il loro miglior lavoro dopo \"English Settlement\".\nPartridge era riluttante a fare un altro album dei The Dukes of Stratosphear, ma per placare le richieste dei suoi compagni del gruppo e la Virgin Records, venne registrato in poco tempo \"Psonic Psunspot\" (1987). Questa volta John Leckie torna come produttore, il budget fu di 10.000 sterline e vennero registrati dieci brani, sempre ammiccanti al rock psichedelico. Ancora una volta con grande sorpresa, il disco dei Dukes super\u00f2 in vendite nel Regno Unito l'album precedente, \"Skylarking\". Partridge pensava che \u00abfosse un po' sconvolgente pensare che le persone preferissero queste finte personalit\u00e0 alle nostre stesse personalit\u00e0 [...] Ma non mi dispiace perch\u00e9 ci siamo trasformati lentamente nei Dukes nel corso degli anni\u00bb. Allo stesso modo, Moulding not\u00f2 che \u00abl'elemento psichedelico veniva maggiormente messo in evidenza nella mescolanza del suono con qualche elemento pop\u00bb rispetto a \"25 O'Clock\". Quando fu pubblicato su CD, i brani di \"Psonic Psunspot\" vennero uniti con quelli del mini-LP \"25 O'Clock\" ed ebbe il titolo \"Chips from the Chocolate Fireball\" (1987).\n\"Oranges &amp; Lemons\" e \"Nonsuch\", gli ultimi album per la Virgin.\nPer il loro nono album di studio, \"Oranges &amp; Lemons\", gli XTC si recarono a Los Angeles per usufruire di uno studio di registrazione a basso costo arrangiato da Paul Fox, che venne reclutato dalla band per la sua prima produzione discografica. Un altro motivo per registrare negli Stati Uniti con un produttore americano, disse Gregory, era che \u00abl'America era diventato il nostro pi\u00f9 grande mercato\u00bb. L'album fu pubblicato nel febbraio 1989 con musica simile a quella dei Dukes. In una recensione retrospettiva, Nick Reed di The Quietus osserva: \u00abQuasi ogni strumento \u00e8 mischiato in primo piano; \u00e8 troppo ben organizzato per essere cacofonico, ma c'\u00e8 un certo grado di sovraccarico sensoriale, soprattutto data la nuova tendenza della band di suonare i sintetizzatori davanti a noi [...] se questo album ti regge o meno dipende da quanto ti piace il lato chiassoso della band\u00bb. \u00c8 diventato l'album con la posizione pi\u00f9 alta avuta in classifica dai tempi di \"English Settlement\", salendo al numero 28 nel Regno Unito e al numero 44 negli Stati Uniti. Inoltre, \u00e8 stato raggiunto da \"Skylarking\" per gli album pi\u00f9 venduti del gruppo fino ad oggi. \"Mayor of Simpleton\", composto nello stile della jangle pop, raggiunse il numero 46 nel Regno Unito e il numero 72 negli Stati Uniti, rendendolo il loro unico singolo americano in classifica. Un altro singolo estratto dall'album fu \"King for a Day\" e, con capricciose inserzioni di musica completamente estranea al loro caratteristico sound come il funk e persino il jazz, la critica si entusiasm\u00f2 per l'opera e le vendite dell'album, soltanto negli Stati Uniti, raggiunsero le 400.000 copie vendute, confermando lo status di cult band tra i giovani dei colleges americani.\nA supporto del secondo doppio album della carriera, gli XTC intrapresero un tour americano radiofonico per chitarra acustica che \u00e8 durato due settimane a maggio. Gli spettacoli sono stati realizzati senza che i membri del gruppo ricevessero un compenso finanziario. Gregory ha commentato che era uno stile \"interessante\" di promozione, ma era per contro \"un lavoro incredibilmente duro\", dato che la band si esibiva in circa quattro stazioni radio al giorno per tre settimane: \u00abAbbiamo anche fatto un set acustico dal vivo per MTV di fronte a un pubblico che preoccup\u00f2 un po' Andy, ma ci riusc\u00ec\u00bb. Ci\u00f2 ha ispirato la rete a invitare altri artisti a esibirsi in set ridotti, definendo la serie \"scollegata\". L'esibizione degli XTC del brano \"King for a Day\" alla popolare trasmissione televisiva \"Late Night with David Letterman\" ha segnato la prima volta che il gruppo ha suonato davanti a un pubblico dal vivo dopo sette anni. Un tour acustico simile fu programmato per l'Europa, ma venne annullato quando Partridge scopr\u00ec che la data di Parigi sarebbe stata trasmessa da un locale di 5.000 posti andato tutto esaurito. Dopo un tentativo fallito di indurre Partridge a tornare regolarmente in tourn\u00e9e, fecero una breve pausa. Partridge ha prodotto \"And Love for All\" (1990), il terzo album dei Lilac Time, ed \u00e8 stato presentatore per uno spettacolo di giochi per bambini ininterrotto chiamato Matchmakers. Dave Gregory ha suonato per Johnny Hates Jazz, Marc Almond e Francesco Messina durante la produzione per Cud. Moulding fu presente a un concerto evento speciale con David Marx and Refugees, una band con base a Swindon che lo ha riunito dopo molto tempo con Barry Andrews. Inoltre, continuarono a incidere su singoli e album sotto alcuni improbabili pseudonimi, tra i quali \"Johnny Japes and his Jesticles\" per il brano, tra lo scanzonato e il goliardico, \"Bags of fun with Buster\", pubblicato in un singolo promozionale inserito nella rivista umoristica britannica \"Viz\", e una bizzarra apparizione nell'album tributo \"\", dove eseguono un brano inedito di Moulding originariamente destinato per \"Oranges &amp; Lemons\" e in seguito scartato, \"The Good Things\", con il nome \"Terry and The Lovemen\".\nTarquin Gotch, che ricopr\u00ec il ruolo di manager per un breve periodo, ha aiutato la band a raggiungere un accordo legale con Ian Reid nel 1989. Tuttavia, sono stati nuovamente lasciati con un debito a sei zeri. La Virgin Records accumul\u00f2 abbastanza denaro, destinato ai membri del gruppo, per coprire il proprio debito in cambio della promessa di incidere altri quattro album. Dopo aver scritto pi\u00f9 di due dozzine di brani nel 1991, alcune difficolt\u00e0 hanno prolungato l'inizio delle sessioni di registrazione per il prossimo album. Inizialmente, la band ha avuto problemi con il direttore musicale dei Virgin, che, dopo aver sentito le canzoni, era convinto che la band \"potesse fare di meglio\" e ha chiesto loro di scrivere altro materiale. Con il gruppo al lavoro sul nuovo materiale, il direttore musicale lasci\u00f2 l'etichetta un anno dopo, e al suo sostituto il contenuto dei brani piacque, incoraggiandoli a registrare in fretta l'album. Gus Dudgeon lo ha prodotto, anche se Partridge ha ritenuto che fosse la scelta sbagliata, e Dave Mattacks della Fairport Convention \u00e8 stato reclutato come batterista.\n\"Nonsuch\", l'ultimo album per la Virgin, fu acclamato dalla critica al pari del precedente album quando usc\u00ec nell'aprile 1992, e come \"Oranges &amp; Lemons\", raggiunse il numero 28 nel Regno Unito, diventando il loro secondo Top 40 consecutivo e anche quello finale. Michael Azerrad di Rolling Stone scrisse: \u00abEnfatizzando la meraviglia e l'arguzia in opposizione alla rabbia della maggior parte del rock universitario, gli XTC producono musica alternativa per le persone a cui non piace la musica alternativa\u00bb. Il singolo principale, \"The Disappointed\" raggiunse la posizione numero 33 nel Regno Unito ed \u00e8 stato nominato per un Ivor Novello Award. Il suo seguito, \"The Ballad of Peter Pumpkinhead\" raggiunse il numero 71. \"Wrapped in Grey\" era previsto come terzo singolo e furono stampate circa 5.000 copie prima di essere ritirate dalla vendita. Partridge ricordava di aver pensato \u00abtutto qui, hanno soffocato uno dei nostri figli nel lettino, hanno ucciso l'album, fondamentalmente per ignoranza\u00bb. Nel 1993, l'album \u00e8 stato nominato per un Grammy Award come migliore album di musica alternativa, ma perse il confronto con \"Bone Machine\" di Tom Waits.\n1993-oggi: controversie legali, ritorno e separazione.\nI cinque anni di sciopero.\nNel 1993, Partridge concep\u00ec un progetto del nuovo album degli XTC che doveva seguire \"Nonsuch\" alla stregua di un lavoro di canzoni pop sullo stile della bubblegum music dei primi anni '70 nel quale loro, come avvenne per i Dukes, si trasformavano in una band fantomatica che proponeva una raccolta retrospettiva di dodici gruppi diversi. I testi inoltre erano esplicitamente sessuali, con titoli come \"Lolly (Suck It and See)\" e \"Visit to the Doctor\". Partridge ricorda di aver suonato alcune demo per gli emissari della Virgin e ha confrontato la loro reazione alla visione dello spettacolo \"Springtime for Hitler\" del film \"Per favore, non toccate le vecchiette\" (\"The Producers\") del 1967. L'etichetta respinse la sua idea e contemporaneamente neg\u00f2 la sua richiesta di rinegoziare o revocare il loro contratto. Paul Kinder credeva che l'etichetta e il gruppo fossero \u00abarrivati a un punto di non ritorno\u00bb e che \u00abil contratto era cos\u00ec vecchio che arriv\u00f2 al punto in cui Andy coltivava pretese impossibili e la Virgin non fosse disposta a concedere alcunch\u00e9\u00bb. Ad ogni buon conto, la casa discografica non rimase con le mani in mano: con l'avvento del CD nei primi anni '90 inizi\u00f2 a pubblicare gli album degli XTC nel nuovo formato con in aggiunta a ogni singolo lavoro brani ricavati dai singoli non pubblicati sugli album, riservando le rarit\u00e0, le versioni demo e alternative nell'antologia '. Successivamente, la Virgin pubblic\u00f2 altre due antologie, ', pensato per il mercato americano, e \"\", destinato ai mercati europei e giapponesi.\nSi scopr\u00ec una clausola del contratto che stabiliva che qualunque nuovo brano registrato dalla band sarebbe stato automaticamente di propriet\u00e0 della Virgin, e cos\u00ec il gruppo mise in atto un'azione di sciopero contro l'etichetta. Nello stesso momento, anche Prince e George Michael scesero in stato di agitazione contro le loro rispettive etichette, fatto questo che \u00e8 stato pubblicizzato in maniera pi\u00f9 notevole rispetto a quello degli XTC, che ricevettero scarsa attenzione. Nel frattempo, Partridge produsse l'album del 1993 di Martin Newell \"The Greatest Living Englishman\" e le prime sessioni per il secondo album dei Blur. \u00abPensavo di fare un ottimo lavoro, ma il giorno dopo, David Balfe dei Teardrop Explodes disse: Francamente, Andy, questa \u00e8 una boiata\u00bb. Sorsero altre complicazioni, con alcuni ulteriori problemi di salute mentre sua moglie Marianne fece richiesta di divorzio da lui.\nNel 1997 (alcune fonti le riportano alla fine del 1994), gli XTC si liberano definitivamente dal debito finanziario e dalla Virgin Records dopo \u00abaver fatto alcune pesanti concessioni\u00bb. Partridge ha immaginato che i dirigenti dell'etichetta \u00absi siano incontrati nel buio e hanno pensato: questi tipi non si guadagnano da vivere. Li abbiamo avuti in tutti questi anni e abbiamo il loro catalogo e il copyright delle loro canzoni per sempre e noi li abbiamo ricuciti davvero bene con un affare marcio, quindi, forse dovremmo lasciarli andare. Mi piace pensare che sia stata una colpa\u00bb. Una delle prime nuove registrazioni del gruppo da quando lo sciopero \u00e8 stato proclamato fu, nel 1995, l'apparizione con il nome fittizio di \"Terry and The Lovemen\" in un album tributo. Nel 1998, sono state pubblicate le \"Song Stories\", una panoramica delle canzoni della band curata dalla giornalista e amica di lunga data Neville Farmer. Partridge prese in seguito le distanze dalla Farmer sostenendo che il libro \u00e8 stato mal curato e la giornalista \u00abha usato le citazioni pi\u00f9 folli\u00bb.\nIl rientro: \"Apple Venus\" e \"Wasp Star\".\nAlla fine del 1997, Partridge e Moulding avevano accumulato una grande scorta di materiale. Le canzoni del primo album prodotto indipendentemente erano un'elaborazione dello stile pi\u00f9 orchestrale che era iniziato a svilupparsi con i brani del precedente album \"Nonsuch\" \"Omnibus\", \"Wrapped in Grey\" e \"Rook\". Moulding ritenne che \"qualcosa di un po' diverso\" fosse appropriato per la band in questo momento, e ha condiviso il desiderio di Partridge di un lavoro coeso simile a colonne sonore come \"My Fair Lady\" e \"cose che Burt Bacharach ha scritto per vari [film]\". Partridge pensava che le nuove canzoni fossero \"alcune delle cose migliori, se non le migliori, di sempre. \u00c8 ancora pi\u00f9 intensamente appassionato di prima.\"\nIl gruppo scelse di dividere l'album in due parti: una di brani rock e l'altra di brani orchestrali e acustici arricchiti da una orchestra composta da quaranta elementi. Hanno trovato un'etichetta, la Cooking Vinyl, e un produttore, Haydn Bendall, che aveva progettato l'EP di debutto degli XTC nel 1977, \"3D EP\" con una esperienza significativa nella registrazione orchestrale. Prairie Prince, che ha suonato su \"Skylarking\", \u00e8 tornato per le sessioni. Presto divenne chiaro che la band non aveva i fondi per registrare tutto il materiale che avevano. Gregory, Moulding e Bendall volevano ridurre il progetto a un disco, ma Partridge insistette per diffonderlo su due LP. Fu deciso di pubblicare un album con le porzioni orchestrali (\"volume 1\") e di lasciare le canzoni rock per il loro seguito (\"volume 2\"). \u00c8 stata prenotata una sessione ad Abbey Road, ma la registrazione \u00e8 stata affrettata, della durata di un giorno, e ha dovuto essere modificata continuamente nei tre mesi seguenti.\nCome se non bastasse, Dave Gregory lasci\u00f2 la band durante le sessioni di registrazione a causa di problemi personali e discordie con i suoi compagni. Partridge disse ai giornalisti che Gregory se ne and\u00f2 perch\u00e9 voleva terminare rapidamente la registrazione del materiale orchestrale per passare subito al secondo progetto, che sarebbe consistito in canzoni rock sui quali poteva fornire un maggiore contributo. Ha attribuito la frustrazione di Gregory agli sbalzi d'umore dovuti al diabete, come ha fatto Moulding. Gregory, dal canto suo, neg\u00f2 che il suo abbandono riguardasse le \"differenze musicali\" e che si trattasse di pi\u00f9 \"problemi personali\" relativi al rapporto con Partridge.\nPubblicato nel febbraio del 1999, \"Apple Venus Volume 1\" \u00e8 stato accolto con grande successo di critica ma le vendite furono moderate. Aveva una promozione minima. Confrontando l'album con il lavoro precedente del gruppo, il recensore di Pitchfork Zach Hooker scrisse: \"Apple Venus li trova riprendendo praticamente da dove erano stati interrotti. O forse anche un po' prima di interrompersi: questo disco colma il divario tra le ambiziose \"Oranges &amp; Lemons\" e lo \"Skylarking\" pastorale ... La musica \u00e8 costruita su basi semplici, ma i rapporti tra queste basi diventano tremendamente complessi.\" Al contrario, l'album controparte, \"Wasp Star (Apple Venus Volume 2)\" (2000), costituito da molto materiale basato sulla chitarra rock, \u00e8 stato considerato come uno degli album \"pi\u00f9 deboli\" della band. Al momento della pubblicazione, il suo picco nella classifica britannica era pi\u00f9 alto del Volume 1, al numero 40 nel Regno Unito, mentre negli Stati Uniti era pi\u00f9 basso, al numero 108. Partridge credeva che alcune parti dell'album fossero notevoli quando \"la pendenza [artistica] ha iniziato a scendere\".\n\"Fuzzy Warbles\" e disintegrazione del sodalizio.\nDopo \"Wasp Star\", Partridge e Moulding, unici proprietari dei brani degli ultimi due album, fondano un proprio studio di registrazione, denominato \"The Shed\", e una loro etichetta, la Idea Records. Il materiale appena registrato del gruppo venne rilasciato in diverse forme. Dapprima vengono pubblicate le versioni demo dei due lavori, intitolati \"\" per il primo album e \"Homegrown\", per il secondo album. Quindi escono le versioni karaoke senza le parti vocali, intitolate \"Instruvenus\" per il primo album e \"Waspstrumental\" per il secondo. Inoltre avvenne un fatto nuovo: nel 2001 Partridge, completando la lunga e annosa battaglia legale con la Virgin Records, acquis\u00ec i diritti di utilizzo dei master originali degli album storici: fondata la Ape Records, nuova personale etichetta, ne cur\u00f2 le rimasterizzazioni pubblicandole su album in vinile a 180 grammi a tiratura limitata; il risultato fu che queste ristampe rimasterizzate sono diventati rarit\u00e0 collezionistiche di maggior valore rispetto alle stampe originali per la Virgin. Per l'album \"Skylarking\" Partridge utilizz\u00f2 persino la copertina originale, in un primo momento censurata dalla casa discografica e sostituita con un'altra.\nNel 2002 i maggiori successi vennero inclusi in quattro dischi e le rarit\u00e0 furono raccolte nel cofanetto \"Coat of Many Cupboards\" che includeva l'inedito \"Didn't Hurt a Bit\", una registrazione effettuata durante le sessions di \"Nonsuch\". Persino i \"The Dukes of Stratosphear\" - in formazione originale con i fratelli Dave e Ian Gregory - si riunirono eccezionalmente per registrare il singolo di beneficenza \"Open a Can (of Human Beans)\" (2003). Un altro cofanetto di dischi, \"Apple Box\" (2005), che raccoglieva \"Apple Venus Volume 1\", \"Wasp Star: Apple Venus Volume 2\", \"Homespun\" e \"Homegrown\" includeva due brani inediti: \"Spiral\", scritto da Partridge e \"Say It\", composto da Moulding. Queste canzoni erano disponibili per gli acquirenti del cofanetto solamente in formato digitale, con l'utilizzo di uno speciale codice download. A questi \u00e8 seguito un altro brano in esclusiva digitale, \"Where Did the Ordinary People Go?\" di Moulding, pubblicato nel dicembre 2005. Per finire, esce poi un altro cofanetto a tiratura limitata dal titolo \"Apple Vinyls\" nel quale gli stessi brani sono ripubblicati in tredici 45 giri, ognuno con la sua copertina.\nDal 2002 al 2006, Partridge ha pubblicato otto volumi della serie dei \"Fuzzy Warbles\", dedicato alle demo inedite da solista, includendovi addirittura i jingle radiofonici. Quelle pubblicazioni erano inizialmente collegate al progetto, ma alla fine concluse: \"Non lo avrei trovato molto stimolante. Forse un paio di volumi sarebbero stati ok, o solo uno. Ma [Andy] ne voleva fare dodici, che in un certo senso mi ha un po' sollevato. Avevamo un po' di discussioni al riguardo.\" Partridge ha affermato che l'impulso per avviare il progetto era la proliferazione di svariati acquisitori di bootleg che rilasciavano copie di bassa qualit\u00e0 del materiale e che il set di \"Fuzzy Warbles\" gli ha fatto guadagnare pi\u00f9 soldi dell'intero storico catalogo degli XTC su Virgin. Inoltre non pensava pi\u00f9 che gli XTC fossero ancora un gruppo: \"\u00c8 diventato un marchio. \u00c8 pi\u00f9 elettrizzante che mai. Io e Colin siamo due egoisti di mezza et\u00e0 che fanno la musica che sappiamo fare\".\nNel 2006, Partridge ha registrato un album, \"Monstrance\", con Barry Andrews e il batterista Martyn Barker. Durante una delle sessioni, alcuni dei suoi nastri furono distrutti a seguito di un incidente nello studio, che gli caus\u00f2 lo sviluppo di acufene grave e permanente. Verso la fine dell'anno, disse a un intervistatore che recentemente Moulding (\"un paio di mesi fa\") ha perso interesse per la composizione, l'esecuzione e persino l'ascolto della musica. Rimase fiducioso che la situazione fosse temporanea e assicur\u00f2 che \"non avevano ucciso la testa dell'XTC. Voglio dire, abbiamo ancora la testa congelata criogenicamente ... Non va bene fare un disco e chiamarlo XTC, certamente, se Colin non \u00e8 coinvolto. \" A novembre, ha dichiarato di essere stato costretto a considerare il gruppo \"al passato\", senza alcuna probabilit\u00e0 di un nuovo progetto a meno che Moulding non dovesse cambiare idea. Mesi dopo, Partridge ha dichiarato che Moulding si era spostato d'abitazione e ha cambiato il suo numero di telefono, ponendo fine effettivamente a tutti i contatti tra i due e riducendo la loro corrispondenza alle e-mail scambiate tramite il loro manager per discutere della divisione dei beni della band. Partridge ha anche affermato che lui e Dave Gregory - i loro contrasti erano stati nel frattempo appianati - avevano preso in considerazione di lavorare di nuovo insieme.\nNel luglio 2008, Partridge scrisse a un giornalista di Swindon che credeva che la sua \"collaborazione musicale con Coulin Moulding fosse finita. Abbiamo ragioni troppo personali e varie per parlarne qui, ma abbiamo fatto una buona carriera come si suol dire e prodotto alcuni buoni lavori. No, non lavorer\u00f2 con lui in futuro.\" A dicembre 2008, Moulding \u00e8 riemerso per un'intervista radiofonica dal vivo in cui ha confermato la sua recente delusione per la musica, ma ha rivelato che stava pensando di lavorare da solo a nuovo materiale. Le sue motivazioni date per la rottura sono state la discordia finanziaria, il disaccordo sull'entit\u00e0 del progetto \"Fuzzy Warbles\" e un \"cambio di mentalit\u00e0\" tra lui e Partridge. Ha anche affermato che lui e Partridge stavano ancora una volta comunicando direttamente via e-mail.\nProgetti di rientro e l'esperienza TC&amp;I.\nA livello legale, gli XTC non si sciolsero. A partire dal 2014, il gruppo esiste ancora come marchio controllato da Partridge e Moulding. Nel corso del 2010, alcuni album selezionati dal catalogo della band sono stati ristampati come pacchetti deluxe incentrati su nuovi missaggi stereo e audio surround curati da Steven Wilson. Partridge ha affermato di non \u00abinsistere su alcun nuovo remastering in Surround 5.1 o alcuna confusione con gli XTC\u00bb e che il suo coinvolgimento con i missaggi di Wilson arriva solo fino all'autorizzazione. L'account Twitter XTC ufficiale (@xtcfans) era originariamente gestito dallo scrittore Todd Bernhardt. Secondo Partridge, dopo un po' di tempo, \u00abIn un certo senso l'ho preso in consegna, perch\u00e9 ho pensato che fosse strano che ci fosse un'altra persona in viaggio\u00bb. Nel 2016, Partridge e Bernhardt hanno pubblicato un libro, \"Complicated Game: Inside the Songs of XTC\", che contiene conversazioni tra i due inerente 29 brani degli XTC, una traccia solista di Partridge e una panoramica del suo approccio al lavoro compositivo. \u00c8 stato pubblicato in Gran Bretagna dalla Jawbone Press e in Italia \u00e8 ancora inedito.\nFino al 2016, Moulding \u00e8 rimasto in gran parte inattivo come musicista. Nell'ottobre 2017, lui e Terry Chambers hanno pubblicato un EP di quattro canzoni, \"Great Aspirations\", accreditandolo come \"TC&amp;I\", iniziali significanti \"Terry Chambers &amp; Io\", riferito a Moulding. La sua uscita coincise con la trasmissione di un documentario televisivo sulla carriera della band, \"XTC: This Is Pop\", presentato in anteprima inglese su Sky Arts il 7 ottobre 2017. Il documentario presentava interviste inedite con i quattro componenti storici, Partridge, Gregory, Moulding e Chambers. Moulding ha elogiato il film e ha commentato la possibilit\u00e0 di una vera e propria \"reunion\" del gruppo: \u00abMolti dicono mai dire mai, no? Sembrerebbe improbabile, mettiamola cos\u00ec\u00bb. Nel gennaio 2018, Partridge raggela le aspettative dei fans sostenendo che il gruppo \u00abnon avrebbe registrato di nuovo insieme\u00bb. Dal 29 ottobre al 1\u00ba novembre 2018, il duo TC&amp;I ha eseguito quattro spettacoli da tutto esaurito allo Swindon's Art's Center, nella Citt\u00e0 Vecchia. Era la prima volta che Moulding e Chambers suonavano in un concerto dal vivo da diversi decenni. Nel gennaio 2019, una dichiarazione rilasciata attraverso i social ha annunciato lo scioglimento del duo TC&amp;I; Moulding ha deciso di sospendere la sua carriera musicale per trascorrere pi\u00f9 tempo con la sua famiglia.\nStile musicale e sviluppo.\nDinamiche del gruppo.\nPartridge e Moulding.\nI principali compositori degli XTC erano il chitarrista Andy Partridge e il bassista Colin Moulding. Partridge, che ha scritto la maggior parte delle loro canzoni, era il frontman del gruppo e il leader de facto. Ha indirizzato l'immagine della band, disegnato molte delle loro copertine dei dischi e gestito la maggior parte delle loro interviste. Il suo coinvolgimento nelle copertine dei dischi del gruppo \u00e8 derivato dalla sua delusione per la copertina del singolo \"Statue of Liberty\", che raffigurava una foto scarsamente ritagliata della statua e il logo della band in rosso. Hanno avuto minore successo i suoi tentativi di coinvolgimento nei loro video musicali, come ha detto la donna responsabile del dipartimento video della Virgin che ha rimproverato tutte le sue idee, alcune dei quali sono state adottate in tempi seguenti in video pluripremiati.\nPartridge e Moulding non hanno scritto insieme i brani. Della loro collaborazione, Moulding dichiar\u00f2 nel 1992: \u00abC'\u00e8 molta libert\u00e0 di fare ci\u00f2 che ognuno di noi ama con le canzoni dell'altro, tuttavia [...] ogni persona mette le sue piccole impronte su di loro.\u00bb Hanno collaborato agli arrangiamenti, con \u00abtrombe e armonie, quel genere di cose.\u00bb Ha anche elogiato Partridge come \u00abun vero uomo di idee, e io amo le buone idee. Non \u00e8 difficile contribuire con parti di basso quando hai canzoni cos\u00ec belle da contribuire a sviluppare.\u00bb\nDiscutendo le canzoni di Moulding, Partridge disse che pochi suoi brani erano inclusi negli album degli XTC perch\u00e9 Moulding non era uno scrittore prolifico. Gregory disse che tutte le canzoni proposte da Moulding sarebbero state registrate per preservare la democrazia nella band, e \u00aboccasionalmente a scapito di alcune delle offerte spesso superiori di Andy. Questo non andava sempre bene, sia con Andy che con la band, ma Colin aveva alcune melodie molto energiche e un suono pi\u00f9 dolce alla sua voce che fece una gradita digressione quando ascolt\u00f2 un album nel suo insieme.\u00bb Partridge sostenne che le canzoni di Moulding inizialmente \u00abuscivano come strane imitazioni di ci\u00f2 che stavo facendo\u00bb, ma al tempo di \"Drums and Wires\", \u00abinizi\u00f2 davvero a decollare come cantautore.\u00bb Era pi\u00f9 colpito dalle offerte di Moulding per \"Skylarking\", che includeva la pi\u00f9 alta percentuale di canzoni di Moulding che per qualsiasi altro album degli XTC. A proposito del modo di suonare il basso di Moulding, Partridge ha elogiato la sua tendenza \"vecchio stile\" di abbinare le note allo strumento.\nIn \"Song Stories\", Neville Farmer commenta che Partridge \u00ab\u00e8 il capo, irregolare ma ostinato [e] gestisce la band attraverso l'istinto\u00bb, mentre Moulding \u00ab\u00e8 la voce della calma [...] una contrapposizione per il lato radicale di Andy.\u00bb Riguardo al lato musicale, il giornalista Peter Paphides sentiva che le personalit\u00e0 dei compositori \u00abnon potevano sembrare pi\u00f9 diversi\u00bb, con Moulding \u00abflemmatico, timido e straziantemente bello\u00bb e Partridge un \u00ababbandono della scuola d'arte [...] teso, dominante ed estroverso.\u00bb Secondo Moulding, Partridge in genere fungeva anche da \"produttore esecutivo\" per gli album minando spesso l'autorit\u00e0 del produttore accreditato. I loro approcci discografici differivano dal fatto che a volte Moulding preferiva spettacoli spontanei o imperfetti, mentre il metodo di lavoro di Partridge consisteva nel perfezionare un brano attraverso riprese ripetute del tema principale. Di tanto in tanto la band ha assunto il termine \"Andy-ness\" per descrivere le indulgenze in studio di Partridge. Nonostante ci\u00f2, raramente si sono trovati gravati da gravi divergenze creative. Nel 1997, Moulding defin\u00ec una disputa sul suono del basso in \"Skylarking\" la \u00absola vera discussione\u00bb tra lui e Partridge nella storia della band.\nAndrews, Gregory e i batteristi.\nBarry Andrews, il tastierista degli XTC per i primi due album, \u00e8 emerso come terzo compositore solista nel secondo album del gruppo, \"Go2\". Tuttavia, ha lasciato la band poco dopo. Il suo sostituto, il chitarrista Dave Gregory, non ha contribuito componendo canzoni, ma \u00e8 stato l'unico componente del gruppo esperto sulle tecniche di registrazione e spesso ha contribuito agli arrangiamenti orchestrali. Moulding ha detto che quando Andrews era nella band, Partridge non aveva \u00abnessun tipo di nastro\u00bb con cui lavorare, dato che entrambi i musicisti erano attratti da armonie dissonanti: \u00ab[Andy] amava il vero tipo di chitarra angolare, appuntita, che spingeva verso l'alto [...] se uno \u00e8 angolare, l'altro deve in qualche modo raddrizzarlo [...] Quindi quando \u00e8 arrivato Dave, ed era un giocatore molto pi\u00f9 dritto, penso che abbia avuto pi\u00f9 senso, credo.\u00bb A partire dal 1982, con \"English Settlement\", Gregory estese il suo talento anche alle tastiere, poich\u00e9 Partrige e Moulding non erano abili in quegli strumenti.\nGregory non ha mai presentato un'idea completamente sua per un brano del gruppo, in parte perch\u00e9 si \u00e8 sentito intimidito dal controllo di Partridge. Dato che \u00abnon poteva continuare a macinare vecchi clich\u00e9 blues e accordi di potere\u00bb, decise di \u00abpensare pi\u00f9 in termini di canzoni come maestri e di strumenti che di servi.\u00bb Discutendo dei contributi di Gregory al gruppo, Farmer scrisse di \u00abuna precisione e correttezza che traspare dai suoi assoli di chitarra alla sua enciclopedica conoscenza delle chitarre e di chi suonava-cosa-su-quale-strumento-con-quale-amplificatore-in-quale-studio-su-quale-disco-sotto-influenza-di-quale-segno-zodiacale-stella-o-guru-o-droga.\u00bb\nTerry Chambers era il batterista originale del gruppo. \u00c8 stato descritto da Partridge come \u00abil [batterista] che \u00e8 stato il pi\u00f9 primitivo, ma probabilmente anche il pi\u00f9 elettrizzante per l'inventiva, perch\u00e9 avrebbe sbagliato solo su [idee diverse].\u00bb Una delle sue caratteristiche era l'uso della \"hi-chat chokes\", una tecnica di percussione della drum machine. Dopo la sua partenza nel 1983, il gruppo impieg\u00f2 una serie di batteristi turnisti per le loro registrazioni in studio. Ci\u00f2 includeva Pete Phipps (\"Mummer\" e \"The Big Express\"), Prairie Prince (\"Skylarking\" e \"Apple Venus\"), Pat Mastelotto (\"Oranges &amp; Lemons\") e Dave Mattacks (\"Nonsuch\"). Anche le drum machine iniziarono ad essere incorporate nel suono del gruppo. Nessuno dei batteristi di studio \u00e8 stato accettato come membro ufficiale della band. Partridge ha spiegato che ci\u00f2 era dovuto al fatto che il gruppo non era in tourn\u00e9e e perch\u00e9 \u00abUsiamo un linguaggio interpersonale difficilmente comprensibile al di fuori del gruppo ed \u00e8 molto difficile coinvolgere le persone.\u00bb\nGeneri e influenze.\nAlla met\u00e0 degli anni '70, gli XTC si esibivano nelle scene punk londinesi ed erano coerenti con la musica della nuova ondata, sebbene con una forte influenza ska. Partridge sentiva che la loro musica era pop sin dall'inizio, non punk o new wave come spesso viene suggerito, e che i termini in s\u00e9 sono ridondanti di \"pop\". Man mano che divennero una band da studio di registrazione, il loro materiale divenne progressivamente pi\u00f9 complesso. Successivamente, gli XTC furono talvolta proposti come band progressive pop. Partridge non pensava che la band fosse progressive ed esprimeva esitazioni con questa definizione, dicendo che preferiva chiamare la band \"esplorativo pop\" allo stesso modo dei Beatles o dei Kinks. Nelle sue parole, il \u00abProg sono solo canzoni pop pi\u00f9 lunghe\u00bb. Nel corso degli anni successivi, gli XTC iniziarono a mostrare le loro influenze psichedeliche vintage attraverso l'uso del Mellotron e le registrazioni su nastro precedenti agli album \"Mummer\" e \"The Big Express\". Nel 1987, ha riconosciuto che il gruppo aveva \u00abdavvero cambiato personalit\u00e0. Non l'abbiamo notato poco a poco ma in dieci anni, improvvisamente, siamo diversi, tutto ci\u00f2 \u00e8 fantastico\u00bb.\nLe prime influenze del gruppo includevano disco, dub reggae, music hall, Beatles, Free, The Kinks, Captain Beefheart, The Stooges, The New York Dolls, Cockney Rebel, Motown, Can, David Bowie, Groundhogs, Black Sabbath, e le registrazioni dominate dagli organi di Johnny and the Hurricanes. Il singolo \"Jet Boy\" delle New York Dolls era il brano preferito dai componenti degli XTC. Nel 2019 Partridge ha negato l'influenza dei Velvet Underground ma nel 1984 ha espresso entusiasmo per \u00abil suono del pianoforte martellante ripreso da \"I'm Waiting for the Man\", a cose che piacciono ai Beatles o i Rolling Stones che facevano in qualsiasi momento - adoro il pianoforte a banana\u00bb. Alla maniera di Partridge, Moulding amava i gruppi heavy metal come Black Sabbath, Uriah Heep e Deep Purple, i Cream e i Free.\nGli XTC inizialmente non rivelarono pubblicamente le loro influenze a causa dell'anatema della scena punk contro l'affermazione di una persona. Lo scrittore di Pitchfork, Chris Dahlen, descrisse il suono originale della band come il punk che incontra \u00abBuddy Holly-sotto-le-anfetamine [...] abbastanza ballabile per la folla nei club, e sospettosamente ammiccante grazie alle melodie orecchiabili e al loro marchio di fabbrica verso-coro-verso-coro-finale\u00bb. Partridge afferm\u00f2 di aver adottato quello stile vocale per \u00abpaura che non avremmo fatto un altro disco [...] e che alla gente non sarebbe rimasta alcuna impressione del cantante\u00bb. Lo descrisse come un \"tricheco\" o \"corteccia di foca\" che univa il \"singhiozzo\" di Buddy Holly, il vibrato di Elvis Presley e \u00abi manierismi ululati di Steve Harley\u00bb. In riferimento all'energia trascinante delle esibizioni della band (che attirava paragoni con i Talking Heads), Partridge ha ricordato che \"\u00aberavamo soliti dare tutto sul palcoscenico. Penso che fosse dovuto alla paura. Era paura manifestata in musica eseguita ridicolmente ad alta energia. Era come arrivare al 1000%, stupendo! Tutte le canzoni sono state eseguite insieme ed \u00e8 stata davvero una questione di tempo ulteriore\u00bb. Secondo Moulding, \u00abqualsiasi parentela [che gli XTC avevano] con il punk\u00bb era sparita dopo \"Life Begins at the Hop\" influenzato dal Motown del 1979 e dalla surf music.\nDella sua tecnica chitarristica, Partridge ha detto che fu un'evoluzione dal suo desiderio di essere un batterista, di \u00abtagliare e tagliare e provare a lavorare tra quello che facevano i tamburi, in primis cos\u00ec che potessi essere ascoltato, e quindi perch\u00e9 mi piaceva il funk e mi interessava lavorare nei spazi lasciati vuoti dai tamburi\u00bb. Fu particolarmente influenzato da John French, il batterista della Magic Band di Captain Beefheart, sebbene non gli piacesse che il ritmo del batterista avrebbe cambiato ogni schema. Gregory attribu\u00ec i loro pattern di batteria non ortodossi all'affinit\u00e0 di Partridge per la dub music e il reggae; \u00abHa un grande senso innato del ritmo. Dir\u00e0 'No, non mettere quel ritmo l\u00ec, perch\u00e9 non scendi in 3 invece di 2 in questa parte qui?' [...] Non ha mai collocato [il fragore dei piatti] dove ti aspetteresti di trovarli\u00bb. Il produttore Chris Hughes ha paragonato la moda del gruppo di suonare la chitarra a un sequencer musicale automatizzato.\nLa versione del 1968 di \"Bluebirds over the Mountain\" dei Beach Boys fu uno dei primi dischi acquistati da Partridge con i suoi soldi. Anche se si presume che i Beach Boys abbiano influenzato ampiamente gli XTC durante la loro carriera, Partridge dichiar\u00f2 che in origine aveva familiarit\u00e0 solo con singoli come \"I Get Around\" (1964) e \"Good Vibrations\" (1967) che avevano esercitato un'enorme influenza su di lui. Fu solo nel 1986 che scopr\u00ec che i Beach Boys avevano una carriera da album, quando sent\u00ec per la prima volta \"Smiley Smile\" (1967) per intero. Moulding ha accreditato l'arrivo di Dave Gregory con il rilancio dell'interesse di Partridge per le band degli anni '60 come i Kinks. Tuttavia, Partridge allo stesso modo conosceva i Kinks solo attraverso i singoli del gruppo degli anni '60 e non ascolt\u00f2 nessuno dei loro album fino alla fine degli anni '80. Partridge afferm\u00f2 anche che \u00abi Beatles erano la cosa pi\u00f9 lontana dalla mia mente\u00bb fino al 1982; in un'altra occasione dichiar\u00f2 che l'accordo di apertura sul singolo degli XTC del 1978 \"This Is Pop?\" era direttamente basato sull'accordo di apertura di \"A Hard Day's Night\" dei Beatles (1964).\nDiscutendo della registrazione del brano \"Ladybird\" dell'album \"Mummer\", Partridge ha ricordato di aver detto al produttore Steve Nye che aveva paura che la gente pensasse che stesse copiando i Beatles, a cui la risposta di Nye era \"Chi se ne importa?\" Partridge disse che \u00abda quel momento in poi, ho iniziato a riconoscere che quei cantautori - i Ray Davies, i Lennon e McCartney, i Brian Wilson - mi erano entrati in testa davvero profondamente\u00bb. In seguito consider\u00f2 \"Rook\" (1992), \"Wrapped in Grey\" (1992) e \"Easter Theater\" (1999) come le \"canzoni perfette\" della sua carriera, sentendo di aver \u00abesorcizzato un sacco di quelle composizioni dei sodalizi Lennon-McCartney, Bacharach-David. Brian Wilson esorcizz\u00f2 i fantasmi della mia maniera di pensare facendo tutto questo\u00bb. Secondo quanto riferito, quando Brian Wilson ebbe modo di ascoltare \"Pale and Precious\" dei The Dukes of Stratosphear, un \"pastiche\" dei Beach Boys inserito nell'album \"Psonic Psunspot\", pens\u00f2 che fosse modellato alla maniera di Paul McCartney.\nLiricismo e cultura inglese.\nGli XTC sono noti per il loro essere \"british\". Partridge ha negato che ci\u00f2 fosse consapevole da parte sua: \"Non provo ad essere inglese. Immagino perch\u00e9 sono inglese, viene fuori inglese. Ma non mi siedo e penso: \"Perbacco, posso mettere un vestito logoro della Union Jack, Mary?\" Il critico musicale britannico John Harris identific\u00f2 le composizioni di Partridge come all'interno dello stesso \"lignaggio\" della canzone inglese rurale inventata da Ray Davies dei Kinks e seguita da Jam, The Specials, e inoltre \"decine di gruppi punk semi-dimenticati e nuove band new wave\", gli Smiths e, nella met\u00e0 degli anni '90, il Britpop. Secondo Partridge, la band \"non \u00e8 mai andata oltre Swindon\". Ha anche sentito dire che gli XTC sono descritti come \"pastorale\" e, per lui, \u00e8 stato un complimento: \"Pastorale\" per me significa essere pi\u00f9 in contatto con il paese che con la citt\u00e0, come penso che siamo. Londra mi d\u00e0 i nervi.\" Liricamente, ha citato Ray Davies, John Lennon e Paul McCartney come le sue pi\u00f9 grandi influenze.\nSecondo il biografo Neville Farmer, Partridge e Molding tendevano a scrivere di \"aspetti pi\u00f9 generali delle loro vite e dei loro atteggiamenti\". Farmer ha aggiunto che \"Colin e Andy gestiscono le questioni politiche o religiose con sottigliezza. Se hanno un'idea di qualcosa, lo dicono chiaramente. Non sono pi\u00f9 imbarazzati per la loro visione del mondo di quanto Andy sia per la sua vita sessuale. Questo li rende facili obiettivi di critiche.\" Per Partridge, altri argomenti popolari includevano la carenza finanziaria, i lavori in fabbrica, personaggi dei fumetti, marineria, guerra e rituali antichi. Si descriveva un ateo e disse che non si interess\u00f2 alla politica fino al 1979 circa, quando vot\u00f2 per Margaret Thatcher \"semplicemente perch\u00e9 era una donna. Ero molto ingenuo. Ora sono rimasto molto a sinistra\".\nRiconoscimenti e tributi.\nGli XTC sono stati considerati tra i progenitori del Britpop, fornirono influenze disparate su band di power pop come Jellyfish e The Apples in Stereo, e hanno anticipato le band pop indie e art rock del primo decennio del XXI\u00b0 secolo. Hanno anche ispirato tribute band, album tributo, convention di fan e siti di fan. Dave Gregory ha affermato di essere diventato consapevole della \"enorme\" influenza degli XTC sulle band americane attraverso le sue interazioni con i musicisti alla fine degli anni '80. Gli XTC ebbero anche un'influenza significativa e un seguito di culto in Giappone. Alla fine degli anni '80, furono supportati da tre fanzine dedicate in altrettanti paesi.\nLa band viene spesso paragonata reverenzialmente agli atti degli anni '60 come The Who, i Kinks e, pi\u00f9 frequentemente, i Beatles. In un articolo del 1991 incentrato su una rinascita di gruppi del power pop, i membri di Jellyfish and the Posies riflettevano che erano attratti dagli artisti degli anni '60 a causa della musica degli anni '80 che influenzarono. Come diceva Jon Auer dei Posies: \u00abla nostra sessualit\u00e0 anni '60 \u00e8 in realt\u00e0 l'inizio degli anni '80, una sensibilit\u00e0 pop che deriva dall'ascolto di Squeeze e XTC.\u00bb Gruppi come Kula Shaker, Shamen e Stone Roses reclutarono l'ingegnere John Leckie principalmente a causa della sua fama avuta come produttore per i dischi psichedelici retr\u00f2 dei The Dukes of Stratosphear. Secondo Neville Farmer, il nome XTC ha ispirato i nomi di U2, REM e INXS. La band giapponese Seagull Screaming Kiss Her Kiss Her prende il nome dalla canzone con il titolo uguale degli XTC pubblicata su \"The Big Express\". Peter Gabriel ha dichiarato: \u00abHo sempre ammirato gli XTC per la loro scrittura creativa, la produzione innovativa e il senso dell'umorismo. \u00c8 la loro forte miscela di personalit\u00e0 che li rende una delle pi\u00f9 grandi band britanniche.\u00bb\nDiscutendo della relativa oscurit\u00e0 della band e della mancanza di successo finanziario, Schabe ha affermato che \u00ab\u00e8 difficile giustificare le affermazioni di grandezza senza cercare di capire esattamente perch\u00e9 non sono mai riusciti a superare lo status di band di culto. Il rispetto e il riconoscimento sono la vera convalida di tali affermazioni.\u00bb Andy Partridge ha definito la band \u00absilenziosa ma influente\u00bb e ha pensato che la decisione di abbandonare il tour \u00ababbia sicuramente influenzato in seguito la nostra popolarit\u00e0.\u00bb Schabe non era d'accordo sul fatto che la mancanza di tourn\u00e9e avesse avuto effetti e scrisse che \u00abgli XTC hanno sofferto pi\u00f9 del lecito dall'azione delle forze industriali di quanto non abbiano fatto per non aver trovato un pubblico tra circa i quarantenni e i sessantenni di et\u00e0\u00bb, il che era \"rassicurante\" per lui, poich\u00e9 pensava che il gruppo si riferisse solo agli \u00absmanettoni di computer\u00bb. Nell'edizione del 1981 del Rolling Stone's Book of Rock Lists, gli XTC si classificarono al numero 15 per la sua lista delle \"17 Loudest Bands in the World\", davanti ai Queen e ai Kiss.\nGli XTC erano l'unico gruppo oltre agli Stranglers ad emergere dalla scena punk con un tastierista. Il giornalista Steven Hyden scrisse che il loro stile chitarristico tra il pop e il post-punk divenne popolare nei primi anni del nuovo secolo tra gruppi come i Kaiser Chiefs, Franz Ferdinand, Hot Hot Heat e Bloc Party. Durante il decennio, c'\u00e8 stata una rivalutazione del post-punk: Shabe scrisse che quella rivalutazione \u00abhanno portato gli XTC a essere venerati in associazione con i pionieri di quell'epoca.\u00bb Il musicologo Alex Ogg ha elencato gli XTC come uno dei numerosi eventi \"non rispettati\" in la storia del post-punk, mentre Eric Klinger di PopMatters ha postulato: \u00abPotresti non sentire parlare di band che parlano di XTC come una grande influenza sul modo in cui parlano, diciamo, Gang of Four, ma erano sicuramente nel calderone diventato in seguito la musica che doveva venire.\u00bb\nAccoglienza britannica.\nNonostante il loro essere tipicamente \"british\", la base di fan del gruppo \u00e8 stata concentrata pi\u00f9 negli Stati Uniti che nel Regno Unito. Si sono rifiutati di conformarsi alla semplicit\u00e0 del punk, un punto che la stampa britannica inizialmente ha criticato. Partridge credeva che \u00abstavamo provando a spingere la musica in una nuova area. E cos\u00ec abbiamo dovuto subire le imbragature e le frecciate dal nome scandaloso perch\u00e9 ci siamo rifiutati di suonare solo stupidate.\u00bb Ha ricordato che quando ha suonato in una jam session con gruppi punk alla fine degli anni '70, il batterista degli X-Ray Spex gli url\u00f2: \u00abOh, sai suonare, vero? Oh, ascoltalo, sa suonare.\u00bb Nel 1988, lo scrittore Chris Hunt osserv\u00f2 che \u00abGli XTC non hanno ampiamente trovato favore nella loro patria: per una nazione che giudica il successo in termini di copertura dei tabloid e apparizioni in Top of the Pops, i bardi in pensione della vecchia Inghilterra rurale non hanno davvero stretto un accordo con il pubblico che compra dischi. Gli XTC erano appena diventati troppo strani per la loro visione.\u00bb Il musicista e giornalista Dominique Leone ha sostenuto che \u00abgli XTC meritavano pi\u00f9 di quanto abbiano mai ottenuto. Dalla stampa, dal pubblico, dalla loro etichetta e da vari manager, \u00e8 stata una band tragicamente sottovalutata in tutti i sensi.\u00bb\nSwindon non aveva una scena musicale rispettabile come altri luoghi in Gran Bretagna. Partridge ha citato le origini del gruppo come la ragione principale della loro cattiva reputazione: \u00abse fossimo venuti da una grande citt\u00e0 come Londra o Manchester, probabilmente saremmo stati annunciati come pi\u00f9 divini.\u00bb In un'altra intervista, ha suggerito che sia le origini delle loro piccole citt\u00e0 sia il sistema di classe britannico erano motivi di mancanza di apprezzamento nel loro paese natale: \u00abGli XTC erano intelligenti e venivano da Swindon, quindi eravamo una schifezza [...] Ero sempre geloso di band come i Talking Heads, che facevano cose simili a noi ma erano di New York, e quindi fighi. Ma agli inglesi non piacciono le persone normali che fanno cose intelligenti.\u00bb Ricordava che al gruppo era stato consigliato dai loro primi dirigenti di cambiare accento e negare le loro origini di Swindon, ma \u00ababbiamo pensato che arrivare da Swindon fosse un distintivo d'onore, proveniente dalla citt\u00e0 dei commedianti.\u00bb\nFormazione.\nComponenti principali\nPrimi componenti (prima del 1975 nelle formazioni Star Park ed Helium Kidz)\nTimeline\nFilmografia.\nNel corso della loro carriera gli XTC sono apparsi in quattro documentari e girarono 26 video musicali: 23 con il loro nome, 2 con quello fittizio \"The Dukes of Stratosphear\" e uno in cui appaiono come ospiti d'onore. \u00c8 da rilevare che ai membri del gruppo la loro casa discografica non consent\u00ec qualsiasi impulso creativo n\u00e9 tantomeno di firmare la regia dei video, con la sola eccezione del brano \"The Mole from the Ministry\". Undici video musicali vennero pubblicati in una VHS dal titolo \"Look Look: A video compilation\". A tutt'oggi non sono mai stati ristampati in DVD."}
{"id": "362991", "revid": "599013", "url": "https://it.wikipedia.org/wiki?curid=362991", "title": "Acqua di Colonia", "text": "L'acqua di Colonia \u00e8 una soluzione di oli eterici in etanolo diluito (80-90%). Nella sua versione originale l'acqua di Colonia contiene da un 7 ad un 15% d'essenza di profumo.\nDescrizione.\nL'acqua di Colonia \u00e8 composta da circa 25/30 essenze diverse. La base essenziale \u00e8 il bergamotto, cui si aggiungono quella di: limone, arancia, mandarino, limetta, cedro e pompelmo. Inoltre pu\u00f2 contenere olio di lavanda, neroli, rosmarino, timo, petitgrain, olio di gelsomino ed issopo.\nL'acqua di Colonia si differenzia dall'\"eau de toilette\" cos\u00ec come dall'\"eau de parfum\" per la differente quantit\u00e0 di essenza di profumo: essa, infatti, ne contiene dal 3% al 5%.\nAttualmente il nome acqua di Colonia originale (\"Echt K\u00f6lnisch Wasser\" oppure \"Original Eau de Cologne\") identifica un prodotto ad indicazione geografica protetta di Colonia.\nStoria.\nRecenti studi hanno attribuito l'invenzione della formula dell\"'aqua mirabilis\" a Giovanni Paolo Feminis (circa 1660-1736), originario di Crana, piccola borgata che oggigiorno fa parte del comune di Santa Maria Maggiore in Val Vigezzo in Piemonte, emigrato in giovanissima et\u00e0 in Germania e stabilitosi a Colonia nel 1693, proveniente da Magonza. Importante, per il successo della sua attivit\u00e0, fu l'amicizia e il sostegno di un mercante vigezzino emigrato a Maastricht, Giovanni Maria Farina (1657-1732). La creazione del prodotto era stata attribuita in precedenza da alcuni studiosi a Giovanni Maria Farina (1685-1766), commerciante originario di Santa Maria Maggiore, anche lui emigrato a Colonia insieme a due fratelli e nipote di Giovanni Maria di Maastricht.\nA Feminis si deve la creazione di un'essenza profumata chiamata \"Aqua Mirabilis\". La formula di quell'Acqua pass\u00f2 alla morte di Feminis nelle mani del suo aiutante, Giovanni Antonio Farina, figlio di Carlo Gerolamo (1693-1762), come lo stesso attest\u00f2 sulle etichette dei flaconi di profumo. Una sentenza della Suprema corte dell'Impero tedesco, a Colonia, stabil\u00ec nel 1907 che l'inventore dell'acqua di Colonia fu Giovanni Paolo Feminis. Altrettanto certo \u00e8 che un'acqua di Colonia venne prodotta e diffusa anche da Johann Maria Farina (1685-1766) e dai suoi discendenti.\nIl successo del distillato, che si diffuse in Europa con il nome di \"eau de Cologne\", cre\u00f2 una forte concorrenza e diede luogo a molti contenziosi per la tutela del nome e del marchio e per contrastare le contraffazioni. Si trattava di un profumo nuovo e in contrapposizione con le pesanti essenze usate all'epoca. Durante il XVIII secolo, Giovanni Antonio e Giovanni Maria Farina (1685-1766) fecero di Colonia la citt\u00e0 del profumo, rendendola famosa a livello mondiale. Le ditte che produssero acqua di Colonia con o senza il nome Farina si moltiplicarono esponenzialmente e con esse i processi: uno nel 1736, fino a contarne trentanove nella sola Colonia nel 1865.\nAmata ed utilizzata da grandi personalit\u00e0 quali Goethe, Napoleone, Voltaire o la regina Vittoria, veniva esportata in tutto il mondo.\nNel 1900 poi, in occasione di un'esposizione organizzata dalla citt\u00e0 di Colonia, artisti come Klee, Macke e Kandinskij disegnarono alcuni progetti per una nuova linea di confezioni. Al termine della rassegna vennero scelti i disegni di Kandinskij.\nProduttori.\nBuona notoriet\u00e0 ha il marchio 4711 attualmente prodotto dall'azienda M\u00e4urer &amp; Wirtz di Colonia in passato prodotto e commercializzato dall'azienda famigliare M\u00fchlens GmbH &amp; Co. KG nella Glockengasse.\nUn grande produttore di acqua di Colonia fu un altro Farina, Jean-Marie Farina, che a Parigi cre\u00f2 nel 1806 la famosa Maison Jean Marie Farina di rue St Honor\u00e9 n\u00ba 333, di fronte al mercato e ai Giacobini, venduta nel 1840 a Jacques Collas. Quindi nel 1862 l'azienda venne ceduta ad Armand Roger et Charles Gallet per la somma elevatissima di 200.000 franchi. Roger&amp;Gallet registr\u00f2 in Francia il 17 maggio 1907, con il numero 6108, il marchio Eau de Cologne Jean-Marie Farina Extra Vieille.\nRicette.\nLe ricette per fare l'acqua di Colonia sono sempre state segrete, e ancor oggi i profumieri produttori non pubblicano le loro formule sull'etichetta.\nNel 1857 Pietro Valsecchi, distillatore e liquorista, riferisce che esiste una moltitudine di ricette per la fabbricazione dell'acqua di Colonia, molte delle quali danno prodotti di qualit\u00e0 inferiore e vendute a prezzo esorbitante, e riporta le ricette dei principali produttori dell'epoca: Giovanni Maria Farina, Paolo Feminis, del Codice, di Cadet-Gassicourt, di Vourland, di Pl\u00e9ney, di Dyon, di Fabr\u00e9 (detta anche \"acqua dei Templari\").\nNel 1890 Paolo Carrara, maestro distillatore, descrive uno spirito composito detto acqua di Colonia e ne riporta 3 ricette, la prima di Giovanni Maria Farina."}
{"id": "362994", "revid": "14214", "url": "https://it.wikipedia.org/wiki?curid=362994", "title": "Bologna Calcio", "text": ""}
{"id": "363006", "revid": "14214", "url": "https://it.wikipedia.org/wiki?curid=363006", "title": "Lupo de Lupis", "text": ""}
{"id": "363013", "revid": "1005847", "url": "https://it.wikipedia.org/wiki?curid=363013", "title": "Senatori della XIV legislatura della Repubblica Italiana", "text": "Questo elenco riporta i nomi dei senatori della XIV legislatura della Repubblica Italiana dopo le elezioni politiche del 2001."}
{"id": "363016", "revid": "1543377", "url": "https://it.wikipedia.org/wiki?curid=363016", "title": "Nazionale di calcio della Jugoslavia", "text": "La nazionale di calcio della Jugoslavia () fu, dal 1920 al 1992, la rappresentativa calcistica nazionale jugoslava, ivi comprendente anche il periodo tra il 1920 e il 1929 in cui il Paese era noto con il nome ufficiale di Regno dei Serbi, Croati e Sloveni.\nPur senza mai vincere un titolo ufficiale, la Jugoslavia ottenne risultati di rilievo in campo internazionale, classificandosi due volte seconda nel campionato europeo, due volte quarta al campionato mondiale e una volta finalista al torneo olimpico; nel suo ultimo anno di attivit\u00e0, il 1992, pur avendo guadagnato la qualificazione al campionato europeo di quell'anno, ne fu esclusa per decisione della FIFA e della UEFA a causa del conflitto armato interno tra le varie repubbliche secessioniste e il governo centrale.\nStoria.\nEsord\u00ec in campo internazionale il 28 agosto 1920 ad Anversa perdendo per 7-0 contro la .\nPartecip\u00f2 ai Mondiali del 1930 dove fu sconfitta per 6-1 in semifinale dall'Uruguay che vinse il titolo: per la FIFA la Jugoslavia arriv\u00f2 quarta, alle spalle degli Stati Uniti che pur persero in semifinale, bench\u00e9 non fosse stata disputata la finale per il terzo posto. La Jugoslavia arriv\u00f2 nuovamente quarta ai Mondiali del 1962. Agli Europei arriv\u00f2 seconda nel 1960 e nel 1968. Con la nazionale olimpica vinse l'oro nel 1960.\nGli anni sessanta e settanta.\nNella prima edizione del Campionato europeo la Jugoslavia elimin\u00f2 in semifinale la Francia per 5-4. La partita fu memorabile ed \u00e8 passata alla storia come una delle vittorie pi\u00f9 belle della nazionale jugoslava.\nPrimo tempo:\nNel secondo tempo:\nNella finalissima contro l'URSS la Jugoslavia pass\u00f2 in vantaggio con Gali\u0107 al 41', ma i sovietici fecero 2 reti con Metreveli e Ponedel'nik e si aggiudicarono il trofeo.\nNello stesso anno la nazionale olimpica si aggiudica l'oro olimpico. Nelle tre precedenti edizioni si piazz\u00f2 sempre seconda: dietro alla Svezia (1948), all'URSS (1952), all'Ungheria (1956).\nNel 1962 arriv\u00f2 alle semifinali ai Campionati del Mondo in Cile dopo aver eliminato nei quarti di finale la Germania Ovest e nel 1968 sfior\u00f2 l'impresa di diventare campione d'Europa.\nLa Jugoslavia partecip\u00f2 alla fase finale di Euro 1968 dopo aver eliminato alle qualificazioni Germania Ovest e Francia; sconfisse in semifinale l'Inghilterra per 1-0 con rete decisiva di D\u017eaji\u0107 all'86', conquistando la seconda finale in tre edizioni.\nL'8 giugno affront\u00f2 l'Italia a Roma, priva, per\u00f2 del regista Ivica Osim, infortunatosi in semifinale. D\u017eaji\u0107 port\u00f2 sull'1-0 gli jugoslavi al 39' ma gli azzurri pareggiarono all'80' con Angelo Domenghini. Il risultato non cambi\u00f2 durante i tempi supplementari, e nella ripetizione di due giorni dopo l'Italia vinse agevolmente, con reti decisive di Riva e Anastasi, contro una Jugoslavia penalizzata da molte assenze e infortuni; l'Italia si aggiudic\u00f2 il primo titolo europeo della sua storia e la Jugoslavia dovette abbandonare Roma con molta delusione.\nDopo l'eliminazione nel Mondiale del 1974 ad opera della Germania Ovest, la Jugoslavia ospit\u00f2 la fase finale di Euro 1976, ottenendo un buon quarto posto dopo aver perso in semifinale, ai supplementari, per 2-4 contro i tedeschi (2-2 nei tempi regolamentari, dopo essere stata in vantaggio 2-0) e per 2-3 nella finale di consolazione contro l'Olanda.\nIl grande campione brasiliano Pel\u00e9 per l'addio alla nazionale volle che il suo ultimo incontro con la maglia verdeoro si disputasse proprio con la Jugoslavia, di cui \u00e8 sempre stato un grande ammiratore. Il match si tenne il 18 luglio 1971 al Maracan\u00e3 di Rio de Janeiro, alla presenza di oltre centomila spettatori. La partita termin\u00f2 in parit\u00e0, 2-2.\nLa crisi degli anni ottanta e la divisione.\nNegli anni ottanta la nazionale jugoslava affront\u00f2 un periodo difficile; dopo le mancate qualificazioni ad Argentina 1978 e ad Euro 1980, i \"plavi\" ottennero la qualificazione al Campionato mondiale di calcio 1982 ma abbandonarono il torneo dopo aver ottenuto solo 3 punti in 3 partite: pareggiarono 0-0 contro l', persero 2-1 contro la a causa di una condotta arbitrale non irreprensibile (un rigore fallito dalla Spagna e fatto inspiegabilmente ripetere fino a quando non fu realizzato) e vinsero 1-0 contro l'.\nFecero peggio al Campionato europeo di calcio 1984, ottenendo 3 sconfitte in 3 gare nel girone eliminatorio contro Francia, Danimarca, Belgio e, addirittura, non riuscirono a qualificarsi per il Campionato mondiale di calcio 1986 e per il Campionato europeo di calcio 1988.\nL'undici jugoslavo partecip\u00f2 al Campionato mondiale di calcio 1990 ottenendo buoni risultati, grazie all'apporto di alcuni vincitori della Coppa del Mondo Under 20 nel 1987 come Savi\u010devi\u0107, Jarni, \u0160uker, Prosine\u010dki ed altri. Dopo aver ottenuto il secondo posto nel Gruppo D, negli ottavi di finale gli jugoslavi eliminarono la Spagna per 2-1, dopo i tempi supplementari, grazie a una doppietta di Stojkovi\u0107. Nei quarti di finale incontrarono l'Argentina; alla mezz'ora la Jugoslavia rimase in dieci, ma concluse l'incontro 0-0 e ai rigori vinse l'Argentina per 3-2.\nSi qualific\u00f2 per la fase finale del Campionato europeo di calcio 1992 ma, nella primavera che precedette il torneo continentale, venne esclusa dalle competizioni internazionali organizzate dalla FIFA e dalla UEFA a causa della guerra scoppiata in seguito alle dichiarazioni d'indipendenza delle repubbliche di Slovenia, Croazia, Macedonia, Bosnia ed Erzegovina.\nLa Jugoslavia gioc\u00f2 la sua ultima partita il 25 marzo 1992 contro i Paesi Bassi, era un'amichevole che la Jugoslavia perse 2-0; dopo questa partita la nazionale di calcio della Jugoslavia cess\u00f2 definitivamente di esistere a causa della sua disgregazione.\nLa nuova Jugoslavia.\nLa Jugoslavia che partecip\u00f2 al mondiale del 1998 e all'europeo del 2000 rappresent\u00f2 la Repubblica Federale di Jugoslavia, successivamente nota come Serbia e Montenegro, oggi Serbia.\nNazionali nate dalla divisione.\nIn seguito alla guerra e alla divisione della Jugoslavia sono nate le seguenti nazionali:\nDi queste la FIFA riconosce solo la Nazionale serba come erede sportiva della Nazionale jugoslava.\nDettagli storico-statistici.\nPrima formazione.\nL'undici che per la prima volta la Jugoslavia schier\u00f2 alle Olimpiadi di Anversa nel 1920:\n1 Dragutin Vr\u0111uka\n2 Vjekoslav \u017dupan\u010di\u0107\n3 Jaroslav \u0160ifer\n4 Stanko Tav\u010dar\n5 Slavin Cindri\u0107\n6 Rudolf Rupec\n7 Dragutin Vragovi\u0107\n8 Artur Dubrav\u010di\u0107\n9 Emil Per\u0161ka\n10 Ivan Granec\n11 Jovan Ru\u017ei\u0107\nC.T.: Veljko Ugrini\u0107\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nRecord individuali.\nQueste sono le classifiche relative alle maggiori presenze e reti nella Jugoslavia:"}
{"id": "363017", "revid": "110157", "url": "https://it.wikipedia.org/wiki?curid=363017", "title": "G\u0127arb", "text": "G\u0127arb (in forma estesa maltese \"L-G\u0127arb\", in italiano storico anche \"Casal Garbo\") \u00e8 un paese dislocato nella parte pi\u00f9 a ovest dell'isola di Gozo, Malta.\nLa citt\u00e0.\nLa parte pi\u00f9 antica del borgo \u00e8 visibile al centro della citt\u00e0, dove alcune case mostrano balconi in pietra finemente decorati. G\u0127arb venne fatta parrocchia nel 1679, una mossa che dette impeto per la costruzione di una nuova chiesa parrocchiale barocca. Costruita dal 1699 al 1729, ha un'elegante facciata che \u00e8 stata paragonata a quella di Francesco Borromini della Chiesa di Sant'Agnese in Agone in Piazza Navona a Roma. La piazza del paese, tipicamente gozitana, \u00e8 diventata il soggetto di molte cartoline e foto. Su questa si affaccia un \"Museo del Folklore\" che ospita un'ampia gamma di memorabilia che raccontano la storia rurale dell'isola. G\u0127arb si trova in uno dei luoghi pi\u00f9 panoramici di Gozo: la collina di Dbiegi, il punto pi\u00f9 alto dell'isola.\nSempre nelle vicinanze si trova la \"Basilica di ta' Pinu\", principale luogo di pellegrinaggio dell'isola per il culto della Vergine Maria. \u00c8 qui infatti che nel 1883 una donna del luogo sent\u00ec la voce della Madonna.\nMonumenti e luoghi d'interesse.\nSantuario di Ta' Pinu.\nIl Santuario di Ta' Pinu fu eretto all'inizio degli anni venti dove nella cappella, ora inglobata nel santuario, nel 1883 una donna sent\u00ec la voce della Vergine Maria. Oggi \u00e8 una meta di pellegrinaggio per molti maltesi.\nCappella di San Demetrio.\nQuesta cappella \u00e8 stata costruita per la prima volta nel XV secolo da don Fran\u0121isk Depena. La prima volta in cui venne nominata questa cappella fu durante la visita di monsignor Dusina nel 1575, in cui nel suo rapporto dichiara di essere in pessimo stato. Dopo il restauro venne utilizzata fino al XVII secolo. Nel Maggio del 1657 alla visita pastorale del vescovo Balaguer la cappella si trovava nuovamente in pessimo stato. Il 29 aprile 1796 don Mario Vella ordina la ricostruzione della cappella, che fu nel 1800. Essa fu consacrata nel 1809 dall'Arciprete di G\u0127arb, Don Publio Refalo.\nLa cappella \u00e8 protagonista di un'antica leggenda, la quale narra la vicenda di un'anziana signora, Natalizja Cauchi, che abitava nei pressi della cappella insieme al figlio unico, Mattew. In quel periodo l'isola era spesso attaccata dai corsari o dagli ottomani, che distruggevano tutto ci\u00f2 che trovavano schiavizzando la popolazione. Un giorno i turchi arrivarono dalla signora e le portarono via il figlio. Natalizja, disperata, invocava l'aiuto di San Demetrio, promettendo l'accensione di un lume nella cappella. Il Santo la sent\u00ec, e usc\u00ec in sella al suo cavallo dal quadro della cappella, arriv\u00f2 cavalcando sul mare alla nave dei turchi e riport\u00f2 il figlio alla madre. Qualche anno dopo, vi fu una scossa di terremoto e la cappella precipit\u00f2 in mare ma, nonostante ci\u00f2, la cappella rimase intatta e spesso i marinai vedevano nelle profondit\u00e0 del mare la luce del lume dell'anziana signora."}
{"id": "363027", "revid": "1543377", "url": "https://it.wikipedia.org/wiki?curid=363027", "title": "Relative Strength Index", "text": "Il Relative Strength Index (RSI), o indice di forza relativa, \u00e8 uno fra gli oscillatori pi\u00f9 popolari dell'analisi tecnica e comunemente usati dai traders, in particolar modo da quelli che operano sui mercati dei futures. Fu ideato da John Welles Wilder, che lo pubblic\u00f2 nel suo libro \"New Concepts in Technical Trading System\" nel 1978.\nSi tratta di un indicatore di momentum, che riesce per\u00f2 ad ovviare ad alcuni problemi presenti nel momentum, nel Rate of change o in altri oscillatori di questo tipo. Questi generano notevoli complicazioni nella loro interpretazione, soprattutto quando si verificano bruschi movimenti del mercato causandone un'improvvisa inversione della linea. \u00c8 quindi necessario, per una corretta e pi\u00f9 comprensibile analisi, minimizzare queste distorsioni.\nIl Relative Stregth Index, oltre a risolvere questo problema, presenta una banda d'oscillazione costante, da 0 a 100, che permette una comparazione dei valori con alcuni livelli costanti prestabiliti.\nVa comunque sottolineato come il termine \"indice di forza relativa\" sia improprio, generando confusione anche in chi lo utilizza regolarmente. Infatti, con \"forza relativa\" solitamente si intende un grafico lineare che mette in rapporto due differenti entit\u00e0, come per esempio un'azione e il suo indice di appartenenza, due indici settoriali, una materia prima e un cambio monetario, ecc. L'indice ideato da Wilder non misura alcuna di queste correlazioni, traendo quindi in inganno.\nFormula.\nPer la creazione di questo oscillatore \u00e8 necessario stabilire un solo parametro, a differenza di altri, che ne richiedono due o pi\u00f9. In questo caso si tratta del numero di periodi che si vuole considerare. Wilder consigliava l'utilizzo di 14 periodi. La formula \u00e8 la seguente:\nformula_1 dove\nU = media delle differenze di chiusura al rialzo di X giorni\nD = media del valore assoluto delle differenze di chiusura al ribasso di X giorni\nPer individuare la media del valore rialzista bisogna sommare il totale delle differenze alla chiusura dei giorni di rialzo e dividere poi per i periodi considerati, mentre per quella ribassista bisogna sommare il numero totale dei valori assoluti delle differenze di chiusura durante giorni di ribasso e dividere sempre per il numero di periodi considerati. Ovviamente, come per tutti gli oscillatori, pi\u00f9 si utilizzeranno periodi brevi, pi\u00f9 si otterr\u00e0 un oscillatore sensibile e con un'ampiezza maggiore, generando d'altra parte un maggior numero di falsi segnali.\nSegnali generati.\nPresentando una banda d'escursione costante, da 0 a 100, \u00e8 possibile individuare zone fisse in cui l'oscillatore si trovi in una situazione di estremo; saranno quindi considerate zone di ipercomprato quando l'oscillatore segner\u00e0 valori superiori a 70, mentre saremo in ipervenduto qualora segnasse valori inferiori al 30. Valori consigliati dal suo ideatore.\nI segnali generati da questo oscillatore sono simili a quelli di molti altri. La linea mediana del 50 va pure considerata ma pur sempre in subordine rispetto ai valori 30 e 70. Molto importanti e interessanti sono anche le divergenze rialziste o ribassiste in relazione al corso dei prezzi sul grafico. Questi segnali sono da monitorare molto attentamente in quanto possono essere catalogati come situazioni assai pregnanti; lo stesso ideatore considerava le divergenze una caratteristica tra le pi\u00f9 indicative di questo oscillatore.\nVa comunque ricordato come un forte mercato generi prematuramente segnali di ipercomprato o ipervenduto e questo pu\u00f2 portare a precipitose uscite da un trend ancora potenzialmente valido; infatti a volte le fasi di ipercomprato durante un mercato rialzista possono durare a lungo, come quelle di ipervenduto durante un mercato ribassista.\nUlteriore sistema per identificare segnali di ingresso e uscita dal mercato grazie a questo oscillatore \u00e8 mediante l'utilizzo delle linee di 30 e 70, che delimitano le situazioni di estremo. Nel caso per esempio di un mercato ribassista che venga a generare una situazione di ipervenduto, con l'oscillatore quindi ben al di sotto della linea del 30, potrebbe essere interessante prendere posizioni rialziste una volta che il valore si sia riportato al di sopra di tale livello. Si tratterebbe di un'entrata con un discreto margine di rischio, ma che potrebbe rivelarsi ottimo e tempestivo ingresso in vista di un nuovo movimento rialzista.\nCol passare del tempo, i Trader e gli Analisti si sono resi conto che l'oscillatore genera altri interessanti segnali di acquisto e di vendita come, doppi minimi e doppi massimi, testa e spalle, supporti e resistenze, anche quando non appaiono sul grafico."}
{"id": "363029", "revid": "79227", "url": "https://it.wikipedia.org/wiki?curid=363029", "title": "Red Krayola", "text": "The Red Krayola (inizialmente Red Crayola, nome modificato dal secondo album per evitare problemi legali con l'omonima azienda statunitense produttrice di colori a pastello) sono un gruppo rock psichedelico e d'avanguardia formato a Houston in Texas) da due studenti d'arte dell'universit\u00e0 di St. Thomas nel 1966.\nIl gruppo era inizialmente costituito dal cantante/chitarrista, nonch\u00e9 pittore, Mayo Thompson e dal polistrumentista Rick Barthelme. La loro produzione musicale pose le basi per il punk rock, il noise rock e per la scena no wave degli anni ottanta a New York.\nFusero il genere noise degli inizi con la psichedelia e, occasionalmente, con parti strumentali tipiche del folk e del country, in un approccio alla musica che anticip\u00f2 di diversi anni il lo-fi degli anni novanta. Nonostante l'importanza storica e precursiva del gruppo, i Red Crayola non furono mai ben visti dalla critica del loro tempo, e vennero riconosciuti solo sul finire degli anni ottanta, venendo considerati come uno dei principali gruppi di rock psichedelico di sempre.\nStoria.\nNel 1967, aiutati da Steve Cunningham, esordirono con l'album \"The Parable of Arable Land\", considerato un capolavoro di rock psichedelico. Alle sessioni partecip\u00f2 anche un gruppo formato da anonimi fan e amici (tra cui Roky Erickson dei 13th Floor Elevators) battezzato \"The Familiar Ugly\", che compariva su alcune tracce nominate \"Free-Form Freak-Outs\". L'album successivo, \"God Bless The Red Krayola And All Who Sail With It\" (1968) cambi\u00f2 completamente l'approccio del gruppo. Al posto della cacofonica psichedelia del debutto, la band cominci\u00f2 a suonare in uno stile pi\u00f9 volto al classicismo, usando semplicemente la chitarra elettrica, il basso e la batteria per costruire canzoni melodiche.\nLe collaborazioni di Thompson negli anni '70 e '80 riportarono la sua musica alla sperimentazione. Diventarono un gruppo di arte concettuale collettiva con la successiva trilogia: \"Corrected Slogans\" (1976), \"Kangaroo?\" (1981) e \"Black Snakes\" (1983). Thompson entr\u00f2 a far parte dei Pere Ubu per un breve periodo, all'alba degli anni '80, e suonando su alcuni dischi e e sulla colonna sonora di un film di Derek Jarman. In quel periodo Thompson fu anche un prolifico produttore per alcuni gruppi alternativi, come i The Fall, i The Raincoats, gli Scritti Politti, i Blue Orchids, i Cabaret Voltaire, gli Stiff Little Fingers, i Kleenex, The Chills ed i Primal Scream.\nGli anni '90 videro i Red Krayola aprirsi ad un nuovo pubblico, senza per questo dimenticare il passato artistico ed intellettuale. Ma la modernit\u00e0 del loro nuovo stile non port\u00f2 loro granch\u00e9 bene, tanto che i dischi dell'ultima decade del millennio si rivelarono quasi tutti dei flop.\nThompson \u00e8 attualmente attivo come critico d'arte, e vive tra la Scozia e la California, dove insegna alla Pasadena Art Center College of Design.\nAlcuni gruppi psichedelici divennero celebri grazie a cover tratte dall'album \"The Parable of Arable Land\". Gli inglesi Spacemen 3, con la cover di \"Transparent Radiation\" e gli scozzesi Future Pilot AKA con \"Hurricane Fighter Plane\"."}
{"id": "363031", "revid": "223378", "url": "https://it.wikipedia.org/wiki?curid=363031", "title": "Torino Comics", "text": "Torino Comics \u00e8 un salone e mostra mercato del fumetto, nata nel 1994, che si svolge in primavera al \"Lingotto Fiere\" di Torino.\nEdizioni.\nL'edizione numero zero.\nIl 4 e il 5 giugno 1994 vi fu a Torino una edizione sperimentale del Torino Comics. Si svolse a Torino Esposizioni nel padiglione 4A, situato in Viale Boiardo.\nLa prima edizione.\nLa prima edizione ufficiale della fiera del fumetto torinese si svolse nell'arco di tre giorni tra il 3 e il 5 febbraio 1995. La sede era il padiglione 4 di Torino Esposizioni. Alcuni autori presenti furono:\nVi parteciparono inoltre Silvio Pautasso e il regista Enzo D\u2019Al\u00f2 uno dei promotori della manifestazione fu inoltre l'allora Assessore alla Cultura della Regione Piemonte Giampiero Leo.\nLa seconda edizione.\nLa seconda edizione dur\u00f2 quattro giorni tra il 16 e il 18 febbraio 1996, visto l'aumento di pubblico e interesse fu organizzata nel padiglione centrale di Torino Esposizioni. Vi parteciparono come ospiti:\nTorneranno inoltre a partecipare alla manifestazione Ade Capone e Giovan Battista Carpi.\nLa terza edizione.\nLa terza edizione si svolse nell'arco di due giorni tra l'1 e il 2 marzo 1997. Gli ospiti presenti furono:\nAnche questa edizione si svolse a Torino Esposizioni.\nLa quarta edizione.\nQuesta edizione della fiera si svolse come la precedente nell'arco di due giorni ovvero dal 21 marzo al 22 marzo 1998. Va ricordato che in questa edizione viene, per la prima volta, consegnato il Premio Pietro Miccia.\nLa quinta edizione.\nCome la precedente anche questa volta la manifestazione si svolse in soli due giorni tra il 17 e il 18 aprile 1999. Due autori presenti furono: Alfredo Castelli e Carlo Peroni.\nLa sesta edizione.\nQuesta edizione torna a durare tre giorni proprio come avvenne per la prima, inizi\u00f2 il 7 aprile e fin\u00ec il 9 aprile 2000.\nLa settima edizione.\nCome la precedente anche questa volta la fiera durer\u00e0 tre giorni tra il 27 e il 29 aprile 2001. Alcuni degli autori presenti furono:\nNasce inoltre il \"Quartiere giapponese\" uno spazio della fiera dedicato solamente a tutto ci\u00f2 che riguarda l'estremo oriente, e che diventer\u00e0 un appuntamento fisso per tutte le edizioni successive. Come tutte le precedenti edizioni anche questa si svolse a Torino Esposizioni.\nL'ottava edizione.\nQuesta edizione dur\u00f2 ben quattro giorni dal 25 aprile al 28 aprile 2002. Alcuni artisti presenti furono:\nAnche quest'anno la location \u00e8 sempre Torino Esposizioni.\nLa nona edizione.\nA differenza della precedente questa volta la fiera dur\u00f2 solo tre giorni dal 9 maggio all'11 maggio 2003. Alcuni artisti presenti furono:\nCome le edizioni precedenti anche quest'anno Torino Comics si svolge a Torino Esposizioni che comincia per\u00f2 ad avere problemi di spazio visto l'aumento del 20% della fiera.\nLa decima edizione.\nLa decima edizione si \u00e8 svolta dal 23 aprile al 25 aprile 2004. Alcuni degli artisti presenti furono:\nDopo dieci anni la fiera cambia locazione e si trasferisce al pi\u00f9 capiente Lingotto. Compare inoltre per la prima volta la libreria.\nL'undicesima edizione.\nQuesta edizione si svolse dal 1\u00ba aprile al 3 aprile 2005. Alcuni degli artisti presenti furono:\nTra le mostre, l'esposizione delle tavole originali e gli studi de \"I custodi del maser\" di Massimiliano Frezzato.\nLa dodicesima edizione.\nL'edizione 2006 (12\u00aa) si \u00e8 svolta dal 19 maggio al 21 maggio al \"Lingotto Fiere\", padiglione 3. In programma: incontri con autori, conferenze, lo spazio giochi ed il consueto appuntamento con i cosplayers. Riconfermata la presenza della 501\u00aa Legione Italica, che ha \"presidiato\" la conferenza \"Star Trek contro Star Wars\". La manifestazione ha registrato 14.122 presenze.\nConferenze.\nWill Eisner: conferenza di Claude Moliterni.\nDomenica alle 12.00 Claude Moliterni, cofondatore del Festival d'Angoul\u00eame, tiene una conferenza su Will Eisner davanti ad uno sparuto ma attento pubblico. Dell'autore statunitense sottolinea l'importanza delle innovazioni e pi\u00f9 in generale del suo lavoro, che diverr\u00e0 riferimento di autori anche italiani, nonostante sia rimasto quasi sconosciuto ad un pubblico pi\u00f9 vasto. Alternando italiano e francese, che afferma di utilizzare per maggiore accuratezza nell'affrontare le tematiche pi\u00f9 complesse, Moliterni fa seguire alla parte su Eisner una trattazione di ampio respiro in cui confronta differenti autori e stili, raccontando anche qualche aneddoto.\nAll'apertura della conferenza Moliterni riceve \"a sorpresa\" un premio dagli organizzatori di Torino Comics.\nTorino Cosplay.\nSeguendo la sfilata non competitiva del sabato, la domenica alle 15.00 comincia la sfilata competitiva, inframezzata da esibizioni in arti marziali.\nAutori agli stand.\nAlcuni degli artisti ed autori presenti furono:\nSabato e domenica, ospite non annunciato, Sergio Toppi si esibiva e autografava i propri lavori in vendita al relativo stand.\nLa tredicesima edizione.\nLa tredicesima edizione di Torino Comics si \u00e8 tenuta all'interno della XX Salone Internazionale del Libro di Torino, per cui l'evento \u00e8 stato spostato in una affollata, e per i primi 3 giorni, afosa tensostruttura (padiglione 4), suscitando le lamentele di visitatori ed espositori, soprattutto per la scarsa rilevanza data all'evento e le condizioni ambientali dell'area preposta a ospitare la manifestazione rispetto agli altri padiglioni della stessa Fiera del libro. Tutta la fiera dur\u00f2 dal 10 al 14 maggio 2007. Con 5 giorni, \u00e8 l'edizione pi\u00f9 lunga mai esistita in tutta la storia del Torino Comics.\nLa quattordicesima edizione.\nNel 2008 vi \u00e8 una doppia edizione del Torino Comics.\nFiera Internazionale del Libro 2008.\nLa prima parte edizione si svolge dall'8 al 12 maggio 2008 durante la fiera del libro.\nTorino Comics tradizionale.\nL'edizione vera e propria si svolger\u00e0 invece tra il 6 e l'8 giugno 2008 al Lingotto. Alcuni artisti presenti furono:\nPartecipa inoltre alla consegna del premio Pietro Miccia il Consigliere Regionale Giampiero Leo.\nLa quindicesima edizione.\nLa quindicesima edizione si svolse dal 17 al 19 aprile 2009.\nLa sedicesima edizione.\nLa sedicesima edizione del Torino Comics si svolse tra il 9 e l'11 aprile 2010, il luogo in cui si svolse fu lo storico Lingotto.\nLa diciassettesima edizione.\nLa diciassettesima edizione si svolse tra l'8 e il 10 aprile 2011 al Lingotto tra gli ospiti ci fu il fumettista Don Rosa.\nLa diciottesima edizione.\nLa diciottesima edizione si \u00e8 svolta tra il 13 e il 15 aprile 2012.\nLa diciannovesima edizione.\nLa diciannovesima edizione si \u00e8 svolta tra il 12 e il 14 aprile 2013.\nLa ventesima edizione.\nLa ventesima edizione si \u00e8 svolta tra l'11 e il 13 aprile 2014.\nLa ventunesima edizione.\nLa ventunesima edizione si \u00e8 svolta tra il 17 e il 19 aprile 2015. Tra gli ospiti Leo Ortolani e Paolo Eleuteri Serpieri.\nLa ventiduesima edizione.\nLa ventiduesima edizione si \u00e8 svolta tra il 15 e il 17 aprile 2016.\nLa ventitreesima edizione.\nLa ventitreesima edizione si \u00e8 svolta tra il 21 e il 23 aprile 2017.\nLa ventiquattresima edizione.\nLa ventiquattresima edizione si \u00e8 svolta tra il 13 e il 15 aprile 2018.\nLa venticinquesima edizione.\nLa venticinquesima edizione si \u00e8 svolta tra il 12 e il 14 aprile 2019.\nNote.\nLe immagini di tutti i manifesti di Torino Comics si trovano su afNews."}
{"id": "363032", "revid": "1372005", "url": "https://it.wikipedia.org/wiki?curid=363032", "title": "Osred I di Northumbria", "text": "Biografia.\nEra figlio del re Aeldfrith, alla cui morte nel 704, secondo Eddius Stephanus, biografo del vescovo san Vilfrido, s'impadron\u00ec del regno di Northumbria un certo Eadwulf, di origini sconosciute. Poco dopo il partito che appoggiava il giovanissimo principe Osred, guidato dal \"dux\" Berthfrith, figlio di Berhtred sconfisse Eadwulf nella battaglia di Bamburgh. San Vilfrido, che inizialmente sembra avesse appoggiato l'usurpatore, avrebbe quindi appoggiato anch'egli Osred, ottenendo nel sinodo di Nidd la restituzione dei monasteri di Ripon e di Hexham.\nNel 710 (secondo le cronache anglosassoni) o nel 711 (secondo il Venerabile Beda e gli annali dell'Ulster) Benfrith, che probabilmente teneva la reggenza per il giovanissimo re, sconfisse i Pitti tra il fiume Avon (\"H\u00e6fe\") e il fiume Carron (\"C\u00e6re\"), fermando probabilmente la loro espansione verso sud.\nNel 716 il re Osred fu ucciso in battaglia: secondo la Cronaca anglosassone ci\u00f2 avvenne ai confini meridionali del regno, e quindi forse contro il regno di Mercia.\nSecondo le notizie fornite in una lettera di san Bonifacio al re di Mercia Aethelbald (746 o 747), Osred, avrebbe condotto una vita dissoluta, distruggendo monasteri e violando suore e avrebbe incontrato una fine vergognosa. Le notizie furono riprese nelle \"Gesta regum Anglorum\" di Guglielmo di Malmesbury, che riporta la sua uccisione da parte di suoi parenti dopo undici anni di regno. Anche in un poema del IX secolo (\"De Abbatibus\", di Aethelwulf) si riferisce la natura violenta del re Osred e i suoi contrasti con i nobili del regno."}
{"id": "363035", "revid": "49022", "url": "https://it.wikipedia.org/wiki?curid=363035", "title": "Osred I of Northumbria", "text": ""}
{"id": "363036", "revid": "93556", "url": "https://it.wikipedia.org/wiki?curid=363036", "title": "Ponte continentale", "text": "Il ponte continentale \u00e8 un ipotetico collegamento sotto forma di grande lingua di terra o istmo che unirebbe due o pi\u00f9 continenti.\nAll'inizio del XX secolo tutti i paleontologi pi\u00f9 autorevoli, per spiegare identit\u00e0 o similarit\u00e0 floristiche e faunistiche tra continenti differenti, ammettevano che tra essi potessero essere esistiti, specialmente durante l'era mesozoica, dei ponti continentali.\nQuesti sarebbero in seguito sprofondati negli oceani.\nEra accettata con particolare favore l'ipotesi di connessione tra Brasile e Africa, tra Argentina e Antartide, tra Nord America e Europa, tra India e Madagascar; quest'ultima era nota come Lemuria.\nAlfred Wegener, dopo aver indagato a fondo sulla distribuzione attuale e passata di vari organismi, rigett\u00f2, sulla base di evidenze geofisiche e del principio dell'isostasia, la possibilit\u00e0 che questi fantomatici ponti continentali fossero sprofondati e spariti negli oceani. L'unica ragionevole conclusione che si poteva trarre, afferma Wegener, \u00e8 che i continenti oggi separati si siano staccati e allontanati, spostandosi lateralmente, a partire da un unico originario supercontinente, la Pangea.\nI ponti di terra tra due aree continentali, o tra isole, o tra isole e continenti sono per\u00f2 esistiti, non com'era immaginato dalla comunit\u00e0 geologica prima degli anni '50, quando la teoria della tettonica a placche venne accettata, ma come terre che emergevano temporaneamente durante un'et\u00e0 glaciale o una regressione marina.\nIl pi\u00f9 noto di questi \u00e8 il ponte di Beringia (si veda l'illustrazione sottostante), che collegava periodicamente America ed Eurasia, permettendo anche un notevole interscambio faunistico (e camelidi sono originari del nuovo mondo), nonch\u00e9 la migrazione di gruppi umani dall'Asia in America e quindi la colonizzazione da parte dell'uomo dei continenti americani."}
{"id": "363044", "revid": "83531", "url": "https://it.wikipedia.org/wiki?curid=363044", "title": "Eremo di Sant'Anna (Aci Catena)", "text": "L'eremo di Sant'Anna, fu fondato nel 1751 da fra' Rosario Campione ad Aci San Filippo, frazione del comune di Aci Catena (CT), a ridosso di una collina da cui si domina parte della costa ionica.\nStoria.\nLa fondazione dell'eremo ad opera del frate eremita Rosario Campione da Acireale avvenne nel 1751. \nSuccessivamente, grazie a fra' Gioacchino Maugeri e fra' Giovanni Battista Strano, nacque l'omonima comunit\u00e0 agricola. \nL'impianto originale era composto da una chiesetta con due piccoli vani, immersi nella vegetazione, a cui si aggiunse in seguito una grande cisterna per la raccolta delle acque. Nel 1756 vennero aggiunte le celle e la cappella grazie alla collaborazione di Alfio e Concetto Grasso. Nel 1758 monsignor Ventimiglia, finanzi\u00f2 i lavori per la pavimentazione dell'interno della chiesa in ceramica di Caltagirone. Nel 1771 si aggiunsero altri vani, la sala biblioteca e diversi laboratori. L'altare maggiore in rame e cesello con intarsi di marmi policromi, e il tabernacolo furono eseguiti da fra' Vincenzo Musumeci e fra' Raffaele Badal\u00e0. \nDal 2005, con la morte dell'ultimo eremita, l'eremo per alcuni anni rest\u00f2 disabitato. Attualmente l'eremo \u00e8 abitato da un gruppo di suore carmelitane.\nAll'interno dell'eremo si possono osservare anche il chiostro ed il giardino mediterraneo. Nella chiesa si possono ammirare alcune tele, tra le quali una rappresentante la \"Madonna con il Bambino e sant'Anna\".\nNei pressi dell'eremo vennero girate alcune scene dei film \"Don Giovanni in Sicilia\" e \"Storia di una capinera\"."}
{"id": "363045", "revid": "22356", "url": "https://it.wikipedia.org/wiki?curid=363045", "title": "Diplodocide", "text": ""}
{"id": "363047", "revid": "22356", "url": "https://it.wikipedia.org/wiki?curid=363047", "title": "Camarasauride", "text": ""}
{"id": "363068", "revid": "22475", "url": "https://it.wikipedia.org/wiki?curid=363068", "title": "La sfida dei gemelli", "text": "La sfida dei gemelli (titolo originale \"Test of the Twins\") \u00e8 un romanzo fantasy scritto da Tracy Hickman e Margaret Weis e pubblicato per la prima volta nel 1986 in America dalla TSR. \u00c8 il terzo romanzo della trilogia delle \"Leggende di Dragonlance\".\nLa trama \u00e8 basata sulla versione romanzata dei moduli di avventura per il gioco di ruolo \"Dungeons &amp; Dragons\" della serie DL, pubblicato anch'esso dalla TSR.\nTrama.\nTasslehoff e Caramon hanno attivato il congegno magico all'ultimo minuto, interferendo con l'incantesimo di Raistlin e provocando la catastrofe di Zhaman, con l'intento di tornare a Solace. Ma qualcosa non ha funzionato. Il luogo dove si ritrovano dopo l'incantesimo \u00e8 infatti un'orrenda palude puzzolente, priva di vegetazione e di animali, sormontata da un cielo nuvoloso dal quale piovono fulmini a ripetizione. L'acqua che scende dal cielo \u00e8 velenosa anzich\u00e9 benefica, ed il sole \u00e8 solo una pallida moneta incapace di riscaldare quel mondo morto.\nConfusi, i due compagni si convincono di aver sbagliato luogo e tempo, ma accidentalmente si imbattono nelle rovine di quella che un tempo era stata Solace, e che ora non \u00e8 che un mucchietto di cenere. Nella piazza principale, inoltre, essi scoprono la tomba di Tika, che \u00e8 datata solo due anni dopo la loro partenza: ai piedi dell'obelisco finemente scolpito, infine, Caramon vede il proprio cadavere, morto dopo aver completato la costruzione della tomba dell'amata moglie.\nAlla vista della data sulla lapide, i due compagni capiscono di aver leggermente sbagliato il tempo di arrivo, e che quello \u00e8 il futuro che li aspetta. Ma quando alzano gli occhi verso il cielo, capiscono subito cosa pu\u00f2 aver sconvolto il destino del mondo. Nel cupo firmamento notturno, infatti, alle costellazioni degli d\u00e8i che tutti gli abitanti di Krynn sono abituati a vedere (il \"Drago a Cinque Teste\", il \"Guerriero Valoroso\" e i \"Piatti della Bilancia\") si \u00e8 aggiunta una quarta costellazione: una clessidra. Raistlin ha vinto la sua battaglia, \u00e8 diventato un dio... ed ora regna su un mondo morto.\nNel tentativo di capire come questo possa essere accaduto, Caramon e Tas si dirigono verso l'unico posto che pu\u00f2 ancora essere popolato: la Torre della Grande Stregoneria di Wayreth. Qui, essi trovano solo Par-Salian, orrendamente torturato da Raistlin, ed Astinus che con tutta calma sta finendo di annotare la fine del mondo. A Raistlin, che dall'alto del suo potere beffardamente li prende in giro, Astinus risponde rivelandogli il suo destino, ovvero che egli non sar\u00e0 mai in grado di creare ma solo di distruggere, finch\u00e9, dopo aver risucchiato nella sua bramosia anche la sua stessa essenza, si trover\u00e0 da solo in un universo spopolato, alla frenetica ma vana ricerca di qualcos'altro da divorare.\nCaramon e Tas assistono quindi impotenti alla morte di Par-Salian, che per\u00f2 all'ultimo istante rivela loro il modo di cambiare questo futuro: a Raistlin non deve essere permesso di uscire dall'Abisso. Quindi, dopo aver preso ad Astinus il libro in cui egli descrive gli ultimi anni di vita di Krynn, i due azionano il congegno magico.\nIntanto, nel tempo di partenza dei compagni, Kitiara sta organizzando di attaccare Palanthas con un potente esercito, capitanato da Lord Soth, per offrire una degna accoglienza al fratellastro quando uscir\u00e0 vittorioso dall'Abisso. Ma, come Crysania, anch'ella sta per essere tradita dai suoi pi\u00f9 fedeli alleati: Soth infatti, desiderando appassionatamente che Kitiara diventi la sua compagna per tutta l'eternit\u00e0, medita di tradirla e di fare in modo che venga uccisa, in modo che lui possa definitivamente prendere possesso della sua anima.\nContemporaneamente, Dalamar e Tanis Mezzelfo, accorsi al capezzale del morente Elistan, organizzano la resistenza della citt\u00e0: mentre Tanis si occupa dell'organizzazione dell'esercito di Palanthas, Dalamar cercher\u00e0 di impedire che Raistlin esca dall'Abisso trascinando con s\u00e9 la Regina delle Tenebre. \u00c8 in questo stato di cose che Caramon e Tasslehoff ricompaiono, e assieme a Tanis cercano di raggiungere la Torre di Raistlin usando una delle cittadelle volanti di Kitiara, di cui Tas riesce a prendere il controllo assieme a un nano di fosso, Rounce.\nTanis e Caramon giungono quindi nella stanza del Portale, appena in tempo per impedire che Kitiara, venuta a spianare la strada al ritorno del fratello, uccida Dalamar, l'ultimo dei suoi amanti. Colpita da un incantesimo del mago, Kitiara muore fra le braccia di Tanis (tra l'altro, pronunciando le stesse parole che erano state profetizzate nel libro \"Raistlin - I fratelli in armi\"), che deve cedere il suo cadavere a Lord Soth, venuto a ritirare la sua ricompensa.\nNell'Abisso, intanto, \u00e8 passato moltissimo tempo. Crysania si \u00e8 indebolita fino alla morte per proteggere Raistlin dalle numerose visioni di cui la Regina Oscura li ha fatti oggetto, ed alla fine giace accecata ai piedi del palo dove ha sognato di essere bruciata come una strega. Raistlin, rendendosi conto che il compito del chierico \u00e8 finito e che la sua ora \u00e8 vicina, abbandona Crysania, sordo alle sue singhiozzanti implorazioni di farle compagnia mentre muore.\n\u00c8 cos\u00ec che la trova Caramon quando alla fine varca il Portale per uccidere il fratello. Sapendo che Takhisis non pu\u00f2 entrare nel mondo dei mortali se prima qualcuno davanti a lei non attraversa il Portale nello stesso senso, Caramon ha intenzione di uccidere Raistlin e poi se stesso per evitare che il gemello porti la Regina Oscura sul suo mondo, dove lei \u00e8 vulnerabile.\nMa quando infine i due fratelli si incontrano, e Caramon rivela a Raistlin la fine che Astinus ha predetto per lui, il mago capisce finalmente l'irrealizzabilit\u00e0 del suo progetto, e dona a Caramon il Bastone di Magius affinch\u00e9 lui torni indietro e chiuda il Portale. Caramon riporta cos\u00ec indietro Crysania e sigilla il gemello nell'Abisso assieme alla Regina Oscura, ma il bagliore di umanit\u00e0 che si \u00e8 acceso in Raistlin all'ultimo momento fa s\u00ec che gli sia concesso, invece dell'eterna tortura che Takhisis gli aveva promesso, un dolce sonno senza sogni. Con la testa poggiata sul braccio di suo fratello come quando erano bambini, sordo alle urla di frustrazione della Regina delle Tenebre privata del suo diletto, Raistlin chiude quindi gli occhi per l'ultima volta.\nSuccessivamente Tasslehoff e Caramon si recano a Palanthas da Astinus per portargli il libro ricevuto dallo stesso Astinus nel futuro. Alla vista di tale libro il cronista di Krynn rimane esterrefatto e per quel giorno non documenta alcun avvenimento registrando solo che gli era stato portato un libro scritto da lui e che non avrebbe scritto mai.\nA questo punto Caramon fa ritorno a casa a Solace da Tika, e i due finalmente si riconciliano.\nBibliografia.\nPresente anche nella raccolta:"}
{"id": "363069", "revid": "1005847", "url": "https://it.wikipedia.org/wiki?curid=363069", "title": "Deputati della II legislatura della Repubblica Italiana", "text": "Questo elenco riporta i nomi dei deputati della II legislatura della Repubblica Italiana dopo le elezioni politiche del 1953."}
{"id": "363098", "revid": "1318658", "url": "https://it.wikipedia.org/wiki?curid=363098", "title": "Arrondissement di Bastia", "text": "L\"arrondissement\" di Bastia \u00e8 un \"arrondissement\" dipartimentale della Francia situato nel dipartimento della Corsica settentrionale, nella regione della Corsica.\nStoria.\nFu creato nel 1800, sulla base dei preesistenti \"distretti\", nel dipartimento del \"Golo\" (non pi\u00f9 esistente, corrispondente all'attuale Corsica settentrionale).\nDal 1\u00ba gennaio 2010 6 dei suoi 16 cantoni sono stati ceduti ad arrondissement confinanti.\nLa Conca d'Oro e l'Alto Nebbio sono passati all'arrondissement di Calvi, l'Alto di Casacconi, Campoloro di Moriani, Fiumalto d'Ampugnani e Vescovato all'arrondissement di Corte.\nComposizione.\nL\"arrondissement\" \u00e8 composto da 27 comuni raggruppati in 8 cantoni, alcuni dei quali all'interno della citt\u00e0 di Bastia:"}
{"id": "363104", "revid": "697352", "url": "https://it.wikipedia.org/wiki?curid=363104", "title": "Il potere operaio pisano", "text": "Il potere operaio pisano, poi toscano, fu un movimento politico attivo alla fine degli anni sessanta in Toscana.\nAttivit\u00e0 (1967-1969).\n\"Il potere operaio\" nasce come giornale diffuso tra gli operai delle fabbriche del litorale toscano, pi\u00f9 precisamente da La Spezia a Piombino. Fondatore del giornale e del movimento omonimo \u00e8 Adriano Sofri. Il Potere Operaio si afferma anche come riferimento politico delle lotte studentesche che si succedono nell'Universit\u00e0 di Pisa e tra gli studenti medi del litorale toscano. Il giornale cessa le sue pubblicazioni nella primavera del '69 per confluire poi in Lotta Continua.\nOrgani d'informazione.\nIl potere operaio \u00e8 stata una rivista politica promossa dal gruppo \"Il potere operaio pisano\", che nato nell'ambiente universitario pisano, soprattutto nella Normale, apparteneva alla galassia operaista generata dalle esperienze dei Quaderni rossi e di Classe operaia, ed era attivo nelle vertenze di fabbrica della zona, e non solo. Fu pubblicata a Pisa dal 20 gennaio 1967, data di uscita del primo numero, al 7 luglio 1969 quando, con il numero 19, cess\u00f2 le pubblicazioni. Era diretto da Luciano Della Mea.\nSuccessori.\nIn seno al gruppo \"Il potere operaio pisano\" emersero all'inizio dell'estate del '68 dei contrasti radicali tra chi come Gian Mario Cazzaniga chiedeva una maggiore attenzione ai problemi legati alla forza lavoro intellettuale, cio\u00e8 alla cosiddetta \"Nuova Classe Operaia\" e alla costruzione del nuovo partito della rivoluzione marxista, e chi, come Adriano Sofri, sostenevano il primato del movimento reale delle masse. Il conflitto si concluse con una scissione, che vide Gian Mario Cazzaniga e pochi altri, prendere le distanze per poi costituire il \"Centro Karl Marx\". \nUn anno dopo, giusto al momento della confluenza del gruppo \"Il potere operaio pisano\" in Lotta Continua, Luciano Della Mea e Romano Luperini non vollero aderire a Lotta Continua per creare la \"Lega dei comunisti.\" \nUn gruppo numeroso dei membri del gruppo \"Il potere operaio pisano\" lasciarono Pisa e la Toscana per trasferirsi in altre citt\u00e0 italiane. Adriano Sofri a Torino, Giorgio Pietrostefani a Milano, Cesare Moreno e Carla Melazzini a Napoli, Paolo Brogi a Genova, Marcello Pantani nelle Puglie, Ariano Baldini a Porto Marghera, e altri altrove, diventando cos\u00ec il nocciolo duro del movimento di Lotta Continua.\nCentro Karl Marx.\nIl Centro Karl Marx, dapprima \"CKM pisano\", poi \"toscano\", ebbe la sua sede principale a Pisa. \u00c8 una delle tre formazioni (le altre sono Lotta continua e la \"Lega dei comunisti\") nate dalle ceneri de \"Il potere operaio pisano\" nell'autunno del 1969. Riferimenti principali furono Gian Mario Cazzaniga, Giuliano Foggi e Vittorio Campione. La sua azione politica, basata su principi leninisti e non-spontaneisti, si estese fino al 1972 quando, dall'unione con alcuni Circoli Marx e Circoli Lenin locali, divent\u00f2 \"Organizzazione dei lavoratori comunisti\", per poi confluire nel PCI poco dopo.\nLega dei Comunisti.\nLa Lega dei Comunisti \u00e8 stato un movimento della sinistra extraparlamentare attiva soprattutto in Toscana fra il 1969 e il 1977.\nIl movimento nacque come \"Lega dei comunisti pisani\" nel 1969, in seguito alla scissione dal periodico \"Il potere operaio\", su proposta di Luciano Della Mea che ne usc\u00ec per\u00f2 poco dopo. Raccolse la componente della rivista \"Nuovo impegno\", come Paolo Cristofolini e Romano Luperini, che gravitava intorno alle posizioni de \"Il potere operaio pisano\". \"Nuovo impegno\" costitu\u00ec l'organo teorico del nuovo gruppo.\nIn seguito all'aggregazione di altri gruppi toscani divenne \"Lega dei comunisti toscani\", per poi diventare semplicemente \"Lega dei comunisti\" nel 1974, quando subentrarono altre organizzazioni di Roma e Verona. Si sciolse nel 1977 confluendo in Democrazia Proletaria."}
{"id": "363113", "revid": "369293", "url": "https://it.wikipedia.org/wiki?curid=363113", "title": "Eau de Cologne", "text": ""}
{"id": "363121", "revid": "158286", "url": "https://it.wikipedia.org/wiki?curid=363121", "title": "Metropolitan Museum di New York", "text": ""}
{"id": "363124", "revid": "76963", "url": "https://it.wikipedia.org/wiki?curid=363124", "title": "Luigi Natoli", "text": "Biografia.\nVeniva da una famiglia palermitana di ardenti ideali risorgimentali: nel 1860, quando Luigi aveva solo 3 anni, sua madre, alla notizia dell'imminente arrivo dei Mille guidati da Garibaldi, fece indossare a tutti la camicia rossa: l'intera famiglia venne arrestata dalle guardie borboniche e portata nella prigione palermitana della Vicaria.\nA 17 anni Natoli inizi\u00f2 a scrivere per i giornali; dal 1888 lavor\u00f2 come professore di storia a Palermo, poi in vari licei italiani, tornando a Palermo nel 1923. Pubblic\u00f2 anche un libro dal titolo \"Storia di Sicilia\".\nRepubblicano mazziniano, fu Massone, iniziato nella Loggia \"I Liberi Figli d'Oreto\" di Palermo e poi affiliato alla Loggia \"Pietro Giannone\" di Foggia.\nEbbe tre figli dalla prima moglie: Giuseppe, Aurelio che fu deputato alla Costituente e Domenico noto giornalista e illustratore. Altri 8 li ebbe dalla seconda moglie, tra cui Romualdo prolifico romanziere.\n\u00c8 sepolto nel cimitero di Sant'Orsola a Palermo.\nOpere.\n\u00c8 noto come autore di pi\u00f9 di 25 romanzi d'appendice ambientati in Sicilia e apparsi a puntate su giornali e riviste - come \"Giornale di Sicilia\", \"Il giornalino della Domenica\" e \"Primavera\" - che gli fecero guadagnare una grande popolarit\u00e0.\nIn uno dei suoi romanzi pi\u00f9 famosi, \"I Beati Paoli\" - apparso per la prima volta a puntate sul \"Giornale di Sicilia\" tra il 1909 e il 1910, poi pubblicato a dispense nel 1912 e nel 1931 dalla Casa Editrice palermitana \"La Gutenberg\"; dopo la seconda guerra mondiale dalla casa editrice La Madonnina - il suo amore per la terra d'origine siciliana e la libert\u00e0 si fondono per creare un'epopea nazionale dell'isola. Ambientato fra il 1698 e il 1719, il libro \u00e8 un tentativo di rintracciare e spiegare le cause delle problematiche e delle peculiarit\u00e0 siciliane. I Beati Paoli sono una setta segreta che opera in difesa dei deboli e degli oppressi, contro lo strapotere e i soprusi dei nobili."}
{"id": "363136", "revid": "1374756", "url": "https://it.wikipedia.org/wiki?curid=363136", "title": "Gary Thain", "text": "\u00c8 noto soprattutto per il suo lavoro con gli Uriah Heep e la band di Keef Hartley.\n frutto di una ottima collaborazione con il batterista Lee Kerslake.\nOriginariamente nella band di Keef Hartley, venne convinto a far parte degli Uriah Heep durante il tour di \"Look At Yourself\". Registr\u00f2 con loro \"Demons And Wizards\" (1972), \"The Magician's Birthday\" (1972), \"Live\" (1973), \"Sweet Freedom\" (1973), \"Live At Shepperton\" (1974) e \"Wonderworld\" (1975).\nBiografia.\nInizio.\nGary Thain nasce a Christchurch in Nuova Zelanda il 15 maggio 1948. Inizi\u00f2 a suonare quando suo padre, vista la sua passione, gli regal\u00f2 un basso per il suo 14\u00ba compleanno. Terminati gli studi, divenne il bassista del Plainsman, un locale dove si faceva blues molto particolare: i cantanti arrivavano senza gruppo e gli strumentisti del locale li accompagnavano. Ci\u00f2, ovviamente, costringeva questi - compreso Gary - a imparare ogni giorno canzoni nuove. Dopo questa esperienza, and\u00f2 a lavorare in un garage di Christchurch che oggi \u00e8 diventato un vero e proprio museo in suo onore. Trascorse poco tempo e Gary decise di fare della sua passione un lavoro. And\u00f2 in Australia per trattenersi li un anno, quindi si trasfer\u00ec in Inghilterra per entrare nelle file del suo primo gruppo professionale i New Nadir. La band trascorse molto tempo in Svizzera dove era molto popolare. A detta di molti l'avvicinamento di Gary alle droghe deve essere fatto risalire a questo periodo. All'inizio del 1968 i New Nadir registrarono un album per la Witchseason che per\u00f2 non fu mai messo in commercio.\nNel 1970 Joe Boyd registr\u00f2 un album con le covers degli artisti della Witchseason usando anche un pezzo dei New Nadir cantato da Elton John e David Byron. Nel 1968 i New Nadir si sciolsero e Gary Thain si un\u00ec alla The Keef Hartley Band dove, oltre a suonare il basso, cant\u00f2 da solista un pezzo titolato You Say You're Together Now. La band suon\u00f2 spesso al Marquee di Londra per arrivare al mega concerto di Woodstock nel 1969. Il 1970 vede la partecipazione di Gary Thain nell'album Fiends And Angles di Martha Velez dove suonarono anche \"mostri sacri\" come Eric Clapton. Continuava, nel mentre, la militanza di Gary nelle file della Keef Hartley Band fino all'album 72nd Brave - che includeva anche un pezzo composto da lui - quando il cantante Miller Anderson lasci\u00f2 la band e il gruppo si sciolse. Nel 1971 Gary suon\u00f2 nell'album Bright City di Miller Anderson; dopo quell'anno si un\u00ec insieme a Miller alla Pete York Persussion Band che si sciolse di l\u00ec a poco.\nCon gli Uriah Heep.\nFu a questo punto che Gary ricevette una telefonata di Ken Hensley che lo invitava a unirsi agli Heep. Sulle prime Gary era un po' incerto in quanto il suo amico Mark Clarke gli aveva detto che non voleva continuare a lavorare negli Uriah Heep. L'incertezza, per\u00f2, dur\u00f2 poco e in men che non si dica Gary Thain si ritrov\u00f2 nell'aereo che lo portava, insieme agli Uriah Heep, in America per una tourn\u00e9e in qualit\u00e0 di bassista del gruppo. A questo punto la storia di Gary Thain si fonde con quella degli Heep. \nL'intossicazione dovuta alla droga di Thain andava accentuandosi toccando il suo culmine, pare, durante la lavorazione di Wonderworld. In ogni caso, nonostante i devastanti effetti che le droghe provocavano sul suo fisico - che si stava letteralmente \"asciugando\" - le esecuzioni di Thain erano sempre all'altezza della situazione. Si and\u00f2 quindi avanti fino a un concerto di Dallas il 15 settembre 1974 dove Gary fu scaraventato in mezzo al palco privo di sensi da una scossa elettrica. Gli altri Heep terminarono il concerto, mentre lui fu trasportato in camerino dove rinvenne ma - a detta dei testimoni - in condizioni tali da far pensare che stesse vivendo, per cos\u00ec dire, in un altro mondo. Stette in ospedale per tre settimane e fu lasciato dalla moglie Carol che si port\u00f2 via la piccola Nathalie, figlia di Gary. A questo periodo pare risalga la sua assunzione di eroina (Gary stesso disse che la prima volta che si iniett\u00f2 la sostanza risaliva ad alcuni mesi prima della morte). Quando usc\u00ec dall'ospedale Gary non era solo ma con la sua seconda moglie Mika. Gerry Bron lo chiam\u00f2 per ordinargli - com'era suo costume - di proseguire il tour, ma Gary stava ancora malissimo e in tutta risposta disse a Bron \"si fotta il tour\".\nRitorno dopo il tour.\nAlcune settimane dopo, comunque, Gary Thain si riun\u00ec agli Heep per continuare il tour, ma non fu pi\u00f9 lo stesso. Era molto malato e il suo stato non gli consentiva di proseguire. Per questa ragione Bron e gli Uriah Heep decisero di licenziarlo togliendogli, di fatto, la cosa che aveva amato di pi\u00f9 nella sua vita: fare musica. Era l'inizio del 1975 e anche l'inizio della fine di Gary Thain.\nPare non si sappia molto sull'ultimo anno della vita del bassista. Diverse settimane dopo il suo licenziamento cerc\u00f2 di proporsi ad altre band, ma nessuno voleva una persona nelle sue condizioni. La sua malattia, nel mentre, andava peggiorando sempre pi\u00f9: aveva problemi al cuore e l'eroina lo stava praticamente annientando; a questo punto lo lasci\u00f2 anche Mika. Gary rientr\u00f2 in ospedale e qui vennero a intervistarlo alcuni giornalisti della rivista \"Pop\" che, successivamente, riferirono di non aver parlato con una persona normale. Non si conosce bene il motivo ma pare che due settimane prima della morte Gary ebbe dei problemi anche con la legge che lo avrebbero portato alla galera; di fatto non ci entr\u00f2 mai.\nLa morte.\nL'8 dicembre 1975 Yoko (la sua nuova ragazza) lo trov\u00f2 morto per un'overdose di eroina nella sua casa in Norwood Green in bagno. Ci furono diverse speculazioni sulla morte di Gary Thain: alcuni dicono che mor\u00ec nel marzo del 1976, altri sostengono che l'overdose fosse una copertura e che il bassista, in realt\u00e0, sia stato ucciso da qualcuno mandato dalla famiglia di Yoko che era di origine indiana e che non approvava quell'unione.\nNon c'\u00e8 ragione di dubitare, viste anche le condizioni di salute di Gary, della versione ufficiale che fu pubblicata circa le cause della sua morte. Gary Thain si spegneva a soli 27 anni, facendolo entrare di diritto nello sfortunato Club 27, e con lui si spegneva per sempre un altro pezzo di rock.\nDiscografia (singoli).\nKeef Hartley Band.\n1970:\n- A Side: Roundabout\n- B Side: Roundabout pt 2\n1973:\n- A Side: Dance to the music\n- B Side: You and Me"}
{"id": "363149", "revid": "339392", "url": "https://it.wikipedia.org/wiki?curid=363149", "title": "Frederick W. De Klerk", "text": ""}
{"id": "363154", "revid": "339392", "url": "https://it.wikipedia.org/wiki?curid=363154", "title": "Fredrik Willem De Klerk", "text": ""}
{"id": "363159", "revid": "1534511", "url": "https://it.wikipedia.org/wiki?curid=363159", "title": "Diffusione", "text": ""}
{"id": "363167", "revid": "1149807", "url": "https://it.wikipedia.org/wiki?curid=363167", "title": "Paperissima", "text": "Paperissima \u00e8 stato un programma televisivo italiano andato in onda in prima serata dal 9 ottobre 1990 all'8 marzo 1991 su Italia 1 e poi su Canale 5 il 1\u00ba giugno 1990 e dall'8 ottobre 1991 al 31 maggio 2013. La trasmissione era incentrata sulla riproposizione di gaffe, errori e bloopers di personaggi famosi, giornalisti, politici, telefilm, film ma soprattutto filmati realizzati da persone comuni. Prevedeva inoltre un concorso per videoamatori con un premio finale per la gaffe pi\u00f9 divertente.\nStoria.\n\"Paperissima\" debutt\u00f2 con una puntata pilota condotta da Ezio Greggio e Lorella Cuccarini, in onda venerd\u00ec 1\u00ba giugno 1990 alle 20:40 su Canale 5 e replicata due giorni dopo alle 14:00 su Italia 1, ottenendo un grande successo dal pubblico. Per tale ragione si decise di produrre una prima edizione ufficiale con gli stessi conduttori, in onda nella stagione 1990/1991 per 12 puntate dal 9 ottobre al 25 dicembre 1990 al marted\u00ec, e per altre 8 puntate, in onda dal 18 gennaio all'8 marzo 1991 al venerd\u00ec, in prima serata su Italia 1. Il successo ottenuto port\u00f2 il programma alla promozione su Canale 5 con una seconda stagione in onda nell'autunno del 1991, affidata alla riconfermata Lorella Cuccarini e alla new entry Marco Columbro, entrambi conduttori nella stessa stagione anche di \"Buona Domenica\".\nNell'autunno del 1992 and\u00f2 in onda la terza edizione del programma, trasmesso di sabato con la conduzione di Ezio Greggio e Marisa Laurito. La nuova collocazione, in diretta concorrenza con lo show \"Scommettiamo che...?\" in onda su Rai 1 ed abbinato alla Lotteria Italia, port\u00f2 il programma ad un notevole calo d'ascolti, spingendo Antonio Ricci a mettere a riposo la trasmissione per circa 2 anni, in maniera tale da reperire nuovi filmati e materiali da proporre.\nNell'autunno del 1994 il programma torn\u00f2 con una quarta stagione, affidata nuovamente alla coppia formata da Lorella Cuccarini e Marco Columbro. La trasmissione, in onda nella serata del venerd\u00ec, ottenne ottimi indici d'ascolto e, con leggere modifiche, venne riproposta, ad anni alterni e con gli stessi conduttori, anche nell'autunno del 1996, del 1998, e del 2000.\nNell'autunno del 2002 and\u00f2 in onda l'ottava edizione del programma, che, in seguito al passaggio in Rai di Lorella Cuccarini, venne condotta da una coppia inedita composta da Natalia Estrada e Teo Teocoli, con la partecipazione di Zuzzurro e Gaspare, ma dopo la seconda puntata Teocoli decise di abbandonare il programma: quest'ultimo, infatti, decise di arricchire il programma con interventi in cui riproponeva alcuni suoi celebri personaggi e imitazioni, i quali diminuivano il tempo riservato alle papere; cos\u00ec quando la produzione del programma chiese allo showman di realizzare scenette pi\u00f9 brevi e meno elaborate, quest'ultimo si rifiut\u00f2 e lasci\u00f2 la trasmissione. Al suo posto, dalla terza puntata, subentr\u00f2 Marco Columbro.\nNell'autunno del 2004 and\u00f2 in onda la decima edizione di \"Paperissima\", ricca di novit\u00e0, che vide alla conduzione Gerry Scotti e Michelle Hunziker. Il pubblico mostr\u00f2 di gradire i nuovi conduttori del programma, e gli ascolti ebbero un'autentica impennata: la media della trasmissione super\u00f2 gli 8 milioni di telespettatori con una share di oltre il 33%, e l'ultima puntata segn\u00f2 il record storico per la storia di \"Paperissima\" e per qualsiasi altro programma di intrattenimento Mediaset: 11.921.000 telespettatori con il 39,62% di share. La stessa coppia venne riconfermata anche nelle edizioni del 2006, 2008, 2011 e 2013. \nL'edizione del 2013 fu replicata anche nel 2014 e 2015, e a distanza di sette anni il programma venne riproposto in replica il 24 aprile 2020.\nEdizioni.\nPaperette.\nAl programma partecipavano delle ragazze alle quali spettava ballare gli \"stacchetti\" e spesso essere coinvolte nelle scenette in studio. Nella puntata pilota le ragazze venivano chiamate semplicemente \"Papere\"; nelle prime due edizioni (dall'8 ottobre 1990 al 28 gennaio 1992) furono ribattezzate \"Paperelle\", successivamente dal 3 ottobre 1992 al 17 febbraio 1995 \"Paperine\", mentre dal 25 ottobre 1996 al 31 maggio 2013 sono state presentate come \"Paperette\". Molte di loro, in particolare nelle prime edizioni, erano \"Veline\" provenienti da \"Striscia la notizia\". A partire dall'11 ottobre 2002 le ragazze scelte per il programma venivano selezionate tra le semifinaliste del programma \"Veline\", altra trasmissione a firma di Antonio Ricci.\nSpin-off.\nNel corso degli anni la trasmissione ha avuto diversi spin-off, tra cui il pi\u00f9 famoso e longevo \"Paperissima Sprint\", in onda dal 1990.\nNel 1992, 1993, 1995, 1997, 1999, 2003, 2008, 2011, e 2013 vennero invece realizzati degli speciali dal titolo \"Super Paperissima\", nei quali veniva mostrato il meglio dell'edizione appena conclusa.\nNel 2001 durante la settimana del Festival di Sanremo, fu trasmessa una puntata speciale intitolata \"Paperissima - Festival della Papera\", il cui obiettivo era quello di eleggere la pi\u00f9 bella papera del programma. Tale puntata venne riproposta per la prima volta in replica il 7 febbraio 2020 a distanza di 19 anni sempre su Canale 5.\nA cavallo tra il 2007 e il 2008 andarono in onda tre speciali: \"Paperissima al circo\", ambientata appunto nel circo di Moira Orfei, \"Paperissima Pan\", in cui i conduttori vestono i panni dei personaggi della fiaba Peter Pan e \"Capodanno con Paperissima\", che accompagn\u00f2 il pubblico di Canale 5 al 2008. Questi tre speciali furono condotti dal Gabibbo insieme con Juliana Moreira e Lydie Pages.\nIl 26 marzo 2009 alle 21:10 and\u00f2 in onda \"Super Paperissima Speciale Calciatori\" condotto da Gerry Scotti e Michelle Hunziker."}
{"id": "363171", "revid": "22356", "url": "https://it.wikipedia.org/wiki?curid=363171", "title": "Dimetrodonte", "text": ""}
{"id": "363173", "revid": "131962", "url": "https://it.wikipedia.org/wiki?curid=363173", "title": "Sfenacodonte", "text": ""}
{"id": "363177", "revid": "29727", "url": "https://it.wikipedia.org/wiki?curid=363177", "title": "Sfenacodontidi", "text": ""}
{"id": "363179", "revid": "29727", "url": "https://it.wikipedia.org/wiki?curid=363179", "title": "Pelicosauri", "text": ""}
{"id": "363182", "revid": "320578", "url": "https://it.wikipedia.org/wiki?curid=363182", "title": "Radio2", "text": ""}
{"id": "363197", "revid": "2583335", "url": "https://it.wikipedia.org/wiki?curid=363197", "title": "Mac Gyver", "text": ""}
{"id": "363199", "revid": "306856", "url": "https://it.wikipedia.org/wiki?curid=363199", "title": "Annemarie Schwarzenbach", "text": "Biografia.\nFortemente androgina, apertamente lesbica, grande viaggiatrice, dipendente dalla morfina, ribelle e contrastata, la Schwarzenbach \u00e8 una delle protagoniste della vita culturale boh\u00e9mien mitteleuropea tra la prima e la seconda guerra mondiale. Nata in una ricca famiglia di industriali svizzeri del settore tessile con forti simpatie naziste, entr\u00f2 nel circolo di Erika e Klaus Mann, figli di Thomas Mann, ed \u00e8 proprio grazie al loro incoraggiamento che intraprese la professione di scrittrice. Fu una attivista nella Resistenza contro Hitler fin dal 1933 e sostenne economicamente una rivista letteraria impegnata fondata da Klaus Mann.\nDal 1933 partecipa in Oriente ad alcune campagne di scavi archeologici. Soggiorna per periodi pi\u00f9 o meno lunghi in Siria e in Iran. Il 25 maggio 1935 sposa a Teheran Achille Clarac, diplomatico francese, perdendo la cittadinanza elvetica, ma acquisendo un passaporto dipomatico.\nViaggia molto negli Stati Uniti, dove realizza diversi servizi giornalistici e fotografici pubblicati in diversi quotidiani svizzeri. Nel 1939 intraprende, insieme alla ginevrina Ella Maillart, quella che probabilmente resta una delle sue imprese pi\u00f9 emozionanti raggiungendo in automobile il continente indiano. Per farlo attraverseranno, tra gli altri stati, l'Iran e l'Afghanistan. Al termine del loro itinerario, che le trova a Kabul proprio mentre in Europa scoppia la seconda guerra mondiale, la Maillart scriver\u00e0 un libro che in italiano \u00e8 tradotto col titolo \"La via crudele. Due donne in viaggio dall'Europa a Kabul\" (EDT, Torino, 2001) e dove la Schwarzenbach \u00e8 descritta con lo pseudonimo Christina.\nDopo la sua morte, avvenuta per le conseguenze di un incidente in bicicletta accadutole il 6 settembre 1942, la Schwarzenbach cade nell'oblio fino alla met\u00e0 degli anni 1980, quando l'editore svizzero Huber inizia a ripubblicare le sue opere. Roger Perret ha curato, per l'editore Lenos di Basilea, la stampa di alcuni testi inediti, lasciati all'Archivio svizzero di letteratura presso la Biblioteca nazionale svizzera a Berna. In questo fondo, oltre ai manoscritti, alla corrispondenza e ai lavori nell'ambito giornalistico sopravvissuti alla distruzione da parte della madre e della nonna, si trovano circa 7.000 fotografie che documentano i diversi viaggi intrapresi da Annemarie Schwarzenbach negli anni 1933-1942."}
{"id": "363203", "revid": "599013", "url": "https://it.wikipedia.org/wiki?curid=363203", "title": "Andrea Bartoletti", "text": "Giocava nel ruolo di schiacciatore.\nCarriera.\nLa carriera di Andrea Bartoletti comincia nel 1994 nelle giovanili della Pallavolo Falconara: la stagione successiva viene promosso in prima squadra, partecipando al campionato di Serie A2 e facendo quindi il suo esordio tra i professionisti; con la squadra marchigiana resta legato in totale sei stagioni, vincendo la Coppa Italia di Serie A2 1997-98 e disputando anche una stagione, quella 1998-99, in Serie A1, anche se seguita da una immediata retrocessione. Nel 1999, precisamente il 28 luglio, fa il suo esordio in nazionale in una partita contro l'Ucraina.\nNella stagione 2000-01 viene ingaggiato dalla Gabeca Pallavolo di Montichiari, in Serie A1, dove resta per due stagioni, ma all'inizio dell'annata 2002-03 viene ceduto al Wild Volley Grottazzolina, in Serie A2. Nella stagione 2004-05 si trasferisce in Austria per vestire la maglia del Volleyball Tirol Innsbruck, club con il quale vince sia lo scudetto che la Coppa d'Austria.\nRitornato in Italia, dopo un'annata nella Sisley Volley di Treviso, con cui vince sia la Supercoppa italiana che la Champions League, nella stagione 2006-07 viene ingaggiato dall'Associazione Sportiva Volley Lube di Macerata, dove resta per quattro stagioni, vincendo due edizioni della Coppa Italia e della Supercoppa italiana.\nNella stagione 2010-11 passa all'Umbria Volley San Giustino, militando per altre due annate: al termine del campionato 2011-12 decide di ritirarsi dall'attivit\u00e0 agonistica."}
{"id": "363207", "revid": "1442080", "url": "https://it.wikipedia.org/wiki?curid=363207", "title": "Raphanus raphanistrum sativus", "text": "Il ravanello comune (R. raphanistrum\" subsp. \"sativus ) \u00e8 una diffusa pianta edule, appartenente alla famiglia delle Brassicaceae.\nSistematica.\nLa famiglia Brassicaceae \u00e8 una delle pi\u00f9 numerose delle Angiosperme, diffusa principalmente nella fascia temperata e fredda del nostro globo. Il Sistema Cronquist la assegnava all'ordine Capparales, mentre la moderna classificazione APG la colloca nell'ordine delle Brassicales. Il genere \"Raphanus\" \u00e8 monospecifico, contenendo solo la specie \"Raphanus raphanistrum\", di cui sono riconosciute diverse forme sub-specifiche come \"Raphanus raphanistrum\" subsp. \"landra\" e \"Raphanus raphanistrum\" subsp. \"sativus\".\nLa collocazione di quest'ultima sottospecie nell'ambito del genere non ha per\u00f2 sempre messo d'accordo tutti i botanici: alcuni riconoscono nel genere due specie, \"Raphanus raphanistrum\" e \"Raphanus sativus\", mentre altri ne riconoscono una decina, suddivise in due sezioni:\nAll'interno della sottospecie \"Raphanus raphanistrum\" subsp. \"sativus\" sono state definite due variet\u00e0 (relativamente all'areale europeo) in base al tipo di radice: \u201ctonda\u201d (var. \"radicula\") o \u201clunga\u201d (var. \"niger\"). Questa divisione per\u00f2 \u00e8 tutt'altro che rigida in quanto individui a radice tonda potrebbero avere nelle generazioni successive discendenti a radice lievemente allungata e viceversa. Tuttavia non si \u00e8 mai riscontrata una completa mescolanza tra le due varianti; cio\u00e8 individui con radici rotonde non hanno mai generato discendenti con radici completamente allungate e viceversa.\nIn realt\u00e0 ad una analisi pi\u00f9 approfondita si riscontra che le variet\u00e0 \u201cbianche\u201d (il colore si riferisce alla parte esterna della radice) si presentano con una gamma pi\u00f9 ampia nella forma della radice (lunga, semilunga, globoso-allungata o rotonda), mentre le variet\u00e0 \u201cnere o grigie\u201d si presentano tipicamente solamente con due forme: lunghe o rotonde e non con forme intermedie. Esistono anche delle variet\u00e0 minori: quella \u201cgialla\u201d a radici ovali o rotonde; quella \u201crosee, rosse e violette\u201d con radici a varie forme come le \u201cbianche\u201d.\nGli orticultori a volte introducono una diversa divisione della sottospecie, pi\u00f9 pratica per le loro esigenze: \nPer \u201cforzatura\" si intende una variet\u00e0 capace di essere pronta all'uso dopo appena 20 giorni dalla semina. \"Raphanus raphanistrum\" subsp. \"sativus\" \u00e8 una pianta di origine ignota (forse da qualche ibridazione antica). Da ricerche fatte sembra che all'origine di queste piante ci siano due tipi primordiali diversi: (1) dal primo discenderebbero le \"Radici\" del Giappone con probabile origine nel Giappone o nella Cina; (2) dal secondo discenderebbero le \"Radici\" europee con probabile origine nell'Asia centrale (forse il Caucaso).\nSinonimi.\nQuesta sottospecie ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nUn semplice metodo per distinguere questa sottospecie di \"Raphanus raphanistrum\" dalle altre \u00e8 quello di osservare i frutti. Nella siliqua di \"Raphanus raphanistrum\" subsp. \"sativus\" i semi sono molto ravvicinati mentre nelle altre sottospecie i semi sono pi\u00f9 distanziati e la siliqua si restringe notevolmente per poi riallargarsi tra un seme e il successivo assumendo una forma pi\u00f9 caratteristica (siliqua a strozzature).\nEtimologia.\nIl nome generico (\"Raphanus\") deriva dalla voce greca \"raphanos\" (e successivamente dal latino \"raphanus\") che a sua volta \u00e8 collegata alla radice greca \"raphys\" (\"rapa\") e al persiano antico \"rafe\", il cui significato approssimativo \u00e8 \"rapida apparizione\", alludendo alla rapida germinazione dei semi di queste piante; ma la parola \"raphanos\" potrebbe anche avere un collegamento a un'altra radice greca: \"raphis\", il cui significato \u00e8 \"rafide\" o \"ago\", alludendo in questo caso alla forma sottile e allungata di alcune radici di queste piante.\nL'epiteto sottospecifico (\"sativus\") significa letteralmente \u201cci\u00f2 che \u00e8 seminato\u201d; indica quindi una pianta seminata e coltivata dall'uomo. In lingua tedesca questa pianta si chiama \"Garten-Rettich\"; in francese si chiama \"radis cultiv\u00e9\"; in inglese si chiama \"garden radish\".\nMorfologia del \u201ctipo\u201d base.\nQueste piante possono raggiungere l'altezza massima di un metro (minima 20\u00a0cm; altezza media 30\u00a0cm). Il ciclo biologico \u00e8 biennale (la fioritura avviene nel secondo anno) e la pianta \u00e8 monocarpica ossia produce un solo frutto all'anno. In certi casi pu\u00f2 essere definita anche a ciclo annuale oppure perenne. La forma biologica \u00e8 terofita scaposa (T scap), sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme. Sono inoltre munite di asse fiorale eretto con poche foglie. Ma possono essere definite anche emicriptofite scapose (H scap), ossia piante con gemme svernanti al livello del suolo e protette dalla lettiera o dalla neve. Tutta la pianta \u00e8 fondamentalmente glabra.\nRadici.\nLa radice \u00e8 del tipo a fittone ingrossato con varie forme. Questa radice ha la caratteristica di accumulare inizialmente al suo interno diverse quantit\u00e0 di sostanze nutritive per poi essere utilizzate durante lo sviluppo successivo del fiore e del frutto. \u00c8 questo il motivo per cui la radice si gonfia cos\u00ec notevolmente. Il colore normalmente \u00e8 rosso vivo (ma vi sono molte variet\u00e0 a colori diversi). Nelle piante selvatiche la radice tende a regredire in una forma sottile. Mentre invece nelle variet\u00e0 coltivate la forma \u00e8 molto varia (rotonda, globosa, semi-lunga, lunga). Dimensioni delle radici: larghezza 0,5 \u2013 45\u00a0cm; lunghezza: 1 \u2013 100\u00a0cm (in Cina e in Giappone la variet\u00e0 \"longipinnatus\" LH Bailey possiede una radice da 50\u00a0kg di peso e 1\u00a0m di lunghezza, con rosette basali enormi di circa 2\u00a0m di diametro).\nFoglie.\nLe foglie inferiori (quelle basali) sono picciolate, lirate e divise in segmenti (normalmente 7 o pi\u00f9 lobi). Il segmento terminale (apicale) \u00e8 pi\u00f9 grande ed ha una forma tonda; quelli laterali sono pi\u00f9 piccoli ed hanno una forma ovale o oblunga e possono essere intercalati da altri segmenti pi\u00f9 piccoli. Tutti i segmenti sono variamente dentati. Le foglie superiori (progressivamente ridotte) sono intere a forma lanceolata o ovale e con bordi dentati. Lunghezza del picciolo: 1 \u2013 30\u00a0cm. Lunghezza delle foglie basali 4 \u2013 8\u00a0cm. Dimensioni del lobo apicale: larghezza 2 \u2013 3\u00a0cm; lunghezza 2 \u2013 4\u00a0cm. Dimensione degli altri lobi laterali: larghezza 3 \u2013 6\u00a0mm; lunghezza 8 \u2013 12\u00a0mm.\nInfiorescenza.\nL'infiorescenza \u00e8 formata da un racemo terminale e aperto composto da diversi fiori (nessuno dei quali in posizione apicale) con un brevi pedicelli. La fioritura avviene nel secondo anno di vita della pianta.\nFiore.\nI fiori sono ermafroditi, attinomorfi (in realt\u00e0 sono fiori dissimmetrici \u2013 a due piani di simmetria) e tetrameri (calice e corolla composti da 4 parti). I fiori non sono molto grandi e sono colorati di violetto, rosa-lillacino o bianco-rosato, ma a volte anche giallognolo. Diametro del fiore 15 \u2013 25\u00a0mm.\nFrutti.\nIl frutto \u00e8 una siliqua rigonfiata nella zona centrale e ristretta all'apice. Da un punto di vista anatomico \u00e8 formata da due segmenti: una parte inferiore senza semi e una parte superiore semi-infera terminante con un becco. Le dimensioni di questo frutto sono tali per cui \u00e8 quattro volte pi\u00f9 lungo che largo. Non \u00e8 deiscente lungo le due valve come le altre silique (delle specie di altri generi della stessa famiglia). Il frutto contiene diversi semi disposti nella direzione longitudinale e sono separati uno dall'altro da setti spugnosi trasversali. Tra un seme e l'altro la siliqua \u00e8 appena strozzata (non cos\u00ec vistosamente come nelle altre sottospecie dello stesso genere). Alcune serie di semi sono aderenti alla placenta che \u00e8 molto fine. La superficie del frutto \u00e8 percorsa da 6 \u2013 8 solchi longitudinali. Dimensione dei frutti: larghezza 8 \u2013 15\u00a0mm; lunghezza 30 \u2013 70\u00a0mm. Lunghezza del becco: 10\u00a0\u2013 15\u00a0mm.\nFitosociologia.\nDal punto di vista fitosociologico la sottospecie \"R. raphanistrum\" subsp. \"sativus\" appartiene alla seguente comunit\u00e0 vegetale:\nUsi.\nCucina.\nI semi se spremuti secernono un olio piuttosto pungente usato soprattutto nella cucina orientale. Altrimenti le radici trovano impiego come antipasto o condimento a particolari piatti anche per assolvere ad una funzione di decorazione. Anche le giovani foglie possono essere mangiate crude in insalata con altre verdure.\nColtivazione.\nI ravanelli vanno seminati in terreni leggeri ben concimati. Per avere raccolte scalari, le semine vanno ripetute a intervalli di 15-20 giorni. Durante la crescita il suolo va tenuto costantemente moderatamente umido, somministrando concimi azotati a pronto effetto in uno o due interventi. Per i ramolacci si dovr\u00e0 tenere conto della variet\u00e0 (estiva o invernale) e quindi si dovranno seminare circa due mesi prima della data di preventivata raccolta.\nNotizie culturali.\nQueste piante sono conosciute gi\u00e0 da diversi millenni come attestano dei ritrovamenti fatti nelle varie civilt\u00e0 antiche della Grecia, della Cina e dell'Egitto. Da Plinio il Vecchio (Como, 23 \u2013 Stabia, dopo l'8 settembre 79), scrittore latino, sappiamo che gli antichi coltivavano delle piante chiamate \"Raphanus\" che probabilmente sono ascrivibili al moderno genere \"Raphanus\". Il medico greco antico Androcide ne consigliava l'uso ad Alessandro Magno per evitare le conseguenze dannose dell'uso eccessivo del vino."}
{"id": "363210", "revid": "106456", "url": "https://it.wikipedia.org/wiki?curid=363210", "title": "Luigi Ciotti", "text": "Biografia.\nPio Luigi Ciotti nacque il 10 settembre 1945 a Pieve di Cadore (Belluno). La famiglia tuttavia, in cerca di lavoro, si trasfer\u00ec a Torino nel 1950, dove vissero nelle baracche dei cantieri operai per la costruzione del nascente Politecnico di Corso Duca degli Abruzzi, nel quartiere Crocetta. Finite le scuole dell'obbligo, prese poi un diploma da radiotecnico e, nel frattempo, frequent\u00f2 assiduamente i gruppi parrocchiali della Crocetta. Insieme a loro, nel 1965 fond\u00f2 un gruppo chiamato \"Giovent\u00f9\", con l'obiettivo di aiutare i disadattati e i tossicodipendenti per strada. \nIl Gruppo Abele.\nNella seconda parte degli anni sessanta il gruppo \"Giovent\u00f9\" si allarg\u00f2, coinvolgendo anche animatori ed educatori sociali della citt\u00e0 e, nel 1971, nacque il mensile \"Animazione Sociale\".\nFra le sue prime attivit\u00e0, un progetto educativo negli istituti di pena minorili e la nascita di alcune comunit\u00e0 per adolescenti alternative al carcere.\nL'interesse di Luigi Ciotti per gli ultimi attir\u00f2 l'attenzione e il sostegno del cardinale torinese Michele Pellegrino, noto per le sue attivit\u00e0 pastorali dedicate agli emarginati. Luigi Ciotti entr\u00f2 in seminario a Rivoli (TO) dove, nel novembre del 1972, venne ordinato sacerdote dallo stesso Pellegrino che, come parrocchia, gli affid\u00f2 la strada, luogo \u2013 specifica \u2013 non di insegnamento ma di apprendimento e incontro con le domande e i bisogni pi\u00f9 profondi della gente. Proprio sulla strada, nel 1973, il Gruppo inaugur\u00f2 il \u201cCentro Droga\u201d di Via Verdi, 53, adiacente a Palazzo Nuovo, chiamato il \"Molo 53\", un luogo di accoglienza e ascolto per giovani con problemi di tossicodipendenza. Fu un'esperienza allora unica e pioneristica in Italia, a cui segu\u00ec l'apertura di alcune altre comunit\u00e0 di recupero, comprese alcune dello stesso Gruppo di Don Ciotti nei decenni successivi (ad esempio, la Certosa 1515 di Avigliana o l'Oasi di Cavoretto).\nNel 1974, Don Ciotti riusc\u00ec ad aprire un centro di ascolto per tossicodipendenti riqualificando un cascinale presso il paese di Murisengo, in provincia di Alessandria, e rinominandolo \"Cascina Abele\", da cui nascer\u00e0, da l\u00ec a poco, anche il nome dell'associazione onlus \"Gruppo Abele\".\nAll'accoglienza delle persone in difficolt\u00e0, l'Associazione cominci\u00f2 ad affiancare l'impegno culturale \u2013 con un centro studi, una casa editrice e l'\u201cUniversit\u00e0 della strada\u201d \u2013 e, in senso lato, \u201cpolitico\u201d \u2013 con mobilitazioni come quella che nel 1975 port\u00f2 alla prima legge italiana non repressiva sull'uso di droghe, la 685 \u2013 per costruire diritti e giustizia sociale. A partire dal 1979 il Gruppo si apr\u00ec anche alla cooperazione internazionale, con un primo progetto in Vietnam, a cui ne seguiranno altri in Sud America e Costa d\u2019Avorio, quest'ultimo tuttora in corso.\nIl Gruppo Abele si allarg\u00f2 negli anni anche ad altre sedi nella stessa citt\u00e0 di Torino, come la storica sede editoriale di via Giolitti, 21 (davanti a Piazzale Valdo Fusi), oppure le sedi di via Melchiorre Gioia, di via Leoncavallo, fino all'attuale sede in Corso Trapani. Convinto che solo il \u201cnoi\u201d possa essere protagonista di un vero cambiamento sociale, nel 1982 don Ciotti contribu\u00ec alla nascita del Coordinamento nazionale delle comunit\u00e0 di accoglienza (CNCA), presiedendolo per dieci anni, e nel 1986 partecip\u00f2 alla fondazione della \"Lega italiana per la lotta contro l'AIDS\" (LILA) per la difesa dei diritti delle persone sieropositive, della quale pure sar\u00e0 presidente.\nAttualmente, il Gruppo Abele non si occupa solo di droga, ma sviluppa proposte per affrontare il disagio sociale nel modo pi\u00f9 ampio possibile. Dai servizi a bassa soglia alle comunit\u00e0, dagli spazi di ascolto all'attenzione per le varie forme di dipendenza \u2013 nuove droghe, alcool, gioco d'azzardo, \u201cconsumi\u201d in senso lato \u2013 dall'aiuto alle vittime di tratta e alle donne prostituite \u2013 con l'unit\u00e0 di strada, il numero verde, il supporto legale \u2013 alle iniziative per l'integrazione delle persone migranti, come l'\u201ceducativa di strada\u201d per gli adolescenti stranieri. E ancora attivit\u00e0 di ricerca, una biblioteca, riviste tematiche, e percorsi educativi rivolti a giovani, operatori sociali e famiglie; come pure l'attivit\u00e0 di mediazione dei conflitti e sostegno alle vittime di reato. Infine, un consorzio di cooperative sociali per dare lavoro a persone con percorsi difficili, eredit\u00e0 delle botteghe e dei laboratori professionali aperti gi\u00e0 negli anni settanta.\nL'associazione \"Libera\".\nNegli anni novanta, l'impegno di don Ciotti si allarg\u00f2 al contrasto alla criminalit\u00e0 organizzata. Dopo le stragi di Capaci e via d\u2019Amelio dell'estate del 1992, fond\u00f2 il mensile \"Narcomafie\" \u2013 di cui sar\u00e0 a lungo direttore e, nel 1995, il coordinamento di \"Libera. Associazioni, nomi e numeri contro le mafie\", oggi punto di riferimento per oltre organizzazioni nazionali e internazionali (fra cui diverse sigle del mondo dell'associazionismo, della scuola, della cooperazione e del sindacato). Nel 1996 Libera promosse la raccolta di oltre un milione di firme per l'approvazione della legge sull'uso sociale dei beni confiscati, e nel 2010 una seconda grande campagna nazionale contro la corruzione. Nel 2020 il mensile Narcomafie \u00e8 stato rifondato nel bimestrale lavialibera. \nObiettivo di Libera fu - ed \u00e8 tuttora - quello di alimentare quel cambiamento etico, sociale e culturale necessario per spezzare alla radice i fenomeni mafiosi e ogni forma d'ingiustizia, illegalit\u00e0 e malaffare. A questo servono i percorsi educativi in collaborazione con 4.500 scuole e numerose facolt\u00e0 universitarie; le cooperative sociali sui beni confiscati con i loro prodotti dal gusto di legalit\u00e0 e responsabilit\u00e0; il sostegno concreto ai familiari delle vittime e la mobilitazione annuale del 21 marzo dal titolo \"Giornata della memoria e dell'impegno\"; l'investimento sulla ricerca e l'informazione, attraverso l'Osservatorio \"LiberaInformazione\"; l'attenzione alla dimensione internazionale, con la rete di \"Flare \u2013 freedom, legality and rights in Europe\".\nNel gennaio 2013 le associazioni presiedute da don Ciotti (Libera e Gruppo Abele, appunto) avviarono la campagna online di \"Riparte il futuro\", che ha permesso la modifica dell'articolo 416 ter del codice penale in tema di voto di scambio politico - mafioso il 16 aprile 2014. Il 9 dicembre presenta nella Sala del Parlamento Europeo la piattaforma \"Restarting the Future\" per il contrasto alla corruzione, proponendo una direttiva a tutela del \"whistleblowing\", l'istituzione di una Procura europea e del 21 marzo come data europea per i famigliari delle vittime innocenti di tutte le mafie. \nDopo aver presenziato con Papa Francesco alla \"Giornata della memoria e dell\u2019impegno per ricordare le vittime innocenti di tutte le mafie\" nel 2014, il 21 marzo 2015 partecipa alla \"XX Giornata della memoria\" di Bologna affermando che \u00abla corruzione e le mafie sono due facce della stessa medaglia\u00bb, in sintonia con il Santo Padre che era in visita al quartiere di Scampia, a Napoli\nRiconoscimenti e collaborazioni.\nDon Ciotti \u00e8 stato pi\u00f9 volte membro del Consiglio presbiterale e del Consiglio pastorale della Diocesi di Torino.\nNei primi anni del 1980 \u00e8 docente presso la Scuola superiore di polizia del ministero dell'Interno. \nGiornalista pubblicista dal 1988, collabora con vari quotidiani e periodici.\nNel marzo 1991 \u00e8 nominato Garante alla Conferenza mondiale sull'AIDS di Firenze, e nel marzo 1995 presiede la IV Conferenza mondiale sulle politiche di riduzione del danno in materia di droga.\nNegli anni \u00e8 invitato a tenere conferenze sul tema delle dipendenze in vari Paesi (Gran Bretagna, USA, Giappone, Svizzera, Spagna, Grecia, ex Jugoslavia). In tempi pi\u00f9 recenti, \u00e8 chiamato a parlare due volte in Messico, la prima dalla Commissione sociale della Chiesa, la seconda dalla Conferenza episcopale.\nIl 1\u00ba luglio 1998 riceve a Bologna la laurea \"honoris causa\" in Scienze dell'Educazione, su proposta del consiglio della facolt\u00e0 di Scienze della Formazione.\nIl 15 giugno 2006 riceve dall'Universit\u00e0 degli Studi di Foggia la laurea \"honoris causa\" in Giurisprudenza.\nIl 7 dicembre 2008 accende a Gubbio l'Albero di Natale pi\u00f9 Grande del Mondo\n\u00c8 inoltre cittadino onorario di numerose citt\u00e0 in tutta Italia.\nNel 2012 ha ricevuto il Premio Nazionale Nonviolenza conferito dall'\"Associazione Cultura della Pace\" \u00abper la sua indefessa opera nei confronti dei pi\u00f9 emarginati, degli ultimi della societ\u00e0, per il recupero degli esclusi e per il lavoro di coscientizzazione della societ\u00e0 nei confronti del fenomeno mafioso e dei suoi meccanismi, che portano alla costruzione di modalit\u00e0 conniventi e conservative di equilibri non trasparenti, rendendo le comunit\u00e0 civili e sociali, assuefatte alla mancanza di una cultura di legalit\u00e0, democratica, solidale e pacifica. Seguendo l'esempio di Danilo Dolci, ha realizzato e aiutato a realizzare, attraverso metodologie nonviolente, azioni atte al riscatto sociale ed al raggiungimento della piena emancipazione politica, culturale ed economica\u00bb.\nIl 4 dicembre 2014 riceve dall'universit\u00e0 degli studi di Milano la laurea \"honoris causa\" in scienze delle comunicazioni.\nNel 2014 riceve il Premio Passaggi, assegnato da Passaggi Festival a personalit\u00e0 che si sono distinte per l'attivit\u00e0 di saggistica o per la loro figura morale\nDal 2014 al 2015 \u00e8 stato tra i quattro preti di strada che si sono occupati su Rai Uno del commento del Vangelo nel programma \"A sua immagine\", insieme a don Vinicio Albanesi, fondatore della Comunit\u00e0 di Capodarco, don Maurizio Patriciello parroco delle denunce Terra dei fuochi, don Gino Rigoldi cappellano del carcere minorile Beccaria di Milano.\nIl 23 novembre 2018 riceve dall'Universit\u00e0 degli Studi di Parma la Laurea Magistrale \"Honoris Causa\" in Psicologia dell'Intervento Clinico e Sociale.\nIl 24 maggio 2019 riceve dall'Universit\u00e0 di Pisa la Laurea Magistrale \"Honoris Causa\" in Sociologia e Management del Servizio Sociale.\nOpere.\nI libri realizzati da lui sono in tutto 17 dal 1983 al 2014"}
{"id": "363212", "revid": "287204", "url": "https://it.wikipedia.org/wiki?curid=363212", "title": "Brusselator", "text": ""}
{"id": "363213", "revid": "767487", "url": "https://it.wikipedia.org/wiki?curid=363213", "title": "Tacheometro", "text": "Il tacheometro \u00e8 uno strumento topografico, simile al teodolite, atto alla misurazione sia angolare che metrica di media precisione.\nNel basamento trovano posto tre viti calanti che servono a posizionare l'asse principale dello strumento lungo la verticale terrestre, con l'ausilio di una livella sferica di primo centramento e attraverso una livella toroidale di alta precisione. Il centramento sul punto a terra \u00e8 eseguito tramite il filo a piombo. All'interno del basamento \u00e8 inserito un cerchio graduato che serve per la misurazione degli angoli azimutali. \nL'alidada ruota attorno all'asse primario del basamento orizzontale e sorregge il cannocchiale, la cui rotazione sull'asse dell'alidada permette la lettura degli angoli zenitali sul cerchio graduato verticale. Lo strumento quindi ha tre assi, verticale (alidada), orizzontale (basamento) e l'asse secondario del cannocchiale, perpendicolare a quello orizzontale e rotante attorno ad esso.\nIl tacheometro tradizionale \u00e8 completamente manuale, con la lettura degli angoli che avviene all'esterno o all'interno del cannocchiale tramite cerchi graduati o altri strumenti visivi. Rispetto al teodolite presenta minore precisione nella misurazione degli angoli. La lettura della distanza viene invece effettuata tramite un reticolo graduato inserito nel cannocchiale, attraverso cui si effettuano delle letture visive su una stadia anch'essa graduata.\nAttualmente \u00e8 quasi completamente sostituito, cos\u00ec come il teodolite, dalla Stazione Totale, a causa della maggiore semplicit\u00e0 di utilizzo e versatilit\u00e0 della stessa, che pu\u00f2 fungere anche da livello.\nSui moderni strumenti sono integrati oltre al distanziometro elettronico, ai componenti elettronici che permettono di misurare le rotazioni di cannocchiale e alidada (e quindi gli angoli azimutali e zenitali), al software per la lettura e, a volte, l'elaborazione dei dati rilevati, anche altri dispositivi utili a migliorare la precisione e minimizzare gli errori dell'operatore, quali un monocolo per centrare il punto a terra (piombino ottico) e un compensatore che serve a correggere la non perfetta verticalit\u00e0 dello strumento."}
{"id": "363214", "revid": "4507", "url": "https://it.wikipedia.org/wiki?curid=363214", "title": "Quinto Sesto", "text": ""}
{"id": "363215", "revid": "287204", "url": "https://it.wikipedia.org/wiki?curid=363215", "title": "Brusselatore", "text": ""}
{"id": "363220", "revid": "1543377", "url": "https://it.wikipedia.org/wiki?curid=363220", "title": "Lahar (mitologia)", "text": "Lahar \u00e8 il dio del bestiame nella mitologia sumera. Insieme alla sorella Ashnan, dea del grano, \u00e8 creato in modo che gli dei Anunnaki possano avere nutrimento e vestiti."}
{"id": "363228", "revid": "287204", "url": "https://it.wikipedia.org/wiki?curid=363228", "title": "Madame de Stael", "text": ""}
{"id": "363235", "revid": "466539", "url": "https://it.wikipedia.org/wiki?curid=363235", "title": "Cremlino di Mosca", "text": "Il Cremlino di Mosca \u00e8 una cittadella fortificata posta nel centro geografico e storico della citt\u00e0 di Mosca, sulla riva sinistra del fiume Moscova, sulla collina Borovickij. \u00c8 la parte pi\u00f9 antica della citt\u00e0 ed \u00e8 sede delle istituzioni governative nazionali della Russia, nonch\u00e9 uno dei pi\u00f9 importanti complessi artistici e storici della nazione.\nQuello di Mosca non \u00e8 l'unico cremlino della Russia, bench\u00e9 all'estero quello moscovita sia \"il Cremlino\" per antonomasia, essendo il pi\u00f9 grande e importante di tutta la Russia. La parola russa \u043a\u0440\u0435\u043c\u043b\u044c (cirillico russo per \"kreml'\") significa fortezza e sono molte le citt\u00e0 russe sviluppatesi nel corso della storia attorno al proprio cremlino.\nLa parte occidentale del Cremlino \u00e8 circondata dai \"Giardini di Alessandro\" (\u0410\u043b\u0435\u043a\u0441\u0430\u043d\u0434\u0440\u043e\u0432\u0441\u043a\u0438\u0439 \u0441\u0430\u0434), uno dei primi parchi urbani moscoviti.\nStoria.\nI primi insediamenti umani nel territorio che ospita il Cremlino risalgono all'et\u00e0 del bronzo (secondo millennio a.C.). Sul sito dove sorge la Cattedrale dell'Arcangelo Michele sono stati rinvenuti reperti di un insediamento risalente alla prima et\u00e0 del ferro (seconda met\u00e0 del primo millennio a.C.).\nIl Cremlino nacque come fortificazione dell'insediamento che sorgeva sulla collina Borovickij, in prossimit\u00e0 della confluenza del torrente Neglinnaja nella Moscova. Le pi\u00f9 antiche menzioni del Cremlino nelle cronache dell'epoca risalgono al 1147. Le prime fortificazioni vengono erette nel 1156, per una lunghezza complessiva di circa 700 metri. Dal 1264 diviene la residenza dei principi di Mosca.\nNel XIV secolo il territorio del Cremlino si allarga attraverso la realizzazione di palizzate di tronchi di quercia che nel 1367 verranno sostituite da mura e torri di pietra bianca.\nFra i secoli XIII e XIV furono costruite le prime chiese in pietra e durante la seconda met\u00e0 del XV secolo l'intero Cremlino viene ricostruito. Il suo centro divenne la \"Piazza delle Cattedrali\", delimitata dalla Cattedrale della Dormizione (1475-79), dalla basilica Blagove\u0161\u010denskij (1484-89), dal Palazzo Granovitij a cura degli architetti italiani Aristotele Fioravanti, Marco Ruffo e dallo svizzero-italiano Pietro Antonio Solari (1487-91), dalla Cattedrale dell'Arcangelo Michele (1505-08), con la cripta dei principi e degli zar russi, e dal campanile Ivan Velikij.\nNegli anni 1485-95, sotto Ivan III, su progetto dell'architetto Aristotele Fioravanti furono ricostruite le strutture fortificate. Comparvero nuove mura e torri, pi\u00f9 alte e pi\u00f9 spesse delle precedenti, di mattoni rossi. Negli anni 1508-16, sul luogo oggi occupato dalla Piazza Rossa fu scavato un fosso, riempito con l'acqua del torrente Neglinnaja. Il Cremlino divenne una fortezza pressoch\u00e9 inespugnabile, circondata dall'acqua su tutti i lati.\nTra i secoli XVII e XIX vi vengono costruiti edifici non religiosi e l'insieme della cittadella raggiunge una sua logica completezza. Nel 1635-36 viene costruito il palazzo Teremnoy (\"\u0422\u0435\u0440\u0435\u043c\u043d\u043e\u0439 \u0434\u0432\u043e\u0440\u0435\u0446\") accanto al Palazzo Granovitij. Nel XVII secolo le torri del Cremlino vengono completate ed assumono quello che \u00e8 il loro aspetto odierno.\nNel periodo 1702-36 viene costruito il grande palazzo dell'arsenale, alla direzione gli architetti D. Ivanov e Ch. Konrad e la supervisione di Michail Ivanovi\u010d \u010coglokov. Tra il 1776 ed il 1787 viene eretto il palazzo del Senato, i lavori furono diretti da Matvej F\u00ebdorovi\u010d Kazakov.\nNel 1812 Mosca e il Cremlino sono assediati dall'esercito francese di Napoleone Bonaparte. Ritirandosi, Napoleone diede l'ordine di minare e far saltare tutte le costruzioni del Cremlino. Le cariche in maggioranza non esplosero, tuttavia le perdite furono comunque notevoli: crollarono le torri \"Vodovoznaja\", \"Petrovskaja\" e \"Pervaja bezimjannaja\", furono danneggiate seriamente la torre dell'arsenale e l'area prospiciente il campanile Ivan Velikij. La ricostruzione dei danni occup\u00f2 vent'anni di lavori, dal 1815 al 1836.\nL'idea di costruire il Gran Palazzo del Cremlino (\"\u0411\u043e\u043b\u044c\u0448\u043e\u0439 \u041a\u0440\u0435\u043c\u043b\u0451\u0432\u0441\u043a\u0438\u0439 \u0434\u0432\u043e\u0440\u0435\u0446\") nasce a met\u00e0 del XVIII secolo. Il palazzo sorge sulla pendice meridionale del colle, disposto parallelo al fiume. Vengono presentati per la sua realizzazione diversi progetti, opere degli architetti V. I. Ba\u017eenov, Matvej F\u00ebdorovi\u010d Kazakov, Nikolaj L'vov e V. P. Stasov, ma solo il progetto di Konstantin Adreevi\u010d Ton viene accettato e realizzato negli anni 1839-49. Suo anche il progetto del Palazzo dell'Armeria, costruito negli anni 1844-51.\nCon l'avvento dell'Unione Sovietica il Cremlino diventa uno dei simboli del nuovo corso, tra il 1935 ed il 37, le aquile bicipiti poste sulla sommit\u00e0 delle principali torri del Cremlino (Spasskaja, Nikolskaja, Troickaja, Borovickaja e Vodovosnaja) vengono sostituite da stelle di rubino a cinque punte del diametro di 3 - 3,75 metri. Negli anni 1959-61 viene costruito il Palazzo dei congressi del Cremlino (\"\u041a\u0440\u0435\u043c\u043b\u0451\u0432\u0441\u043a\u0438\u0439 \u0414\u0432\u043e\u0440\u0435\u0446 \u0441\u044a\u0435\u0437\u0434\u043e\u0432\"), oggi \"Palazzo statale del Cremlino\" (\"\u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u041a\u0440\u0435\u043c\u043b\u0451\u0432\u0441\u043a\u0438\u0439 \u0434\u0432\u043e\u0440\u0435\u0446\").\nDal 1955 il Cremlino \u00e8 stato aperto ai visitatori, diventando un museo a cielo aperto di cui \u00e8 attualmente direttrice Elena Gagarina, figlia del cosmonauta Jurij Gagarin.\nNel 1990 l'UNESCO dichiara il Cremlino patrimonio dell'umanit\u00e0.\nArchitettura del Cremlino.\nMura e torri.\nLe attuali cinta murarie e torri sono state costruite tra il 1485 ed il 1495. L'intero sviluppo delle mura \u00e8 di 2.235 metri, l'altezza varia tra i 5 e i 19 metri, lo spessore tra i 3,5 e i 6,5 metri. Le mura delimitano un'area di forma triangolare irregolare.\nLungo le mura sono disposte venti torri. Le tre che occupano i vertici del triangolo hanno sezione rotonda, le altre quadrata. La torre pi\u00f9 alta, la \"Troitskaja\", misura 80 metri.\nIl triangolo irregolare del muro del Cremlino racchiude una superficie di 275.000 metri quadrati (27,5 ha)."}
{"id": "363246", "revid": "1632387", "url": "https://it.wikipedia.org/wiki?curid=363246", "title": "At the Gates", "text": "Gli At the Gates sono un gruppo melodic death metal svedese fondato nel 1990 e scioltosi nel 1996. La band si \u00e8 riunita nel 2007 per sostenere un tour mondiale, per poi ritornare in attivit\u00e0 nel 2010.\nGli At the Gates sono considerati una delle band che gettarono le fondamenta per il classico suono death metal di G\u00f6teborg.\nStoria.\nLa band venne formata nel 1990, dopo lo scioglimento dei Grotesque, combinando la velocit\u00e0 e le ritmiche martellanti del thrash metal con la violenza della scena death metal americana e svedese (Entombed, Septic Broiler, ecc.), un certo nichilismo derivato dal black metal, una rabbia \"hardcore\" come stessa dichiarazione del cantante e un approccio pi\u00f9 melodico e in un certo senso \"sensibile\" tipico delle band scandinave, creando un sound unico per l'underground dell'epoca. Infatti, gli At The Gates sono considerati fra gli artefici del Melodic death metal, e uno dei gruppi che hanno popolarizzato il genere (assieme ai Dark Tranquillity e gli In Flames, anche inventori del cosiddetto \"stile Gothenburg)\".\nSe nel 1993, con \"With Fear I Kiss the Burning Darkness\", la band veniva gi\u00e0 definita dalla critica come \"di grosso calibro\", il loro disco pi\u00f9 famoso, \"Slaughter of the Soul\", venne pubblicato nel 1995.\nQuando gli At The Gates si sciolsero, nel 1996, il batterista Adrian Erlandsson, il bassista Jonas Bj\u00f6rler ed il chitarrista Anders Bj\u00f6rler formarono i The Haunted, mentre il cantante Tomas Lindberg divenne il leader di diversi gruppi, come gli Skitsystem, i Disfear, i The Crown, i Lock Up, i Nightrage ed i The Great Deceiver. In seguito Adrian Erlandsson lasci\u00f2 i The Haunted per divenire il batterista del gruppo black metal Cradle of Filth.\nIl 18 ottobre 2007 viene annunciato che la band verr\u00e0 riformata per alcuni concerti nell'estate 2008, fra i quali il Wacken Open Air, il Ruis Rock, il Bloodstock Open Air ed il nostrano Gods of Metal."}
{"id": "363256", "revid": "15756", "url": "https://it.wikipedia.org/wiki?curid=363256", "title": "Dafydd ap Llywelyn", "text": "La primogenitura contesa.\nDafydd nacque attorno al 1215 nel castello di Hen Blas, nel Flintshire, unico figlio di Giovanna del Galles (circa 1191-2 febbraio 1237) (figlia di Giovanni d'Inghilterra) e di Llywelyn il Grande. Un accordo esistente fra Llywelyn e Giovanni stipulato nel 1211 prevedeva che non sarebbero stati generati figli in quel momento, motivo per cui gli storici tendono a posizionare la data di nascita di Dafydd attorno al 1215. Se Dafydd era l'unico figlio maschio legittimo, Llywleyn ne aveva uno illegittimo e per giunta maggiore del fratellastro, Gruffydd ap Llywelyn Fawr, che, con la legge gallese dalla sua, avanz\u00f2 pretese di primogenitura per il trono del Gwynedd. Sulla disputa intervenne lo zio dei due giovani, Enrico III d'Inghilterra, che dichiar\u00f2 la legittimit\u00e0 di Dafydd quale erede nel 1220, legittimit\u00e0 che venne anche sancita dal pontefice.\nIl conflitto con Enrico III.\nNonostante questi illustri appoggi Gruffyd aveva numerosi sostenitori e quando Joan mor\u00ec nel 1237 Dafydd perse la sua principale sostenitrice e ricorse quindi all'aiuto di Ednyfed Fychan (circa 1170-1246) Siniscalco del Gwynedd e detentore di grande influenza politica nel regno. Sempre nel 1237 Llywelyn si ammal\u00f2 gravemente ed il figlio dovette subentrargli nella conduzione del principato del Galles, Dafydd di fatto govern\u00f2 il Gwynedd fino al 1240 anno della morte del padre. Bench\u00e9 Enrico III si fosse dimostrato disponibile a riconoscerlo come legittimo sovrano non voleva permettergli di trattenere le terre conquistate dal padre oltre i loro confini e con il deteriorarsi della situazione diplomatica Dafydd cominci\u00f2 a considerare l'idea di allearsi con qualche altro nobile contro Enrico e per questo mand\u00f2 un ambasciatore presso Luigi IX di Francia. Nel 1241 Enrico invase il Gwynedd e dopo una breve campagna militare Dafydd fu costretto a sottomettersi, venne quindi stipulato il Trattato di Gwerneigron secondo il quale doveva rinunciare ad ogni conquista esterna al proprio regno e consegnare il fratellastro Gruffyd nelle mani del re inglese che lo avrebbe imprigionato. Probabilmente Enrico pens\u00f2 che Gruffyd poteva rivelarsi una buona arma contro Dafydd se fosse riuscito a rivoltarli definitivamente l'uno contro l'altro, ma il suo piano fall\u00ec perch\u00e9 Gruffyd mor\u00ec attorno al marzo 1244 durante un tentativo di fuga dalla Torre di Londra.\nLa morte del fratellastro liber\u00f2 Dafydd dalla catena che lo legava a Enrico e si alle\u00f2 immediatamente con altri nobili Gallesi per attaccare i domini inglesi in Galles. Dafydd incamer\u00f2 diversi successi militari e nella primavera del 1245 conquist\u00f2 il castello di Mold e probabilmente anche quello di Dyserth, Enrico contrattacc\u00f2 attaccando il Gwynedd, ma soffr\u00ec di una grave disfatta combattendo in uno stretto passo contro gli uomini di Dafydd. Imperterrito il sovrano inglese prosegu\u00ec fino al fiume Conwy dove cominci\u00f2 a costruire un nuovo castello presso Deganwy.\nDafydd intanto portava avanti relazioni diplomatiche con il Vaticano e Papa Innocenzo IV riconobbe la legittimit\u00e0 dei diritti che egli vantava per il Galles del nord, decisione che, nello stesso 1245, venne ribaltata a seguito di una densa attivit\u00e0 diplomatica da parte di Enrico. I combattimenti intanto continuavano e venne raggiunta una tregua soltanto nell'autunno dello stesso anno, la tregua resse per tutto l'inverno fino alla morte improvvisa di Dafydd avvenuta il 25 febbraio 1246 presso il villaggio di Abergwyngregyn.\nDafydd venne sepolto presso l'abbazia di Aberconwy insieme al padre.\nIl matrimonio sterile.\nL'unione fra Dafydd ed Isabella de Braose (1222circa-1248), figlia di Guglielmo di Braose non gener\u00f2 eredi, anche se pare che avesse almeno un figlio illegittimo tale Dafydd ap Llywelyn che cerc\u00f2 inutilmente di salire al trono. Maggiore fortuna ebbero i figli del defunto Gruffyd, il trono del Gwynedd venne ereditato dal suo primogenito Llywelyn Ein Llyw Olaf ap Gruffydd che divise il regno con il fratello Owain Goch ap Gruffydd. Entrambi continuarono a combattere contro Enrico fino al 1247 quando lo incontrarono a Woodstock e raggiunsero un accordo, anche se al prezzo della perdita di numerose terre."}
{"id": "363275", "revid": "1833487", "url": "https://it.wikipedia.org/wiki?curid=363275", "title": "Arturo (nome)", "text": "Origine e diffusione.\nIl nome \"Arturo\" pu\u00f2 essere di derivazione greca o celtica, risalendo alle stesse radici indo-europee riferentisi alle costellazioni del polo nord celeste roteanti intorno alla stella polare: il Grande Carro e l'Orsa Maggiore.\nIl nome greco \u0391\u03c1\u03ba\u03c4\u03bf\u03cd\u03c1\u03bf\u03c2 (\"Arktouros\") ha come radice \u1f04\u03c1\u03ba\u03c4\u03bf\u03c2 (\"\u00e1rktos\") che significa sia \"nord\" che \"orso\" (l'Orsa Maggiore). D\u00e0 il nome a una stella della costellazione di Bootes, Arturo, e pu\u00f2 significare \"Guardiano del Nord\", \"Guardiano dell'Orsa\" oppure \"Coda dell'Orsa\", da \u1f04\u03c1\u03ba\u03c4\u03bf\u03c2 pi\u00f9 \u03bf\u1f56\u03c1\u03bf\u03c2 (\"ouros\", \"guardiano\") oppure \u03bf\u1f50\u03c1\u03ac (\"our\u00e0\", \"coda\"). La stella Arturo pu\u00f2 essere considerata sulla sfera celeste come il prolungamento dell'arco formato da tre stelle dell'Orsa Maggiore, la \"coda dell'Orsa\" per l'appunto, e verosimilmente era considerata nell'antichit\u00e0 parte integrante del Grande Carro. La derivazione del nome direttamente da quello della stella Arturo ha trovato tuttavia accoglienza limitata fra gli studiosi..\nArturo pu\u00f2 essere anche un adattamento del nome gentilizio latino \"Artorius\", di origine messapica o etrusca, che probabilmente condivide l'etimologia del nome della dea celtica Artio raffigurata insieme a un orso: infatti parole come il gallico \"artos\", l'antico irlandese \"art\" o il gallese \"arth\" significano \"orso\".\nUn'altra ipotesi fa derivare Arturo direttamente dal celtico \"Arto-wiros\" che significa \"uomo dell'Orsa\", come composto di \"artos\" (orso\") e \"viros\" (\"uomo\"); il secondo elemento viene talvolta ricondotto anche a \"rigos\" (\"re\"). Tuttavia questo nome composto darebbe origine ad \"Artgur\" in gallese antico ed \"Arthwr\" in gallese medio e moderno, mentre nelle poesie gallesi compare solamente \"Arthur\" (variante di \"Arturo\") in rima con parole terminanti in \"-ur\", non in \"-wr\", a conferma del fatto che il secondo elemento del nome non pu\u00f2 essere \"-[g]wr\" (\"uomo\").\nA proposito della sua diffusione, il nome \u00e8 molto noto per essere stato portato dal protagonista del ciclo arturiano, re Art\u00f9; in Inghilterra entr\u00f2 nell'uso comune nel Medioevo, grazie alle storie di tale ciclo, e nel XIX secolo ebbe un notevole aumento di diffusione.\nOnomastico.\nL'onomastico si pu\u00f2 festeggiare il 15 novembre in memoria del beato Richard Whiting, chiamato anche \"Arturo di Clastonburgh\", ultimo abate di Glastonbury e martire. Si ricordano con questo nome anche altri due beati, Arturo Bell, martire a Londra, onorato l'11 dicembre, e Arturo Ros Montalt, padre di famiglia e martire a Valencia, commemorato il 28 agosto."}
{"id": "363277", "revid": "100615972", "url": "https://it.wikipedia.org/wiki?curid=363277", "title": "Trattato italo-etiope del 1928", "text": "Il trattato italo-etiope del 1928 fu un accordo di pace stipulato durante il periodo del colonialismo italiano in Africa, fra la fine del XIX secolo e l'inizio del XX secolo.\nStoria.\nIl trattato venne firmato nell'agosto 1928 ad Addis Abeba da Giuliano Cora in nome del re d'Italia Vittorio Emanuele III e dal Ras Tafari Makonnen (futuro Imperatore d'Etiopia 2 novembre 1930, incoronato con il nome di Haile Selassie I) per la regina d'Etiopia Zawdit.\nContenuto.\nEsso defin\u00ec i confini fra la Somalia italiana e l'Etiopia; il trattato prevedeva tre fasi da seguire in caso di contese territoriali fra Italia ed Etiopia: trattative, conciliazione e arbitrato. Se la procedura delle \"tre fasi\" non avesse risolto lo scontro, le due parti avrebbero potuto ricorrere alla Societ\u00e0 delle Nazioni che sarebbe subentrata solo se tutte e tre le fasi fossero state esaurite e non si fosse giunti ad un accordo.\nPer quanto concerne la definizione dei confini tra i territori dei due stati, non si giunse ad un accordo definitivo. Ci\u00f2 contribu\u00ec al crescere della tensione tra l'Italia e l'Abissinia, che manifestavano entrambe aggressivi intenti espansionistici: Mussolini ambiva a unificare territorialmente Eritrea e Somalia, mentre il Negus aspirava a ottenere uno sbocco sul mare per il proprio impero. Tale situazione, della quale l'incidente di Ual Ual rimane caso emblematico, sfoci\u00f2 prima nella crisi abissina (che comport\u00f2 un richiamo ufficiale della Societ\u00e0 delle Nazioni rivolto a entrambi i contendenti) e poi, nel 1935, nella guerra d'Etiopia."}
{"id": "363284", "revid": "174925", "url": "https://it.wikipedia.org/wiki?curid=363284", "title": "Baccio", "text": "Origine e diffusione.\nNome diffusissimo in epoca medievale, oggi usato solo in Toscana; originariamente, si trattava di un ipocoristico di altri nomi alterati in \"-accio\", quali Bartolomeaccio o Bartolaccio, Iacobaccio, Bindaccio, Fortebraccio e via dicendo.\nOnomastico.\nIl nome \u00e8 adespota, ossia privo di santo patrono; l'onomastico pu\u00f2 essere festeggiato il 1\u00ba novembre, festa di Ognissanti o, eventualmente, lo stesso giorno del nome da cui \u00e8 fatto derivare."}
{"id": "363289", "revid": "34833", "url": "https://it.wikipedia.org/wiki?curid=363289", "title": "Alexander Koj\u00e8ve", "text": ""}
{"id": "363291", "revid": "767487", "url": "https://it.wikipedia.org/wiki?curid=363291", "title": "Cafiero (nome)", "text": "Origine e diffusione.\n\u00c8 un nome di chiara matrice ideologica, adottato in onore del rivoluzionario e anarchico Carlo Cafiero; il suo cognome derivava dall'arabo \u0643\u0627\u0641\u0631 (\"k\u0101fir\"), indicante una persona non musulmana.\nOnomastico.\nNessun santo porta questo nome, che quindi \u00e8 adespota; l'onomastico ricorre il 1\u00ba novembre, giorno di Ognissanti."}
{"id": "363296", "revid": "47767", "url": "https://it.wikipedia.org/wiki?curid=363296", "title": "Candeloro (nome)", "text": "Origine e diffusione.\nDeriva da un nome medievale, che era tadizionalmente dato ai bambini nati il giorno della festa cristiana della Candelora; questa ricorrenza trae il suo nome dal latino \"festa candelorum\", ossia \"festa delle candele\". Si tratta quindi di un nome del tutto analogo allo spagnolo Candelaria.\n\u00c8 un nome di scarsa diffusione, di cui si contavano circa 1500 occorrenze negli anni settanta; \u00e8 proprio del Sud Italia, e in particolare della Sicilia e della Puglia. \nOnomastico.\nL'onomastico si festeggia il 2 febbraio, festivit\u00e0 della purificazione della Madonna, ossia la Candelora."}
{"id": "363299", "revid": "48344", "url": "https://it.wikipedia.org/wiki?curid=363299", "title": "Opere teatrali", "text": ""}
{"id": "363300", "revid": "2025004", "url": "https://it.wikipedia.org/wiki?curid=363300", "title": "Joinville", "text": ""}
{"id": "363303", "revid": "47767", "url": "https://it.wikipedia.org/wiki?curid=363303", "title": "Carola", "text": ""}
{"id": "363308", "revid": "93556", "url": "https://it.wikipedia.org/wiki?curid=363308", "title": "Carolina (nome)", "text": "Varianti.\nForme alterate e ipocoristiche.\nIl nome ha dato origine nelle varie lingue a un gran numero di forme ipocoristiche e, meno frequentemente, alterate. Oltre a Lina, presente sia in italiano sia in diverse altre lingue (anche con alcune varianti), si contano:\nOrigine e diffusione.\n\u00c8 un diminutivo di Carola, a sua volta una variante di Carla. Derivano quindi, in buona sostanza, dal latino medievale \"Carolus\", proveniente dalla radice germanica \"carl\" (\"uomo\", \"marito\", \"maschio\", e pi\u00f9 avanti \"uomo libero\"). Il suo significato viene talvolta interpretato come \"forte\", \"valente\" o come \"donna libera\".\nL'ampia diffusione del nome (ben maggiore di quella di Carola da cui deriva) \u00e8 dovuta alla fama di svariate regine, principesse e nobildonne che l'hanno portato. Il nome \u00e8 portato da due stati degli Stati Uniti, la Carolina del Nord e la Carolina del Sud, che prendono il nome da Carlo I d'Inghilterra.\nOnomastico.\nIl nome non ha santa patrona, ma si contano alcune beate cos\u00ec chiamate, commemorate alle date seguenti: \nIn alternativa, l'onomastico pu\u00f2 essere festeggiato lo stesso giorno del nome Carlo (ossia solitamente il 4 novembre in memoria di san Carlo Borromeo)."}
{"id": "363313", "revid": "767487", "url": "https://it.wikipedia.org/wiki?curid=363313", "title": "Coccinelle (artista)", "text": "Biografia.\nDebuttante nel mondo dello spettacolo nel 1953 come travestito, si sottopose nel 1958 a Casablanca (in Marocco) a un intervento di vaginoplastica per riassegnare chirurgicamente il proprio sesso; in seguito, pot\u00e9 legalmente cambiare il nome da Jacques Charles in Jacqueline Charlotte e sposare il suo partner, il giornalista Francis Bonnet, nel 1960 nella Cattedrale di Notre-Dame di Parigi. Il suo caso, all'epoca nuovissimo, venne discusso dalla stampa di tutto il mondo, analogamente a quanto avvenne con i casi quasi coevi di Christine Jorgensen e di Roberta Cowell.\nNel 1964 si esibisce all'Olympia. Dal 1970 inizier\u00e0 una serie di tourn\u00e9e in giro per il mondo. Dal 1978 si stabilisce in Germania e nel 1987 torna a Parigi. Redige anche un'autobiografia, intitolata \"Coccinelle par Coccinelle\". Nel 1990 le viene proposto uno spettacolo che racconta la sua vita e di cui lei \u00e8 la \"vedette\". Tuttavia, nel momento in cui scoppia la Guerra del Golfo, lo spettacolo affonda per mancanza di finanziamenti. Dal 1994 si esibisce a Marsiglia. Sei anni dopo, infine, si ritira quasi del tutto dal mondo dello spettacolo. Muore a Marsiglia nel 2006 a 75 anni.\nDoppiatori.\nNei film italiani Coccinelle \u00e8 stata doppiata da:"}
{"id": "363317", "revid": "47767", "url": "https://it.wikipedia.org/wiki?curid=363317", "title": "Cuniberto (nome)", "text": "Origine e diffusione.\n\u00c8 giunto in italiano medievale tramite il latino \"Cunipertus\", derivato dal nome germanico \"Kunibert\", composto dalle radici \"kuni\" (\"clan\", \"famiglia\", da cui anche Cunegonda) oppure \"kuhn\" (\"valoroso\") e \"beraht\" (\"brillante\", \"illustre\"); il significato pu\u00f2 quindi essere \"illustre e coraggioso\", oppure \"uomo di nobile stirpe\", o ancora \"chiaro per ardimento\".\nIl nome Kuno pu\u00f2 in alcuni casi rappresentare un diminutivo di Cuniberto.\nOnomastico.\nL'onomastico si festeggia il 12 novembre, in memoria di san Cuniberto, vescovo di Colonia; lo stesso giorno si ricorda anche il re longobardo Cuniperto, figlio di Pertarito."}
{"id": "363321", "revid": "110157", "url": "https://it.wikipedia.org/wiki?curid=363321", "title": "Ciriaco", "text": "Origine e diffusione.\nDal nome greco \u039a\u03c5\u03c1\u03b9\u1fb6\u03ba\u03bf\u03c2 (o \u039a\u03c5\u03c1\u03b9\u03b1\u03ba\u03cc\u03c2, \"Kyriakos\") che, composto dal termine \u03ba\u03cd\u03c1\u03b9\u03bf\u03c2 (kyrios, \"signore\") combinato con il suffisso -\u03b1\u03ba\u03bf\u03c2 (\"-akos\", dal valore aggettivale), pu\u00f2 essere tradotto come \"[uomo] del Signore\", \"soggetto al Signore\" o \"consacrato al Signore\". Il significato, in breve, \u00e8 analogo a quello del nome Domenico.\nOnomastico.\nL'onomastico viene generalmente festeggiato il 4 maggio per i cattolici e il 14 aprile per gli ortodossi in memoria di san Ciriaco di Gerusalemme, vescovo e martire. Sono altres\u00ec numerosi i santi e i beati che portano questo nome e, tra gli altri, si possono ricordare:"}
{"id": "363323", "revid": "729019", "url": "https://it.wikipedia.org/wiki?curid=363323", "title": "Castello di Neuschwanstein", "text": "Il castello di Neuschwanstein (in tedesco \"Schloss Neuschwanstein\", : ) \u00e8 un castello costruito alla fine del XIX secolo e situato nel sud-ovest della Baviera nei pressi di F\u00fcssen, nella localit\u00e0 di Schwangau, di fronte al castello di Hohenschwangau.\nIl nome tedesco \"Neuschwanstein\" pu\u00f2 essere tradotto in italiano come \"Nuova pietra del Cigno\", con possibile richiamo all'idea di \"Nuova roccaforte del Cigno\"; tale nome \u00e8 collegato infatti alla sua costruzione nel territorio di Schwangau - \"Contea del Cigno\" - avvenuta successivamente rispetto ad altri castelli pi\u00f9 antichi.\nCommissionato dal re Ludovico II di Baviera come ritiro personale ed omaggio al genio del musicista Richard Wagner da lui particolarmente amato, Ludovico pag\u00f2 per la costruzione del palazzo coi propri fondi senza accedere al tesoro di Stato. Il re amava rimanere isolato dal mondo e questo luogo era divenuto per lui un rifugio personale, ma dopo la sua morte nel 1886 esso fu aperto subito al pubblico, desideroso di visitare quello che veniva decantato come un progetto fantasioso.\nPu\u00f2 essere annoverato fra i castelli e le fortezze pi\u00f9 visitati in Europa: circa 1,4 milioni di visitatori all'anno, di cui 6000 al giorno solo in estate. \u00c8 aperto al pubblico dal 1886 e da allora \u00e8 stato visitato da 60 milioni di persone; \u00e8 stato proposto per le sette meraviglie del mondo moderno. Nel 2013 ne \u00e8 stato completato il restauro dopo 13 anni dall'inizio dei lavori.\nHa ispirato i castelli delle fiabe della Walt Disney, che lo prese a modello per alcuni tra i suoi pi\u00f9 celebri film d'animazione, tra cui \"Biancaneve e i sette nani\", \"Cenerentola\", \"La bella addormentata nel bosco\" e \"Rapunzel\". Ha ispirato il castello di Pandora della serie \"anime\" \"I Cavalieri dello zodiaco\". Nel castello sono stati ambientati innumerevoli film, ad esempio era il \"palazzo di Vulgaria\" nel film \"Chitty Chitty Bang Bang\"; appare, altres\u00ec, in alcune immagini de \"La grande fuga\", quando il tenente Hendley sorvola la zona con un aereo tedesco, mentre in Monuments Men vengono rinvenute al suo interno innumerevoli opere d\u2019arte trafugate. Il castello compare anche nel videogioco arcade \"Super Pang\" e nell'avventura grafica \"\".\nIl luogo.\nLa citt\u00e0 di Schwangau si trova ad un'altezza di 800\u00a0m ed \u00e8 posta al confine sud-occidentale dello Stato tedesco della Baviera. L'area circostante \u00e8 caratterizzata da una transizione tra le colline alpine della Baviera e della Svevia a sud (al confine austriaco) ed il paesaggio pi\u00f9 dolcemente collinare a nord.\nNel medioevo, tre erano i castelli presenti nell'area.\nUno era detto \"Castello di Schwanstein\". Nel 1832, il padre di Ludovico, Massimiliano II di Baviera compr\u00f2 le rovine di questo castello e vi fece costruire il neogotico Castello di Hohenschwangau. Terminato nel 1837, il palazzo divenne la residenza estiva della famiglia reale bavarese ed il suo figlio primogenito, Ludovico (nato nel 1845) trascorse gran parte della sua giovinezza proprio qui.\nLe rovine degli altri due castelli presenti nell'area erano note al principe ereditario che gi\u00e0 ne annota la presenza nel suo diario durante un'escursione nel 1859. Quando il giovane re ascese al trono nel 1864, questi diede inizio alla costruzione di un nuovo palazzo al posto dei due castelli in rovina. Ludovico chiam\u00f2 la sua nuova residenza \"Nuovo castello di Hohenschwangau\" (\"nuovo castello di \"contea del cigno\" alta\"), e fu solo dopo la sua morte che venne rinominato nel modo attuale.\nConcetto ed ethos.\nIl castello nel suo complesso si estende per 6.000 metri quadrati articolati su 4 piani e numerose torri, alte anche 80 metri. La posizione del castello \u00e8 sommamente scenografica: ai piedi di una montagna, poco distante da un lago, sul ciglio di una gola vertiginosa e in vista di un altro castello, immerso nella foresta.\nLa costruzione inizi\u00f2 sotto il regno di Ludovico II di Baviera conosciuto anche come \"il re matto Ludovico\". Il castello trae il suo nome da Lohengrin (inizialmente Loherangrin), il Cavaliere del Cigno (\"Schwanritter\") dell'opera di Richard Wagner e fu progettato dall'architetto Eduard Riedel, e dagli scenografi Christian Janck e G. Dollmann, sotto la stretta supervisione del Re committente. Infatti il castello pu\u00f2 essere considerato un monumento dedicato al compositore, amico e idolo del Re, che considerava l'opera di Wagner quasi alla stregua di una religione. Fra le abitudini del Re c'era quella di assistere da solo a teatro alle rappresentazioni delle opere di Wagner, che conosceva a memoria. Tuttavia, Richard Wagner non visit\u00f2 mai il castello di Neuschwanstein.\nLudovico II inviava le seguenti righe di ammirazione, nel maggio del 1868, all'adorato Richard Wagner:\nVengono qui menzionati quasi tutti gli aspetti del Neuschwanstein di Ludovico II. Ci\u00f2 a cui non si fa alcun riferimento \u00e8 invece la ragione politica: nel 1866 la Baviera, alleata con l'Austria, aveva perso la guerra contro la Prussia, in fase espansiva. La Baviera fu costretta ad accettare un'\"alleanza difensiva e offensiva\" che in caso di guerra toglieva al re la facolt\u00e0 di disporre del suo esercito. Con ci\u00f2, a partire dal 1866, Ludovico II non era pi\u00f9 un sovrano nel pieno esercizio delle sue funzioni. Questa limitazione rappresent\u00f2 la peggior disgrazia della sua vita. Nel 1867 inizi\u00f2 a progettare, con i suoi castelli, un regno tutto suo nel quale agire e potersi sentire come un vero re.\nTutte le sale sono decorate con motivi wagneriani ad eccezione della sala del trono. Pur essendo priva del trono (Ludovico II di Baviera mor\u00ec prima che il trono venisse completato), la sala possiede un'atmosfera sacrale a somiglianza di una cappella palatina. I motivi decorativi sono ispirati dall'arte bizantina.\nUna delle stanze del castello riproduce, in maniera molto realistica, una grotta con tanto di stalattiti e stalagmiti e, durante il regno di Ludovico II di Baviera, una cascata.\nRe Ludovico II era un re bavarese amante della bella vita, disinteressato alla politica, spendaccione e sognatore. Impegn\u00f2 tutto il suo patrimonio nella costruzione del castello, sovraintendendo ai lavori direttamente dal castello in cui ha trascorso l'infanzia, il vicino castello di Hohenschwangau. Nonostante ci\u00f2 egli abit\u00f2 per poco tempo e molto di rado in questa residenza. Diverse parti del castello mostrano elementi architettonici volutamente incompiuti oppure installazioni del gusto baroccheggiante. Venne dichiarato pazzo dal Consiglio di Stato (senza nemmeno una visita medica), fu imprigionato e da l\u00ec a breve anneg\u00f2, a soli 41 anni, in circostanze mai del tutto chiarite.\nLudovico, sospettando il complotto a suo danno, ordin\u00f2 al custode del castello di interdire le visite dei curiosi dopo la sua morte. Il castello di Neuschwanstein doveva essere infatti una residenza riservata al re e ad una ristrettissima cerchia di persone. Poche settimane dopo la morte del sovrano, il castello apr\u00ec le sue porte ai visitatori. \u00c8 tuttora uno dei luoghi pi\u00f9 visitati della Germania, in ogni stagione dell'anno.\nVicino a Neuschwanstein si trova la gola di P\u00f6llat, sormontata da un ponte (\"Marienbr\u00fccke\") alto 90 metri dal quale si pu\u00f2 godere di una vista sul castello e sulle montagne bavaresi.\nLa costruzione.\nNel 1868, le rovine dei due castelli medievali dell'area vennero completamente distrutte per far spazio al nuovo progetto sottoscritto dal re. La prima pietra della nuova fondazione venne posta il 5 settembre 1869; nel 1872 vennero completate le cantine del castello e nel 1876 era ormai terminato completamente il primo piano. Alla fine del 1882 il castello venne terminato anche ai piani superiori, ammobiliato cos\u00ec da permettere a Ludovico di alloggiarvi e constatare personalmente la prosecuzione dei lavori. Nel 1874, la conduzione degli impiegati civili pass\u00f2 da Eduard Riedel a Georg von Dollmann. Il tetto venne completato dal 1880 e nel 1884 il sovrano fu in grado di spostarsi direttamente nella nuova costruzione. In quello stesso anno la direzione del progetto pass\u00f2 a Julius Hofmann, dopo che Dollmann era caduto in disgrazia presso il sovrano.\nIl palazzo venne eretto con mattoni da costruzione convenzionali e direttamente realizzato sulla roccia viva dello sperone montuoso su cui insiste ancora oggi. La pietra bianca di cui venne rivestito esternamente proveniva da una cava vicina.\nI blocchi di arenaria del portale e delle finestre a bovindo provenivano da Schlaitdorf, nel W\u00fcrttemberg. Il marmo proveniva da Untersberg presso Salisburgo e venne usato per le finestre, gli archi, le colonne ed i capitelli.\nIl trasporto dei materiali da costruzione venne facilitato da un sistema di trasporto con carrucole per portare il materiale sino al sito della costruzione. Un ulteriore argano era utilizzato direttamente sul luogo di costruzione.\nPer circa due decenni il sito della costruzione fu il principale centro d'impiego della regione. Nel 1880, circa 200 muratori erano occupati sul sito, senza contare i rifornimenti e le persone ordinariamente impiegate al castello. Talvolta si lavorava anche di notte alla luce di lampade ad olio per accelerare i lavori. Del 1879/1880 \u00e8 una stima delle statistiche dei materiali da costruzione: 465 tonnellate di marmo di Salisburgo, 1550 tonnellate di arenaria, 400.000 mattoni e 2050 metri cubi di legname per i ponteggi.\nNel 1870, venne fondata addirittura una societ\u00e0 di assicurazione apposita per i lavoratori. Gli eredi dei morti durante la costruzione per incidenti vari (30 sono i casi menzionati nelle statistiche) ricevevano una piccola pensione per ripagarsi della perdita subita.\nNel 1884, il re fu in grado di spostarsi nel nuovo palazzo, e nel 1885 invit\u00f2 sua madre Maria a Neuschwanstein in occasione del suo 60\u00ba compleanno. La regina madre risiedeva al castello di Hohenschwangau, ma si disse che ella non fu contenta di queste nuove spese pazze del figlio e soprattutto del suo rapporto con Wagner. Dal 1886 il palazzo poteva definirsi in gran parte terminato.\nMalgrado la sua grandezza, Neuschwanstein non aveva spazi dedicati alla corte reale, ma conteneva solo gli appartamenti privati del re e per i suoi servitori. Ad ogni modo tutte le stanze \"di corte\" avevano pi\u00f9 intenti decorativi che residenziali: Ludovico II intese il palazzo come un proprio rifugio pi\u00f9 che come un luogo di rappresentanza. Ludovico II visse in totale solo 172 giorni della sua vita al castello, pochissimo se paragonato a molte altre sue residenze.\nL'architettura.\nL'effetto del castello di Neuschwanstein \u00e8 quello di un grande apparato scenico, sia all'esterno che all'interno. L'influenza del re \u00e8 ancora oggi molto presente nel progetto dal momento che fu egli stesso ad interessarsi personalmente ai disegni ed alle decorazioni. Un esempio di questa passione si pu\u00f2 ritrovare nei suoi commenti, o ordini, circa le pitture ad affresco sulle storie di Lohengrin: \"Sua Maest\u00e0 desidera che [...] la nave sia posta lontana dalla riva, che il collo di Lohengrin sia meno torto, che la catena che si snoda dalla barca al cigno sia d'oro e non di rose, ed infine che lo stile del castello visibile nella scena sia medievale\".\nL'insieme di stanze del castello consiste nella Sala del Trono, nella Camera da letto di Ludovico II, nella Sala dei Cantori e nella Grotta. L'interno e soprattutto la sala del trono di costruzione bizantino-araba riprendono le cappelle e le chiese del periodo regio siciliano normanno-svevo in Palermo relativo ai re di Germania Casa degli Hohenstaufen. Ovunque, il disegno del castello tributa onore alla leggenda tedesca di Lohengrin, il \"cavaliere del cigno\". Hohenschwangau, dove Ludovico aveva trascorso gran parte della sua giovinezza, presentava gi\u00e0 delle decorazioni di queste saghe, temi ripresi poi nelle opere di Richard Wagner. Altre stanze accolgono altre scene tratte da altre opere scritte da Wagner, di modo da far divenire l'intera struttura un teatro permanente dedicato alla musica ed alle arti. Molte delle stanze interne rimasero senza decorazione ed alla morte di Ludovico solo 14 erano le stanze completamente terminate.\nIl castello di Neuschwanstein \u00e8 composto da una serie di strutture individuali erette per una superficie di 150 metri di lunghezza su un picco roccioso. La struttura allungata della costruzione, con le sue numerose torri, pinnacoli ornamentali, balconate e sculture \u00e8 una vera e propria prosecuzione delle montagne circostanti nella forma. Seguendo lo stile neogotico, molte finestre sono bifore o trifore che permettono un'ottima visuale sul paesaggio circostante. A differenza di molti altri castelli che hanno assunto forme differenti a seconda delle varie campagne di costruzione intraprese in tempi diversi, Neuschwanstein venne pianificato intenzionalmente come asimmetrico ed eretto a passi consecutivi. Il castello tra l'altro manca di appropriate fortificazioni, suggerendo che le uniche torri presenti hanno funzione puramente decorativa.\nEsterno.\nIl complesso del palazzo \u00e8 fronteggiato da un ingresso con due torri gemelle ai fianchi, nettamente in contrasto col resto della struttura per i caratteristici mattoni rossi rispetto alla corte in pietra. La cornice dei tetti \u00e8 circondata da pinnacoli. Il piano superiore del cancello d'ingresso accoglie un balconcino sporgente che accolse la prima residenza di Ludovico II a Neuschwanstein, dalla quale egli occasionalmente poteva osservare il progredire dei lavori. Il pian terreno della struttura dispone di stalle per i cavalli.\nIl passaggio attraverso l'ingresso \u00e8 coronato dallo stemma reale bavarese e conduce direttamente nel cortile d'onore. Questo cortile \u00e8 disposto su due livelli, il pi\u00f9 basso definito ad est dall'ingresso ed a nord dalla cosiddetta Torre rettangolare. La parte a sud del cortile \u00e8 aperta per permettere di godere della vista del panorama circostante. Nella parte superiore del cortile, alla quale si giunge ancora oggi attraverso una scala, si trova un prolungamento di forma absidale proprio di fronte all'ingresso che era stato progettato per accogliere una cappella; questa chiesa a tre navate, mai costruita, doveva essere lunga 90 metri ed oggi sul terreno del cortile ne \u00e8 stata riprodotta la planimetria in pietra a grandezza naturale con mattonelle di colore bianco vivo.\nLa struttura che unisce oggi i due livelli del cortile \u00e8 la cosiddetta Torre Rettangolare (45\u00a0m). dalla cui solida piattaforma superiore si pu\u00f2 godere del panorama circostante. Dietro di essa e per tutto il lato nord si trova la cosiddetta Casa dei Cavalieri, collegata con la Torre Rettangolare e con l'ingresso da una serie di gallerie continue e da numerose arcate cieche sul cortile d'onore. Dal punto di vista romantico del castello, la Casa dei Cavalieri doveva essere il luogo di residenza deputato per i fedelissimi servitori del sovrano, mentre di fatto essa accoglieva all'interno stanze di servizio ed alcune stanze. La Dimora delle Dame, proprio di fronte alla Casa dei Cavalieri, non venne mai usata per questo scopo ma anch'essa costituisce una serie di locali di servizio sul lato sud del cortile. Entrambe le strutture riprendono le forme del Castello di Antwerp che compare nel primo atto del \"Lohengrin\" di Wagner.\nIl lato ovest del cortile d'onore \u00e8 delimitato dal castello vero e proprio. Esso \u00e8 l'unica vera area residenziale del complesso e contiene le sale del re e della servit\u00f9. La struttura si presenta come due strutture di forma cuboidale incassate tra loro ad angoli sfalsati (per seguire la forma dello sperone roccioso su cui sorge il castello). Agli angoli di giunzione, per addolcire e distogliere il senso di distacco tra le due strutture, si trovano de alte torri di cui la pi\u00f9 alta (quella a nord) si attesta a 65 metri. Terminate da tetti poliformici, entrambe le torri traggono ispirazione dal Castello di Pierrefonds. L'intero complesso \u00e8 sormontato da miriade di pinnacoli e camini ornamentali, mentre il fronte sul cortile d'onore presenta due splendidi affreschi con la scena di San Giorgio nell'atto di uccidere il drago. La punta del tetto ad occidente (interna) \u00e8 decorata con un leone in rame, mentre quella ad oriente (esterna) \u00e8 decorata con la figura di un cavaliere.\nInterno.\nUna volta completato, il palazzo presentava 200 stanze interne, incluse aree per gli ospiti e per la servit\u00f9, oltre ad aree di servizio e per la logistica. Ad ogni modo, alla morte di Ludovico II, solo 15 stanze erano state completamente terminate. Nel primo piano, il palazzo accomodava le stanze amministrative e della servit\u00f9. Le stanze ufficiali del sovrano occupavano il terzo piano, mentre il quarto era quasi completamente assorbito dalla \"Sala dei Cantori\".\nMalgrado l'aspetto neogotico, il palazzo venne riempito di tutti i comfort e le innovazioni tecniche conosciute alla fine del XIX secolo. Tra le curiosit\u00e0 pi\u00f9 rilevanti vi era un sistema elaboratissimo di campanelli per la servit\u00f9 e numerose linee telefoniche. Le cucine si servivano di camini Rumford che erano in grado di autoregolarsi sul calore e la cui aria calda era utilizzata per il riscaldamento centralizzato del castello. Le toilettes disponevano di acqua corrente con scarico automatico.\nLa stanza pi\u00f9 grande del palazzo \u00e8 certamente la Sala dei Cantori, seguita per estensione dalla Sala del Trono. La Sala dei Cantori (27 x 10\u00a0m) \u00e8 collocata ad est, al quarto piano, proprio sopra gli appartamenti reali. Essa venne concepita come l'unione di due stanze presenti nel castello di Wartburg: la Sala dei Cantori e la Sala da Ballo. Questo fu il progetto favorito del re per questo palazzo. La stanza, di forma rettangolare, \u00e8 decorata con scene tratte dalle storie di Lohengrin e Parsifal. Il lato pi\u00f9 lungo \u00e8 terminato da una galleria coronata da una tribuna, sempre sul modello di quella di Wartburg. Il lato ovest \u00e8 terminato da un palco con una serie di arcate conosciuto come \"S\u00e4ngerlaube\". La Sala dei Cantori non venne concepita per accogliere le feste di corte ma piuttosto come la Sala del Trono, essa appariva pi\u00f9 come un monumento calpestabile all'amore ed alla cultura cavalleresca tipici del medioevo. La prima performance in questa sala ebbe luogo nel 1933 in occasione del 50\u00ba anniversario della morte di Wagner.\nLa Sala del Trono (20 x 12\u00a0m) \u00e8 situata nell'ala ovest del castello. Con la sua altezza di 13 metri essa occupa sia il terzo che una parte del quarto piano. Julius Hofmann la modell\u00f2 sulla base della Allerheiligen-Hofkirche della Residenza di Monaco. Su tre lati \u00e8 circondata da arcate colorate che culminano in un'abside ove si trovava il trono regale, quasi a riprendere le forme di una chiesa. L'abside stessa, infatti, era circondata dalle figure di Ges\u00f9 e dei Dodici apostoli, oltre che dalle rappresentazioni di sei re canonizzati (San Luigi IX di Francia, Santo Stefano d'Ungheria, Sant'Edoardo il Confessore d'Inghilterra, San Venceslao di Boemia, Sant'Olav di Norvegia e l'imperatore Sant'Enrico II il Santo), proprio perch\u00e9 per Ludovico II la regalit\u00e0 era sacra ed egli era intenzionato a far apparire questo luogo come un posto sacro. Gli affreschi vennero realizzati da Wilhelm Hauschild. Il mosaico del pavimento fu completato dopo la morte del re e nella sala si trovano candelieri in ottone e cristalli di Boemia a riprendere forme bizantine cos\u00ec da conferire ulteriore parvenza sacrale alla stanza.\nOltre alle grandi sale cerimoniali, vi erano molte sale pi\u00f9 piccole create espressamente ad uso di Ludovico II. Gli appartamenti reali sono posti al terzo piano del palazzo e sono composti da otto stanze, arredate spesso con mobili alla moda e comodi dal momento che Ludovico II riteneva che la vita privata del monarca potesse essere largamente separata dalla vita pubblica. Anche gli affreschi interni, le tappezzerie, il mobilio ed altri oggetti in genere rimandano ai temi favoriti del re: la leggenda del graal, le opere di Wolfram von Eschenbach, e quelle di Richard Wagner.\nIl Salotto \u00e8 adornato con scene della leggenda di Lohengrin. Di fianco si trova una stanza che ospita una piccola grotta artificiale che costituisce un passaggio verso lo studio privato del re. Questa stanza, inusuale ed originale, era dotata anche di una piccola cascata artificiale, connessa ad una piccola serra. Riprendendo la grotta di H\u00f6rselberg, essa \u00e8 collegata al \"Tannh\u00e4user\" di Wagner, le cui scene vengono poi riprese anche nella decorazione dello studio adiacente. Nel parco del Palazzo di Linderhof il re aveva gi\u00e0 installato una grotta simile ma di dimensioni maggiori. Di fronte allo studio si trova la Sala da Pranzo, adorna di temi dell'amor cortese. La sala da pranzo era collegata alle cucine (che si trovavano tre piani pi\u00f9 in basso) attraverso un ascensore di servizio per portare le vivande ancora calde in tavola.\nLa Camera da letto del Re adiacente alla Sala da Pranzo e la Cappella del palazzo sono le uniche stanze progettate interamente in stile neogotico. La Stanza da Letto del re \u00e8 dominata da un grande letto adorno di un complesso baldacchino ad intaglio che richiese la perizia di oltre quattordici ebanisti al lavoro per realizzare i numerosi pinnacoli che lo abbelliscono. Fu in questa stanza che Ludovico II venne bloccato e deposto nella notte tra l'11 ed il 12 giugno 1886. L'adiacente cappella, consacrata a San Luigi, riprende il nome del fondatore del castello. Nel processo sono stati coinvolti i migliori architetti, rifinitori, scultori e artisti. Ci sono voluti pi\u00f9 di quattro anni di lavoro scrupoloso per gli artigiani per realizzare da soli il letto del re in legno intagliato.\nLe stanze della servit\u00f9 alla base del palazzo sono pi\u00f9 spoglie e rifornite di mobilio massiccio in quercia, oltre a dei letti. Delle finestre con vetri opachi separano queste stanze dal corridoio che conduce poi agli scaloni interni, di modo che il re potesse entrare ed uscire dal castello senza essere visto. Alla servit\u00f9 era vietato accedere allo scalone d'onore che conduceva agli appartamenti superiori, mentre per essa erano previste scale."}
{"id": "363328", "revid": "47767", "url": "https://it.wikipedia.org/wiki?curid=363328", "title": "Cleofa (nome)", "text": "Origine e diffusione.\nSi tratta di un nome di tradizione biblica, portato nel Nuovo Testamento da diversi personaggi d'importanza minore; tra questi sono da segnalare Cleofa, il marito di Maria di Cleofa (una delle \"tre Marie\" presenti alla crocifissione di Ges\u00f9, Gv), e Clopa, uno dei discepoli di Emmaus (Lc). I loro nomi, che dovevano evidentemente essere in uso negli ambienti aramaici dell'epoca, sono attestati tramite il greco biblico rispettivamente come \u039a\u03bb\u03c9\u03c0\u1fb6\u03c2 (\"Klop\u00e2s\") e \u039a\u03bb\u03b5\u03bf\u03c0\u1fb6\u03c2 (\"Kleop\u00e2s\"), la cui etimologia \u00e8 dubbia. Secondo alcune fonti sono di origine aramaica, ma dal significato oscuro, mentre secondo altre interpretazioni sono invece effettivamente nomi greci, per la precisione forme abbreviate di \u039a\u03bb\u03b5\u03cc\u03c0\u03b1\u03c4\u03c1\u03bf\u03c2 (\"Kleopatros\", ossia Cleopatro); altre fonti ancora separano i due nomi, riconducendo \u039a\u03bb\u03b5\u03bf\u03c0\u1fb6\u03c2 (\"Kleop\u00e2s\") alla suddetta origine greca, e \u039a\u03bb\u03c9\u03c0\u1fb6\u03c2 (\"Klop\u00e2s\") al nome ebraico \u05e7\u05dc\u05e8\u05e4\u05d0 (\"Qlopa\").\nIl nome, anticamente solo maschile, in italiano possiede una forma femminile, Cleofe: questa deriva dal nome di Maria di Cleofa, che nella Vulgata della Bibbia viene chiamata \"Maria Cleophae\", in italiano \"Maria Cleofe\", dove \"Cleofe\" venne scambiato per un appellativo o secondo nome. Tale nome risultava moderatamente diffuso intorno all'inizio del Novecento, ma negli anni '50 era gi\u00e0 in declino; secondo dati pubblicati negli anni '70, era attestato per due terzi dei casi in Lombardia e a Roma, e per il resto disperso nel Centro-Nord, con la variante \"Cleope\" propria invece del Sud Italia.\nOnomastico.\nL'onomastico pu\u00f2 essere festeggiato il 25 settembre in memoria di san Cleofa o Clopa, uno dei discepoli di Emmaus, oppure il 24 aprile in memoria di santa Maria di Cleofa."}
{"id": "363329", "revid": "23390", "url": "https://it.wikipedia.org/wiki?curid=363329", "title": "Christine Jorgenssen", "text": ""}
{"id": "363330", "revid": "23390", "url": "https://it.wikipedia.org/wiki?curid=363330", "title": "Cristine Jorgensen", "text": ""}
{"id": "363331", "revid": "23390", "url": "https://it.wikipedia.org/wiki?curid=363331", "title": "Cristine Jorgenssen", "text": ""}
{"id": "363333", "revid": "226458", "url": "https://it.wikipedia.org/wiki?curid=363333", "title": "Coriolano (nome)", "text": "Origine e diffusione.\n\u00c8 una ripresa rinascimentale del \"cognomen\" dell'eroe romano Gneo Marcio Coriolano, appartenente all'antica \"gens Marcia\"; tale soprannome era dovuto al fatto di aver conquistato la citt\u00e0 volscia di Corioli (quindi \"coriolanus\", \"di Corioli\", \"relativo a Corioli\"). \nIl personaggio storico venne celebrato da Shakespeare nella sua opera \"Coriolano\", il cui successo in Italia nell'ottocento aiut\u00f2 la diffusione del nome; ad oggi risulta comunque molto raro, accentrato perlopi\u00f9 in Lazio e Toscana.\nOnomastico.\nSi tratta di un nome adespota, ossia privo di santo patrono; l'onomastico pu\u00f2 essere festeggiato il 1\u00ba novembre, in occasione di Ognissanti."}
{"id": "363336", "revid": "554814", "url": "https://it.wikipedia.org/wiki?curid=363336", "title": "Camilla", "text": "Varianti.\nVarianti in altre lingue.\nIl nome \u00e8 diffuso nelle altre lingue con le seguenti varianti:\nOrigine e diffusione.\nDeriva dal \"cognomen\" latino \"Camillus\". Presso i romani, il \"camillus\" e la \"camilla\" erano fanciulli di condizione libera che assistevano il sacerdote durante i riti sacri. Il termine ha probabilmente origine etrusca e fenicia.\nIl nome \u00e8 ben rappresentato in tutta Italia, con maggiore concentrazione a nord, in particolare in Lombardia. Nel 2004 risultava il 22\u00b0 nome preferito dai genitori residenti in Italia per le neonate. La variante Cammilla \u00e8 invece tipica della Toscana.\nAlla diffusione del nome pu\u00f2 aver contribuito in parte la figura di Camilla, vergine guerriera che guid\u00f2 i Volsci nei combattimenti contro i Latini, le cui vicende sono descritte nell\"'Eneide\" di Virgilio. Nel poema si afferma che il nome della fanciulla deriva da quello di sua madre, Casmilla, in parte mutato. Ma la sua popolarit\u00e0 \u00e8 legata soprattutto al culto di san Camillo de Lellis, fondatore di un ordine religioso per l'assistenza degli infermi (i Camilliani) e patrono di malati, ospedali e dell'Abruzzo.\nI suoi diminutivi Millie e simili possono anche risultare dall'abbreviazione del nome Millicent.\nOnomastico.\nL'onomastico pu\u00f2 essere festeggiato nelle seguenti date:\n\u00c8 possibile inoltre festeggiarlo il 14 luglio in onore di San Camillo de Lellis."}
{"id": "363346", "revid": "125396268", "url": "https://it.wikipedia.org/wiki?curid=363346", "title": "Madrugada (gruppo musicale norvegese)", "text": "Madrugada \u00e8 stato un gruppo alternative rock norvegese nato nei primi degli anni novanta scioltosi nel 2008 ma riformatosi nel 2019.\nStoria del gruppo.\nDopo una serie di cambiamenti di nomi, membri e idee, il gruppo trova un equilibrio con il nome Madrugada a partire dal 1997. La band era composta da Sivert H\u00f8yem, cantante, Frode Jacobsen, bassista e Robert Bur\u00e5s, chitarrista (morto il 12 luglio del 2007). Dopo la morte di Bur\u00e5s, H\u00f8yem e Jacobsen decidono di continuare con la registrazione del loro quinto disco, ormai gi\u00e0 a ben oltre met\u00e0 dell'opera. La pubblicazione dell'ultimo album della band, Madrugada, avvenuta nel gennaio 2008, anticip\u00f2 l'ultimo tour (Norgesturn\u00e9), a seguito del quale avvenne lo scioglimento definitivo, alla fine del 2008.\nTra i progetti collaterali che hanno coinvolto i membri della band, ricordiamo le due pubblicazioni da solista di Sivert H\u00f8yem (la prima nel 2004 e la successiva nel 2006), l'attivit\u00e0 di produttore svolta da Frode Jacobsen per altri artisti (tra cui Savoy e Ingrid Olava), e la band My Midnight Creeps che ha pubblicato due album prima che Robert Bur\u00e5s morisse.\nGruppo fortemente influenzato dal blues ha cantato per pi\u00f9 di un decennio, esportando la sensibilit\u00e0 norvegese verso la musica rock.\nNel giugno 2018 sono state annunciate 2 date al Oslo Spektrum gi\u00e0 sold out l'uno e il due febbraio 2019 oltre ad un tour europeo che ha riscosso grande successo con date sold out quasi ovunque.\nNel 2022 pubblicano il loro nuovo album, \"Chimes at Midnight\"."}
{"id": "363349", "revid": "1718925", "url": "https://it.wikipedia.org/wiki?curid=363349", "title": "Carmine", "text": ""}
{"id": "363361", "revid": "287204", "url": "https://it.wikipedia.org/wiki?curid=363361", "title": "Sunry", "text": ""}
{"id": "363365", "revid": "47767", "url": "https://it.wikipedia.org/wiki?curid=363365", "title": "Cristiana", "text": "Origine e diffusione.\nSi basa sul termine latino \"christiana\", che significa \"cristiana\", \"seguace di Cristo\".\nIn Inghilterra, il nome venne introdotto nel XII secolo, dove si diffuse nella forma vernacolare \"Christian\" (sempre femminile); la forma \"Christiana\" venne ripresa nel XVIII secolo, e nello stesso periodo \"Christian\" cominci\u00f2 ad essere usato per i maschi e non pi\u00f9 per le femmine.\nOnomastico.\nL'onomastico pu\u00f2 essere festeggiato in memoria di pi\u00f9 sante e beate, alle date seguenti:"}
{"id": "363374", "revid": "113593316", "url": "https://it.wikipedia.org/wiki?curid=363374", "title": "Clarissa (romanzo)", "text": "Clarissa (\"Clarissa, or, the History of a Young Lady\") \u00e8 un romanzo epistolare di Samuel Richardson, pubblicato nel 1748, che racconta la tragica storia di un'eroina la cui ricerca della virt\u00f9 \u00e8 continuamente contrastata dalla famiglia. \u00c8 uno dei romanzi pi\u00f9 lunghi della lingua inglese.\nTrama.\nClarissa Harlowe, la tragica eroina, \u00e8 una giovane donna estremamente bella, la cui famiglia si \u00e8 di recente arricchita ed \u00e8 ora ansiosa di entrare a far parte dell'aristocrazia acquistando terre e titoli grazie a matrimoni vantaggiosi.\nDopo la morte del nonno, Clarissa eredita una cifra considerevole di denaro. La famiglia, accorgendosi che la donna potrebbe essere la via per entrare nella societ\u00e0 aristocratica, la spinge a sposare, contro la sua volont\u00e0 e il suo senso di virt\u00f9, Roger Solmes, un uomo ricco ma ignorante e poco raffinato.\nVolendo disperatamente rimanere libera, viene presa in inganno da un giovane gentiluomo di sua conoscenza, Robert Lovelace, che la convince a scappare con lui. Joseph Lehman, il servo degli Harlowe, urla e fa rumore per far credere che la famiglia si sia svegliata e che abbiano scoperto che Clarissa e Lovelace stanno per fuggire. Spaventata per le possibili conseguenze, Clarissa segue Lovelace, e rimane sua prigioniera per diversi mesi. Viene custodita in diverse abitazioni, incluso un bordello in cui le donne si vestono da signore dell'alta societ\u00e0. Comunque, lei si rifiuta di sposarlo in diverse occasioni, con la speranza (insolita per le donne del suo tempo) di vivere in pace da sola. Infine riesce a scappare, ma viene scoperta da Lovelace e con l'inganno ritorna al bordello.\nLovelace, che intende sposare Clarissa per vendicarsi del trattamento ricevuto dalla famiglia Harlowe, vuole impossessarsi sia del corpo che della mente della giovane. \u00c8 convinto che se lei non ha pi\u00f9 la sua virt\u00f9, lei verr\u00e0 costretta a sposarlo per altri motivi. Comunque, essendo viepi\u00f9 colpito da Clarissa, trova difficile il continuare a credere che donne veramente virtuose non esistono.\nLa continua pressione in cui si trova, assieme con la crescente passione per Clarissa, lo spinge agli estremi e, avendola drogata, la violenta. Per questo, Clarissa deve accettare di sposare Lovelace. Si sospetta che Mrs Sinclair (la direttrice del bordello) e le altre prostitute aiutino Lovelace nel suo intento violento.\nIl piano di Lovelace fallisce e Clarissa \u00e8 ancora pi\u00f9 convinta a non sposare un individuo corrotto e vile come Lovelace. Infine, Clarissa riesce a scappare dal bordello, ma si ammala gravemente a causa dello stress psichico a cui \u00e8 stata sottoposta per diversi mesi da parte di Lovelace.\nClarissa \u00e8 accolta dai gentili ma poveri Smith, e durante la convalescenza trova un altro ammiratore, John Belford, un libertino e migliore amico di Lovelace. Belford \u00e8 stupito dal modo in cui Clarissa vive il suo avvicinarsi alla morte e rimpiange le azioni di Lovelace. In una delle diverse lettere che spedisce a Lovelace, Belford scrive che se Clarissa dovesse chiedergli di tagliargli la gola, lui lo farebbe immediatamente.\nInfine, circondata da stranieri e dal colonnello Morden, Clarissa muore con la piena consapevolezza della propria virt\u00f9, e confidando in una miglior vita dopo la morte.\nBelford gestisce il testamento di Clarissa e si assicura che tutte le sue propriet\u00e0 e i suoi soldi vadano alle persone che lei aveva nominato.\nLovelace sembra aver dimenticato, ma Belford gli manda il testamento di Clarissa. Lui \u00e8 a pezzi quando lo legge e non riesce pi\u00f9 a vivere. Il colonnello Morden \u00e8 tornato in Italia e sa che c'\u00e8 solo un modo per chiedere perdono dei suoi peccati. Lovelace sfida (ma non direttamente) Morden a duello e i due si incontrano in Italia. Nello scontro Lovelace viene ferito diverse volte, ma finge di essere illeso, e continua a avventarsi su Morden, ogni volta ricevendo una ferita mortale. Infine, Morden si accorge che l'altro \u00e8 grave e potrebbe morire. Il duello termina, Morden se ne va e Lovelace \u00e8 riportato nei suoi appartamenti. Il dottore \u00e8 incapace di curarlo, e Lovelace muore il giorno dopo.\nI famigliari di Clarissa si accorgono della tragedia che essi stessi hanno causato, ma \u00e8 ormai troppo tardi e Clarissa \u00e8 gi\u00e0 morta. Il libro termina con un resoconto del destino degli altri personaggi.\nAdattamenti televisivi.\nLa BBC ha adattato il romanzo come serie televisiva nel 1991, con la partecipazione di Sean Bean."}
{"id": "363379", "revid": "72811", "url": "https://it.wikipedia.org/wiki?curid=363379", "title": "Little Whinging", "text": ""}
{"id": "363382", "revid": "1318658", "url": "https://it.wikipedia.org/wiki?curid=363382", "title": "Celestino", "text": "Origine e diffusione.\nDeriva da \"Caelestinus\", un tardo nome latino basato su \"caelestis\" (\"celeste\", \"paradisiaco\"); alcune fonti lo indicano come un derivato del nome \"Caelestis\", che comunque ha lo stesso significato.\nIn inglese, nella forma \"Celestine\", \u00e8 usato sia al maschile sia al femminile, quest'ultimo in aumento dal XIX secolo.\nOnomastico.\nSvariati santi hanno portato questo nome; l'onomastico pu\u00f2 essere festeggiato in memoria di uno qualsiasi di essi, alle date seguenti:"}
{"id": "363384", "revid": "30909", "url": "https://it.wikipedia.org/wiki?curid=363384", "title": "Picchiaduro a scorrimento", "text": ""}
{"id": "363387", "revid": "300067", "url": "https://it.wikipedia.org/wiki?curid=363387", "title": "Cornelio", "text": "Origine e diffusione.\nContinua il \"cognomen\" romano \"Cornelius\", proprio della gens Cornelia, forse derivato dal termine \"cornu\", \"corno\"; alcune interpretazioni lo considerano poi un composto di \"cornu\" con il termine greco \u03b7\u03bb\u03b9\u03bf\u03c2 (\"helios\"), \"sole\", attribuendogli il significato di \"corno del sole\" e, per estensione, \"regale\", \"potente\". Sono poi presenti altre ipotesi minoritarie, come quelle che propongono come significato \"nativo di Corn\u00e8\".\nIl nome \u00e8 portato, nel Nuovo Testamento, dal centurione Cornelio, considerato il primo convertito fra i gentili. In inglese raggiunse l'uso comune nel XVI secolo, forse grazie ad influenze olandesi. Va notato che l'ipocoristico olandese Niels coincide anche con la forma danese di Nicola.\nOnomastico.\nL'onomastico si pu\u00f2 festeggiare in memoria di pi\u00f9 santi, fra cui, alle date seguenti:"}
{"id": "363394", "revid": "834", "url": "https://it.wikipedia.org/wiki?curid=363394", "title": "\u00cele d'Yeu", "text": ""}
{"id": "363395", "revid": "599013", "url": "https://it.wikipedia.org/wiki?curid=363395", "title": "Ambiente desktop", "text": "Un ambiente desktop (o ambiente grafico, in lingua inglese desktop environment, abbreviato \"DE\"), in informatica, \u00e8 un'interfaccia grafica di un sistema operativo che permette ad un utente di utilizzare il computer o il software in maniera user-friendly tramite l'interazione con oggetti grafici. \nIl concetto richiama la metafora della scrivania e presenta vari oggetti grafici per semplificare l'interazione\ncome icone, finestre, barre di scorrimento, barra delle applicazioni, men\u00f9, disegnati sullo schermo del computer, in maniera del tutto simile a quanto accade con le interfacce grafiche delle applicazioni. Storicamente l'introduzione dell'interfaccia grafica a finestra tipica di tali software \u00e8 dovuta alla Xerox, mentre la diffusione capillare \u00e8 senz'altro dovuta a Microsoft Windows.\nStoria.\nIl primo ambiente desktop \u00e8 stato creato da Xerox ed \u00e8 stato venduto con Xerox Alto negli anni 1970. L'Alto era generalmente considerato da Xerox un personal computer da ufficio; ha poi fallito sul mercato. Con Lisa, Apple ha introdotto un ambiente desktop su un personal computer economico, anch'esso fallito sul mercato.\nLa metafora del desktop \u00e8 stata resa popolare sui personal computer commerciali dal Macintosh originale di Apple nel 1984, ed \u00e8 stata resa popolare da Windows da Microsoft a partire dagli anni '90. A partire dal 2014 , gli ambienti desktop pi\u00f9 popolari discendono da questi ambienti precedenti, inclusa la shell di Windows utilizzata in Microsoft Windows e l'ambiente Aqua utilizzato in macOS. Se confrontato con gli ambienti desktop basati su X disponibili per sistemi operativi simili a Unix come Linux e FreeBSD, gli ambienti desktop proprietari inclusi con Windows e macOS hanno layout relativamente fissi e funzionalit\u00e0 statiche, con design \"senza soluzione di continuit\u00e0\" altamente integrati che mirano a fornire ai clienti esperienze per lo pi\u00f9 coerenti tra le installazioni.\nDescrizione e funzionamento.\nGli ambienti grafici dei sistemi operativi come Microsoft Windows e macOS impediscono di cambiare totalmente il proprio aspetto, poich\u00e9 essi sono integrati nel sistema operativo. Quindi tale ambiente grafico tende per il pubblico a rappresentare il sistema operativo stesso. \u00c8 possibile comunque modificare l'aspetto degli elementi principali dell'interfaccia, come le finestre, i pulsanti e le icone, nonch\u00e9 di modificarne il comportamento, tramite temi e altri software di personalizzazione. Al contrario, nei sistemi basati sull'X Window System (ad esempio i sistemi Unix-like come Linux), il DE consiste di un componente separato dal sistema operativo, che pu\u00f2 essere sostituito in modo indipendente dagli altri moduli. Il sistema pu\u00f2 quindi presentare interfacce differenti, mantenendo le stesse funzionalit\u00e0 e gli stessi software. Un DE Unix \u00e8 composto da un window manager, da skin personalizzabili, da programmi e librerie che gestiscono il desktop. Tutti questi moduli tendono ad essere intercambiabili, modificabili e configurabili anche individualmente, al fine di ottenere la combinazione voluta.\nSu un sistema che offre un ambiente desktop, un gestore di finestre insieme alle applicazioni scritte utilizzando un toolkit widget sono generalmente responsabili della maggior parte di ci\u00f2 che l'utente vede. Il gestore delle finestre da essi adottato provvede all'interazione dell'utente, mentre il toolkit fornisce agli sviluppatori una libreria software per applicazioni con aspetto e comportamento unificati. Un sistema a finestre di qualche tipo generalmente si interfaccia direttamente con il sistema operativo e le librerie sottostanti. Fornisce supporto per hardware grafico, dispositivi di puntamento e tastiere. Il window manager generalmente gira su questo sistema a finestre. Sebbene il sistema a finestre possa fornire alcune funzionalit\u00e0 di gestione delle finestre, questa funzionalit\u00e0 \u00e8 ancora considerata parte del gestore di finestre, che semplicemente \u00e8 stato fornito dal sistema a finestre.\nLe applicazioni create con un particolare gestore di finestre in mente di solito fanno uso di un toolkit di finestre, generalmente fornito con il sistema operativo o il gestore di finestre. Un toolkit a finestre consente alle applicazioni di accedere a widget che consentono all'utente di interagire graficamente con l'applicazione in modo coerente.\nImplementazione e utilizzo.\nNei sistemi operativi.\nL'ambiente desktop pi\u00f9 comune sui personal computer \u00e8 Windows Shell in Microsoft Windows. Microsoft ha inoltre introdotto il supporto dei temi in Windows 98, i vari stili di visualizzazione di Windows XP, il marchio Aero in Windows Vista, il linguaggio di progettazione Microsoft (nome in codice \"Metro\") in Windows 8 e Fluent Design System e Windows Spotlight in Windows 10. La shell di Windows pu\u00f2 essere estesa tramite le estensioni della shell. Gli ambienti desktop tradizionali per sistemi operativi simili a Unix utilizzano il sistema X Window e includono KDE, GNOME, Xfce, LXDE e Aqua, ognuno dei quali pu\u00f2 essere selezionato dagli utenti e non \u00e8 legato esclusivamente al sistema operativo in uso.\nI sistemi operativi Unix-like utilizzano vai ambienti, inclusi (ma non limitati a) Common Desktop Environment, Equinox Desktop Environment, Graphics Environment Manager, FVWM, IRIX Interactive Desktop, Jesktop, Mezzo, Project Looking Glass, ROX Desktop, Sun's Java Desktop System, Unix Desktop Environment, Xito, XFast. Altri esempi includono Openbox, Fluxbox, WindowLab, cos\u00ec come Window Maker e AfterStep, che sia caratteristica la NeXTSTEP GUI look and feel. Tuttavia, le versioni pi\u00f9 recenti di alcuni sistemi operativi si auto-configurano.\nL'approccio Amiga all'ambiente desktop \u00e8 stato degno di nota: l'originale ambiente desktop Workbench in AmigaOS si \u00e8 evoluto nel tempo per dare origine a un'intera famiglia di discendenti e soluzioni desktop alternative. Alcuni di questi discendenti sono Scalos, il desktop Ambient di MorphOS e il desktop Wanderer del sistema operativo open source AROS. WindowLab contiene anche funzionalit\u00e0 che ricordano l'interfaccia utente di Amiga. Software Directory Opus di terze parti, che originariamente era solo un file manager di navigazione programma, si \u00e8 evoluto per diventare un completo desktop replacement Amiga chiamato Directory Opus Magellan.\nOS/2 (e derivati come eComStation e ArcaOS) utilizzano Workplace Shell. Le versioni precedenti di OS / 2 utilizzavano il Presentation Manager. Il progetto BumpTop era un ambiente desktop sperimentale. Il suo obiettivo principale \u00e8 sostituire il paradigma 2D con un'implementazione 3D \"reale\", in cui i documenti possono essere manipolati liberamente su una tabella virtuale.\nSui dispositivi.\nA partire dagli anni 2000 Microsoft Windows domina nella quota di mercato tra i personal computer con un ambiente desktop. I computer che utilizzano sistemi operativi simili a Unix come macOS, Chrome OS, Linux, BSD o Solaris sono molto meno comuni; tuttavia, a partire dal 2015 esiste un mercato in crescita per i PC Linux a basso costo che utilizzano X Window System o Wayland con un'ampia scelta di ambienti desktop.\nSu tablet e smartphone, la situazione \u00e8 opposta, con sistemi operativi Unix-like che dominano il mercato, inclusi iOS (derivato da BSD), Android , Tizen , Sailfish OS e Ubuntu. Windows Phone di Microsoft, Windows RT e Windows 10 vengono utilizzati su un numero molto inferiore di tablet e smartphone. Tuttavia, la maggior parte dei sistemi operativi simili a Unix dominanti sui dispositivi palmari non utilizza gli ambienti desktop X11 utilizzati da altri sistemi operativi simili a Unix, basandosi invece su interfacce basate su altre tecnologie.\nAmbienti per il sistema X Window.\nSui sistemi che eseguono il sistema X Window (tipicamente sistemi della famiglia Unix come Linux, BSD e distribuzioni UNIX formali), gli ambienti desktop sono molto pi\u00f9 dinamici e personalizzabili per soddisfare le esigenze degli utenti. In questo contesto, un ambiente desktop consiste tipicamente di diversi componenti separati, incluso un gestore di finestre (come Mutter o KWin), un gestore di file (come Files o Dolphin), una serie di temi grafici, insieme a toolkit (come GTK+ e Qt) e librerie per la gestione del desktop. Tutti questi singoli moduli possono essere scambiati e configurati in modo indipendente per adattarsi agli utenti, ma la maggior parte degli ambienti desktop fornisce una configurazione predefinita che funziona con una configurazione utente minima.\nNel 1996 inizi\u00f2 lo sviluppo di KDE e XFCE (quest'ultimo un progetto minore che privilegia la velocit\u00e0 e modularit\u00e0 di esecuzione) seguito nel 1997 dall'annuncio di GNOME e successivamente dal LXDE nel 2006. GNOME e KDE sono quelli maggiormente diffusi e considerati come soluzioni dominanti, tuttavia assieme agli gli ambienti offrono:\nAll'inizio degli anni 2000, KDE ha raggiunto la maturit\u00e0. I progetti Appeal e ToPaZ sono concentrati sul portare nuovi progressi alle prossime versioni principali di KDE e GNOME rispettivamente. Sebbene si sforzino di raggiungere obiettivi sostanzialmente simili, GNOME e KDE differiscono nel loro approccio all'ergonomia dell'utente. KDE incoraggia le applicazioni a integrarsi e interagire, \u00e8 altamente personalizzabile e contiene molte funzionalit\u00e0 complesse, il tutto mentre cerca di stabilire valori predefiniti ragionevoli. GNOME d'altra parte \u00e8 pi\u00f9 prescrittivo e si concentra sui dettagli pi\u00f9 fini dei compiti essenziali e sulla semplificazione generale. Di conseguenza, ognuno attrae una comunit\u00e0 di utenti e sviluppatori diversa. Tecnicamente, ci sono numerose tecnologie comuni a tutti gli ambienti desktop simili a Unix, la maggior parte ovviamente X Window. Di conseguenza, il progetto \"freedesktop.org\" \u00e8 stato istituito come una zona di collaborazione informale con l'obiettivo di ridurre la duplicazione degli sforzi.\nPoich\u00e9 GNOME e KDE si concentrano su computer ad alte prestazioni, gli utenti di computer meno potenti o meno recenti spesso preferiscono ambienti desktop alternativi creati appositamente per sistemi a basse prestazioni. Gli ambienti desktop leggeri pi\u00f9 comunemente usati includono LXDE e Xfce; entrambi usano GTK +, che \u00e8 lo stesso toolkit sottostante utilizzato da GNOME. L'ambiente desktop MATE, un fork di GNOME 2, \u00e8 paragonabile a Xfce nel suo utilizzo di RAM e cicli del processore, ma \u00e8 spesso considerato pi\u00f9 come un'alternativa ad altri ambienti desktop leggeri. Per un certo periodo di tempo, GNOME e KDE hanno goduto dello status dei pi\u00f9 popolari ambienti desktop Linux; in seguito, altri ambienti desktop crebbero in popolarit\u00e0. Nell'aprile 2011, GNOME ha introdotto un nuovo concetto di interfaccia con la sua versione 3, mentre una popolare distribuzione Linux Ubuntu ha introdotto il proprio nuovo ambiente desktop, Unity. Alcuni utenti hanno preferito mantenere il tradizionale concetto di interfaccia di GNOME 2, risultando nella creazione di MATE come fork di GNOME 2.\nInoltre, alcuni gestori di finestre, come IceWM, Fluxbox, Openbox, OroboROX, Window Maker contengono elementi dell'ambiente desktop relativamente scarsi, come un file manager spaziale integrato, mentre altri come evilwm e wmii non forniscono tali elementi. Non tutto il codice del programma che fa parte di un ambiente desktop ha effetti che sono direttamente visibili all'utente. Alcuni potrebbero essere codici di basso livello. KDE, ad esempio, fornisce i cosiddetti slave KIO che danno all'utente l'accesso a un'ampia gamma di dispositivi virtuali. Questi slave I / O non sono disponibili al di fuori dell'ambiente KDE.\nSoftware pi\u00f9 diffusi.\nEsempi di ambienti desktop tra i pi\u00f9 diffusi e tipici dei sistemi GNU/Linux e Unix-like:\nPer Windows XP:"}
{"id": "363398", "revid": "580197", "url": "https://it.wikipedia.org/wiki?curid=363398", "title": "Daniela", "text": "Origine e diffusione.\n\u00c8 la forma femminile di Daniele, che deriva dall'ebraico \u05d3\u05b8\u05bc\u05e0\u05b4\u05d9\u05b5\u05bc\u05d0\u05dc (\"Daniyyel\") e significa \"Dio \u00e8 il mio giudice\" (da \"dan\", \"giudice\", \"-i\", \"mio\" ed \"El\", \"Dio\"). \nDanila \u00e8 una variante di origine slava; sempre nei paesi slavi \u00e8 diffusa la forma ipocoristica \"Dana\", e a Daniela potrebbe essere correlato anche il lituano \"Danut\u0117\".\nOnomastico.\nL'onomastico si pu\u00f2 festeggiare il 31 luglio in memoria della beata Daniela di San Barnaba, religiosa carmelitana e martire con la consorella Gabriella di San Giovanni della Croce a L'Arrabassada (presso Tarragona). \u00c8 frequente, comunque, anche farlo ricadere in concomitanza di quello maschile."}
{"id": "363402", "revid": "47767", "url": "https://it.wikipedia.org/wiki?curid=363402", "title": "Gusmano", "text": ""}
{"id": "363404", "revid": "110157", "url": "https://it.wikipedia.org/wiki?curid=363404", "title": "Cosima", "text": "Origine e diffusione.\n\u00c8 la forma femminile di Cosimo, che deriva dal nome greco \u039a\u03bf\u03c3\u03bc\u03b1\u03c2 (\"Kosmas\"), basato su \u03ba\u03bf\u03c3\u03bc\u03bf\u03c2 (\"kosmos\", \"ordine\", \"decoro\"), e significa \"ordinato\", \"decoroso\".\nOnomastico.\nL'onomastico si festeggia lo stesso giorno della forma maschile, ovvero generalmente il 26 settembre in ricordo di san Cosma, medico e martire assieme a san Damiano."}
{"id": "363408", "revid": "125610984", "url": "https://it.wikipedia.org/wiki?curid=363408", "title": "Plasma (fisica)", "text": "In fisica e chimica, il plasma \u00e8 un gas ionizzato, costituito da un insieme di elettroni e ioni e globalmente neutro (la cui carica elettrica totale \u00e8 nulla). In quanto tale, il plasma \u00e8 considerato come il \"quarto stato\" della materia, che si distingue quindi dal solido, dal liquido e dall'aeriforme, mentre il termine \"ionizzato\" indica che una frazione abbastanza grande di elettroni \u00e8 stata strappata dai rispettivi atomi.\nFu identificato da Sir William Crookes nel 1879 e chiamato \"plasma\" da Irving Langmuir nel 1928. Le ricerche di Crookes portarono alla realizzazione dei cosiddetti tubi di Crookes, gli antenati dei tubi catodici e delle lampade al neon.\nEssendo costituito da particelle cariche, i moti complessivi delle particelle del plasma sono in gran parte dovuti alle forze elettriche a lungo raggio che si vengono continuamente a creare, e che a loro volta tendono a mantenere il plasma complessivamente neutro; questo fatto stabilisce una differenza importante rispetto ai gas ordinari, nei quali invece i moti delle particelle sono dovuti a forze che si estendono al massimo per qualche primo vicino. Le cariche elettriche libere fanno s\u00ec che il plasma sia un buon conduttore di elettricit\u00e0, e che risponda fortemente ai campi elettromagnetici.\nMentre sulla Terra la presenza del plasma \u00e8 relativamente rara (fanno eccezione i fulmini e le aurore boreali), nell'Universo costituisce pi\u00f9 del 99% della materia conosciuta: si trovano infatti sotto forma di plasma le stelle (incluso naturalmente il Sole) e le nebulose. Infine, un altro esempio di plasma \u00e8 rappresentato dallo strato di gas ionizzato ed estremamente caldo che si forma sullo scudo termico dei veicoli spaziali al rientro nell'atmosfera.\nStoria della fisica dei plasmi.\nIl plasma \u00e8 spesso definito come \"quarto stato\" della materia: in questo senso, esso riproduce l'idea dei quattro elementi (il fuoco, la terra, l'aria e l'acqua), che storicamente si fa risalire al filosofo greco Empedocle. I primi esperimenti riguardanti i plasmi coincidono per\u00f2 con le prime scoperte sull'elettromagnetismo. Le prime scoperte sulle propriet\u00e0 delle scariche elettriche nei gas vengono fatte risalire al leggendario esperimento di Benjamin Franklin, che scopr\u00ec la natura elettrica del fulmine: il 15 giugno 1752, a Filadelfia, egli us\u00f2 come dispositivo un aquilone, legato all'estremit\u00e0 di un filo di canapa. All'altra estremit\u00e0 egli appese una chiave, e port\u00f2 l'aquilone vicino alle nuvole durante un temporale. Tenendo a distanza con un nastro di seta l'estremit\u00e0 con la chiave, per proteggersi le mani, vide che la chiave si muoveva per effetto dell'accumulo di cariche elettriche, e che poteva caricare con questa una bottiglia di Leida (un tipo di esperienza che egli aveva gi\u00e0 effettuato nei suoi studi sull'elettrostatica).\nStudi pi\u00f9 precisi coincidono con la creazione dei primi tubi da vuoto, i tubi di Crookes appunto, che Sir William Crookes cominci\u00f2 a studiare negli anni successivi al 1870 modificando il prototipo creato da Heinrich Geissler, che si chiama appunto tubo di Geissler. Proprio un tubo simile a questo port\u00f2 R\u00f6ntgen alla scoperta dei raggi X.\nGli studi sui plasmi rimasero per\u00f2 pi\u00f9 che altro una curiosit\u00e0: fanno eccezione gli studi approfonditi di Nikola Tesla sulle scariche di plasma RF, sulle lampade al plasma, sul plasma freddo per la produzione di ozono e sui plasmoni, e di Irving Langmuir, che studi\u00f2 in particolare (negli anni successivi al 1920) l'interazione dei plasmi con le pareti del contenitore nei quali i plasmi stessi venivano formati: proprio per questi studi egli vinse il premio Nobel nel 1932. L'interesse sistematico per lo studio dei plasmi inizia invece alla fine degli anni cinquanta, quando la Conferenza di Ginevra \"Atoms for peace\" sancisce l'inizio degli studi su uno sfruttamento pacifico della Fusione nucleare. Contemporanea \u00e8 la costituzione dell'Agenzia Internazionale per l'Energia Atomica (IAEA, 1957).\nPi\u00f9 o meno nello stesso periodo cominciano i primi studi sugli effetti di un campo magnetico sui gas ionizzati (per es. della ionosfera) compiuti dal fisico svedese Hannes Alfv\u00e9n, che lo porteranno a vincere il premio Nobel nel 1970. Questi studi porteranno alla spiegazione del meccanismo delle fasce di van Allen in termini di moti di ioni ed elettroni.\nOggi la fisica del plasma \u00e8 un settore in piena espansione, non solo per quanto riguarda la Fusione nucleare, ma anche le applicazioni industriali (trattamento di superfici, il taglio al plasma, gli schermi al plasma) e la propulsione spaziale.\nClassificazione.\nLa modalit\u00e0 pi\u00f9 semplice per generare un plasma consiste nell\u2019applicare un campo elettromagnetico sufficientemente intenso a una miscela gassosa. Esistono diverse classificazioni che dipendono dalle condizioni operative utilizzate per la generazione del plasma. Esistono infatti delle distinzioni in funzione di:\nPer quanto riguarda la pressione, si effettua una distinzione tra bassa pressione, media pressione e pressione atmosferica. Nel primo caso la miscela gassosa ha una pressione inferiore ai 10 mTorr (~1 Pa), mentre nel secondo caso l\u2019ordine di grandezza \u00e8 di 100 Torr (~100 Pa). Un tipico esempio di plasma generato artificialmente a bassa pressione \u00e8 costituito dalle lampade al neon. Il plasma a pressione atmosferica (760 Torr o Pa) viene invece utilizzato a livello industriale per la produzione di Ozono (O3) da un flusso di ossigeno (O2) puro.\nDiversi tipi di sorgente possono essere utilizzati: corrente continua (Direct Current - DC), corrente alternata con radiofrequenze (3 kHz \u2013 300 GHz), sorgenti pulsate e microonde.\nUn importante parametro che caratterizza il plasma \u00e8 la temperatura del gas di background, cio\u00e8 la temperatura della miscela di molecole neutre. \u00c8 infatti possibile effettuare una distinzione tra plasma freddo e di alta temperatura. Un plasma \u2018freddo\u2019 \u00e8 caratterizzato da temperature che variano tra quella atmosferica e circa 1000 K, mentre la temperatura degli elettroni, che dipende dall\u2019intensit\u00e0 del campo elettromagnetico, \u00e8 generalmente dell\u2019ordine dei 104 K (100-101 eV). Data la grande differenza tra i due valori, spesso ci si riferisce a questa situazione con il termine \u2018plasma di non-equilibrio\u2019.\nUn'altra caratteristica del plasma \u00e8 il suo grado di ionizzazione. Viene definito come il rapporto tra la densit\u00e0 delle molecole ionizzate e quella totale. Si pu\u00f2 distinguere tra plasma debolmente, parzialmente o completamente ionizzato. Esistono due principali tipologie di processi collisionali: ioni-elettroni e molecole neutre-elettroni. Le prime sono generalmente pi\u00f9 frequenti per via delle forze elettrostatiche (forza di Coulomb). In un plasma debolmente o parzialmente ionizzato i principali processi collisionali coinvolgono molecole neutre ed elettroni, mentre un plasma completamente ionizzato \u00e8 dominato da collisioni tra ioni ed elettroni. Per quest\u2019ultimo caso non \u00e8 necessario che il grado di ionizzazione sia unitario, perch\u00e9 anche una miscela che raggiunge il valore di 0.01% pu\u00f2 essere considerate completamente ionizzata.\nL\u2019elettronegativit\u00e0 di un plasma \u00e8 definita in maniera analoga al grado di ionizzazione, cio\u00e8 come il rapporto tra la densit\u00e0 degli ioni negativi e la densit\u00e0 di elettroni. La presenza di ioni carichi negativamente all\u2019interno di una miscela gassosa \u00e8 una conseguenza della predisposizione di alcuni atomi/molecole di attrarre elettroni e \u201ccatturarli\u201d (attachment). Affinch\u00e9 un gas possa essere considerato elettronegativo la densit\u00e0 degli ioni negativi deve essere indicativamente 3 volte superiore a quella degli elettroni per miscele a basse pressioni (300 per gas a pressioni pi\u00f9 elevate).\nUn ulteriore classificazione \u00e8 realizzabile in base alla configurazione geometrica della strumentazione. Gli elettrodi per la generazione del plasma possono essere costituiti per esempio da due lastre piane parallele, due cilindri coassiali, una lastra piana e un elettrodo cilindrico perpendicolare ad essa.\nProduzione di un plasma.\nLa legge di Paschen stabilisce il legame tra la tensione di \"breakdown\" per cui si forma il plasma ed il prodotto tra pressione e distanza degli elettrodi. La curva ha un minimo che dipende dal gas presente. Per esempio, per ionizzare gas Argon in un tubo lungo un metro e mezzo alla pressione di , occorrono circa .\nUna miscela gassosa posta tra le piastre di un condensatore si comporta come un isolante elettrico. Applicando una tensione crescente ad una piastra, si raggiunger\u00e0 ad un certo punto la situazione in cui il gas cambia comportamento, abbandonando la caratteristica di isolante e cominciando a condurre cariche elettriche. Questo fenomeno prende il nome di \u201cbreakdown\u201d. La corrente elettrica che si genera nel gas in funzione della tensione applicata ha un comportamento complesso (riportato nella figura a lato). Inizialmente, anche a tensioni molto basse, si generano piccole scariche casuali. Questo possono essere innescate da raggi cosmici oppure dalla presenza di micro-asperit\u00e0 sulle superfici del condensatore che intensificano localmente il campo elettrico. \nAumentando la tensione applicata si osserva un aumento della corrente fino al raggiungimento di un valore di saturazione. Questa regione (A-D nella figura a lato) prende il nome di scarica oscura (\u201cDark Discharge\u201d). Un certo numero di elettroni vengo emessi dalla piastra carica del condensatore e, procedendo verso l\u2019altra piastra, urtano le molecole del gas dando luogo ad alcune reazioni di ionizzazione. Le scariche che si formano non sono in grado di auto-sostenersi finch\u00e9 non viene raggiunto il punto D del grafico. In questo regime, una condizione di equilibrio viene raggiunta: un elettrone emesso dall\u2019elettrodo \u00e8 in grado di ionizzare in media una molecola e lo ione generato raggiunge l\u2019elettrodo emettendo un altro elettrone. Descrivendo pi\u00f9 nel dettaglio questa condizione, si ha:\nLa formazione del plasma \u00e8 accompagnata dalla formazione di luce: per questo si dice che la scarica passa dal regime di \"scarica oscura\" a quello di \"scarica a bagliore (glow)\". Questa transizione \u00e8 contrassegnata da una diminuzione della tensione applicata ai capi del tubo, in quanto la formazione di cariche libere (elettroni e ioni) riduce la resistenza elettrica del gas.\nCon l\u2019instaurarsi di un regime di \u201cglow discharge\u201d si verificano una serie di processi collisionali diversi che portano alla generazione di una grande variet\u00e0 di specie diverse: ioni, radicali e specie eccitate. Queste ultime in particolare sono specie neutre che presentano configurazioni elettroniche di non-equilibrio e possiedono un contenuto energetico superiore rispetto alle corrispettive specie neutre. Trovandosi in una condizione di non-equilibrio, queste specie tenderanno a riportarsi in una condizione di stabilit\u00e0. L\u2019energia in eccesso viene quindi liberata sotto forma di fotoni tramite i seguenti fenomeni:\nSe a questo punto la tensione ai capi del tubo viene ulteriormente aumentata, la scarica passa dal regime di \"glow\" a quello di \"arco\": la luminosit\u00e0 della scarica aumenta ancora, e la tensione subisce un altro brusco calo (come nel passaggio dal regime di \"scarica oscura\" a quello di \"scarica a bagliore\"). Questo regime \u00e8 caratterizzato da correnti elettroniche elevate che vengono trasferite da un elettrodo all\u2019altro con la formazione di scariche continue e visibili, chiamate archi. Le collisioni tra elettroni e molecole lungo un arco producono calore. Il riscaldamento generato fa s\u00ec che le scariche ad arco vengano considerate plasmi termici, dove il gas viene riscaldato fino al raggiungimento di temperature elevate.\nRiassumendo, in un tubo rettilineo un gas ionizzato a seconda della tensione applicata e della corrente presente nel gas attraversa i seguenti regimi:\nCaratteristiche.\nQuasi neutralit\u00e0 e schermaggio di Debye.\nIl termine \"plasma\" viene usato per \"un insieme di particelle cariche che globalmente si mantiene neutro\". Questa \u00e8 la definizione comunemente accettata, anche se esistono sistemi particolari chiamati \"plasmi\", costituiti da una sola specie (per es., elettroni, da cui il nome di plasmi elettronici).\nIl paragone che spesso viene usato \u00e8 quello della gelatina rosa, che nel suo interno contiene particelle che singolarmente sono rosse e bianche, ma che l'occhio percepisce nella sua globalit\u00e0 come rosa. Come nella gelatina esiste una minima distanza spaziale per la quale \u00e8 possibile vedere le particelle rosse e bianche come separate, cos\u00ec nel plasma esiste una scala spaziale alla quale elettroni e ioni si muovono in modo indipendente: questa minima distanza viene chiamata lunghezza di Debye.\nIn sostanza, dentro il plasma deve essere sempre verificato che ne\u00a0=\u00a0\u03a3Z\u00b7ni, ossia deve essere rispettata la condizione di neutralit\u00e0 di carica ne\u00a0=\u00a0ni, dove ne \u00e8 la densit\u00e0 di elettroni, ed ni \u00e8 la densit\u00e0 di ioni, Z il numero atomico dello ione.\nPer mantenere questa condizione, dentro il plasma si forma un campo elettrico, detto \"ambipolare\", che tende a frenare gli elettroni, e ad accelerare gli ioni (tendenzialmente, gli elettroni sono pi\u00f9 veloci a diffondere).\nDentro il plasma si forma un campo elettrico corrispondente all'energia potenziale:\nCome si vede, il potenziale \u00e8 tanto pi\u00f9 grande, quanto maggiore \u00e8 la densit\u00e0 di carica al centro del plasma, n(0). Se l'energia potenziale supera l'energia di agitazione termica, si ha diffusione ambipolare; se l'energia potenziale \u00e8 inferiore all'energia cinetica delle particelle, si ha diffusione libera.\nLa relazione di uguaglianza definisce l'energia minima che le particelle devono avere per poter muoversi liberamente: questa energia minima definisce anche la minima lunghezza entro la quale le particelle possono diffondere, cio\u00e8 la \"lunghezza di Debye\":\ndove kB \u00e8 la costante di Boltzmann e T \u00e8 la temperatura.\nPossiamo quindi definire con pi\u00f9 precisione un plasma come \"un sistema le cui dimensioni sono molto pi\u00f9 grandi della lunghezza di Debye\", ossia formula_3, dove L \u00e8 la dimensione tipica del sistema. Per un gas ionizzato \u00e8 comunque molto raro che sia formula_4, anche perch\u00e9 questo comporterebbe delle densit\u00e0 molto basse (da notare che la densit\u00e0 di cariche formula_5 compare a denominatore).\nLa lunghezza di Debye \u00e8 la radice del rapporto tra la temperatura (in unit\u00e0 energetiche, come il joule e l'elettronvolt) e la densit\u00e0 numerica:\n formula_6 .\nNei plasmi di laboratorio questa lunghezza \u00e8 pertanto dell'ordine di decine di micron.\nFenomeni collettivi.\nLa lunghezza di Debye definisce quindi una minima lunghezza per il moto indipendente di elettroni e ioni: dentro una sfera di raggio formula_7 (detta \"sfera di Debye\") possono avvenire processi di particella singola. Al di fuori della sfera di Debye il comportamento di elettroni e ioni \u00e8 determinato dal campo elettrico ambipolare, cio\u00e8 dalla parte a lungo raggio del potenziale elettrostatico. In sostanza, elettroni e ioni si muovono gli uni rispetto agli altri come fossero un corpo unico.\nQuesto fenomeno d\u00e0 origine ai cosiddetti moti collettivi. Gli urti fra elettroni e ioni tramite la forza di Coulomb \u00e8 nei plasmi un fenomeno collettivo, dove le interazioni a pi\u00f9 corpi dominano rispetto alle collisioni binarie (a differenza dei gas neutri, dove le collisioni sono essenzialmente un fenomeno binario). Tipicamente, il libero cammino medio delle collisioni di Coulomb \u00e8 maggiore della lunghezza di Debye.\nUn altro importante fenomeno collettivo \u00e8 costituito dalle oscillazioni di plasma.\nSupponiamo che una \"fetta\" di elettroni di sezione formula_8 si sposti di una quantit\u00e0 formula_9 nella direzione ortogonale a formula_8. Si former\u00e0 un campo elettrico perpendicolare alla superficie formula_8:\ndove formula_13 \u00e8 determinato dalla densit\u00e0 superficiale di carica elettronica:\nCombinando le due espressioni si ottiene che la forza netta agente sugli elettroni \u00e8:\nLa legge della dinamica per gli elettroni diventa quindi:\nche \u00e8 un moto armonico di pulsazione\ndetta \"frequenza di plasma\". Inserendo le costanti fisiche, si ottiene il valore numerico:\nInserendo un valore di densit\u00e0 tipico di un plasma da fusione (per esempio, un Tokamak), si ottiene che la frequenza di plasma \u00e8 dell'ordine di 1011\u00a0Hz, che \u00e8 una frequenza molto elevata.\nSi deduce pertanto che il campo elettrico dovuto ad eventuali disomogeneit\u00e0 di carica in un plasma viene suddiviso in una parte a corto raggio (le diffusioni libere nella sfera di Debye), e in una parte a lungo raggio (fenomeni collettivi come la frequenza di plasma). Se siamo tuttavia interessati a fenomeni che \"avvengono su scale spaziali pi\u00f9 grandi della sfera di Debye e su scale temporali pi\u00f9 lente della frequenza di plasma, il plasma pu\u00f2 essere trattato come un fluido neutro in cui i campi elettrici (spontanei) sono nulli\".\nQuesto \u00e8 l'approccio seguito per esempio dalla magnetoidrodinamica. Nella maggior parte dei plasmi, la lunghezza di Debye \u00e8 abbastanza piccola e la frequenza di plasma abbastanza grande da soddisfare senza problemi questa condizione.\nOrdini di grandezza per i plasmi.\nUn plasma quindi si caratterizza per alcune grandezze, fra cui alcune (temperatura e densit\u00e0 di particelle cariche) sono tipiche di un fluido; altre, come la lunghezza di Debye e la frequenza di plasma, sono caratteristiche del plasma come insieme di cariche in movimento.\nI plasmi presenti in natura e in laboratorio si caratterizzano per una grande variet\u00e0 nella grandezza di questi parametri.\nNella tabella che segue sono riportati gli ordini di grandezza per una serie di plasmi: si ricordi che una temperatura di corrisponde a circa 11\u00a0600 kelvin, e che la densit\u00e0 dell'aria \u00e8 di circa 1025 particelle per metro cubo. Si riconosce subito che la maggior parte dei plasmi sono caratterizzati da alte temperature elettroniche: si va dai quasi 30\u00a0000 gradi di un fulmine, fino ai milioni di gradi del nucleo solare e degli esperimenti di fusione termonucleare. I plasmi interstellari sono invece caratterizzati da densit\u00e0 molto basse (e quindi, relativamente grandi lunghezze di Debye).\nDato che nella espressione della lunghezza di Debye compare un rapporto di temperatura e densit\u00e0, ci\u00f2 non impedisce che si possano produrre plasmi a temperatura ambiente: sono i cosiddetti \"plasmi freddi\", per i quali gli ioni sono effettivamente a temperatura ambiente, ma gli elettroni hanno una temperatura di qualche elettronvolt.\nFenomeni dissipativi.\nIl plasma \u00e8 composto di ioni ed elettroni. L'interazione tramite la forza di Coulomb fra queste specie porta ad urti (generalmente elastici), che sono origine di effetti dissipativi. Il primo e pi\u00f9 importante effetto \u00e8 la comparsa di resistivit\u00e0. La presenza di urti di tipo coulombiano introduce una resistivit\u00e0, che, secondo la previsione teorica di Spitzer \u00e8 data dalla relazione:\ndove log\u039b \u00e8 una quantit\u00e0 nota come \"logaritmo di Coulomb\", ed \u00e8 praticamente costante per gran parte dei plasmi di laboratorio, dove varia fra 10 e 20 in un ampio intervallo di parametri. Z \u00e8 il numero atomico medio delle specie ioniche presenti nel plasma (per un plasma di idrogeno, Z\u00a0=\u00a01).\nInserendo i valori di un plasma di idrogeno di interesse fusionistico (Te\u00a0=\u00a01000\u00a0eV), si ricava un valore di resistivit\u00e0 di , che \u00e8 un valore tipico del rame a temperatura ambiente. I plasmi sono quindi degli ottimi conduttori di corrente, e questa propriet\u00e0 \u00e8 tanto migliore quanto pi\u00f9 alta \u00e8 la temperatura (la temperatura compare a denominatore nella relazione di Spitzer).\nPlasmi in campi magnetici.\nUn plasma, essendo un buon conduttore di corrente, \u00e8 anche molto sensibile alla applicazione di campi magnetici. In realt\u00e0, siccome un plasma \u00e8 spesso formato da una scarica elettrica dentro un gas, il plasma risente del campo magnetico formato dalla corrente che lo percorre. Per questo motivo si parla di campo magnetico \"auto-generato\".\nLe particelle cariche in un campo magnetico seguono una traiettoria elicoidale (detta anche moto di ciclotrone) secondo l'equazione di Larmor, che definisce il raggio di Larmor\ndove formula_21 \u00e8 la velocit\u00e0 della particella perpendicolare al campo magnetico, m \u00e8 la sua massa, B \u00e8 l'intensit\u00e0 del campo magnetico e Ze \u00e8 la carica dello ione (per l'elettrone, Z\u00a0=\u00a01).\nDall'espressione per il raggio di Larmor si deduce che una particella carica in un campo magnetico \u00e8 vincolata a percorrere una traiettoria che si pu\u00f2 allontanare al pi\u00f9 di una quantit\u00e0 formula_22 dalla linea di campo magnetico.\nIl moto del centro dell'elica viene detto moto del centro guida: i modelli matematici che descrivono il moto del plasma in termini di moto del centro guida sono detti codici di centro guida.\nSu questa propriet\u00e0 si basano inoltre i dispositivi di confinamento magnetico nell'ambito della ricerca sulla fusione nucleare.\nLa presenza di un campo magnetico introduce per\u00f2 una complicazione in pi\u00f9, in quanto separa la direzione parallela al campo (nella quale si ha una rapida termalizzazione delle particelle) dalla direzione perpendicolare. Un plasma in un campo magnetico \u00e8 quindi un mezzo altamente anisotropo.\nLa presenza del campo magnetico suddivide inoltre i plasmi in base al loro comportamento magnetico, ossia in plasmi diamagnetici e paramagnetici. Anche se il comportamento pi\u00f9 comune per un buon conduttore \u00e8 di essere diamagnetico, esistono numerosissimi esempi di plasmi paramagnetici, nei quali cio\u00e8 il campo magnetico esterno viene accresciuto, e persiste per tempi molto lunghi. Questi fenomeni vengono chiamati fenomeni di dinamo, in analogia alla dinamo in elettrotecnica.\nUn approccio totalmente differente al problema dei moti di un plasma in campo magnetico \u00e8 fornito dalla magnetoidrodinamica o MHD, dove il moto delle particelle in un campo elettromagnetico viene risolto a partire dall'integrazione delle equazioni di Navier-Stokes con le Equazioni di Maxwell. Nonostante la apparente semplificazione (invece di seguire il moto di un numero enorme di particelle, si segue l'evoluzione della velocit\u00e0 fluida del plasma, che \u00e8 un campo tridimensionale), la MHD si presta a descrivere un numero molto vasto di fenomeni di plasma, come l'insorgere di instabilit\u00e0, filamenti e jets.\nRiassunto: gas neutro contro plasma.\nCome detto sopra, un plasma \u00e8 il \"quarto stato della materia\". Cosa lo distingue, per esempio, da un gas, a cui dovrebbe tutto sommato assomigliare molto? Le differenze sono elencate nella tabella seguente:"}
{"id": "363410", "revid": "267975", "url": "https://it.wikipedia.org/wiki?curid=363410", "title": "Desiderato", "text": "Origine e diffusione.\nDeriva dal nome latino \"Desideratus\", dall'evidente significato di \"desiderato\", \"atteso\", \"voluto\" (dalla stessa radice a cui risale anche il nome Desiderio); si tratta di un tipico nome gratulatorio, dato tipicamente ad un figlio molto atteso.\nIn Italia \u00e8 attestato principalmente in Toscana (ma non per la forma femminile, Desiderata, pi\u00f9 diffusa in Sicilia)\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "363415", "revid": "2037858", "url": "https://it.wikipedia.org/wiki?curid=363415", "title": "Caffarelli", "text": "Biografia.\nFiglio di un povero agricoltore, era destinato alla professione di suo padre, ma il suo gusto appassionato per la musica gli fece trascurare le occupazioni in cui lo si voleva impiegare e lo port\u00f2 a resistere ai castighi inflittigli per impedirgli di andare a sentir cantare nelle chiese. Un musicista, chiamato \"Caffaro\", not\u00f2 l'assiduit\u00e0 del giovane contadino alla cappella di cui era maestro e gli sent\u00ec unire con giustezza la sua voce a quella degli altri cantori: quel bambino gli ispirava infatti interesse. Volendo assicurarsi della realt\u00e0 delle sue disposizioni, lo fece venire da lui, lo interrog\u00f2 e gli fece cantare le scale accompagnandosi col clavicembalo. Convinto di non essersi ingannato sul giovane Majorano, si rec\u00f2 presso il padre di questo bambino e gli dipinse un quadro cos\u00ec allettante della fortuna destinata a suo figlio col talento che poteva acquisire, che il contadino si lasci\u00f2 convincere e permise che il futuro virtuoso fosse inviato a Norcia, per l'operazione di castrazione. Al suo ritorno, Caffaro lo prese con lui e gli insegn\u00f2 a leggere e a scrivere, gli impart\u00ec lezioni sugli elementi della musica, poi lo invi\u00f2 a Napoli da Porpora, tanto grande come maestro di canto quanto come compositore. Da quel momento il protetto di Caffaro, prese, per riconoscenza, il soprannome di \"Caffarelli\".\nIl metodo di Porpora era quello dei pi\u00f9 antichi maestri d'Italia; lento, ma sicuro e i cui risultati non sono mai in dubbio quando si applicano a begli organi:\ndare infine, all'articolazione della parola cantata, la pi\u00f9 grande chiarezza possibile, nelle modificazioni dei diversi accenti. L'esecuzione di queste cose \u00e8 difficile, ma gli elementi sono molto semplici, non bisogna quindi meravigliarsi se, come si riporta, Porpora fece studiare il suo allievo, per cinque anni, su un singolo foglio di carta da musica sul quale aveva tracciato scale lente e veloci, trilli, mordenti, appoggiature semplici e doppie, e alcuni di questi elementi principali che entrano in combinazione gli uni con gli altri. Si dice che facendo ci\u00f2, il maestro avesse voluto abbassare l'orgoglio del suo allievo, altri hanno messo in dubbio la verit\u00e0 dell'aneddoto, non potendo persuadersi che si possano impiegare cinque anni ad imparare cos\u00ec poche cose. Fu ciononostante dopo questo lungo studio su un foglio di musica che Porpora disse al suo allievo: \u00abVa' figlio mio, non hai pi\u00f9 nulla da imparare, tu sei il pi\u00f9 grande cantante del mondo!\u00bb.\nNel 1724 Caffarelli debutt\u00f2 al teatro Valle a Roma e apparve per la prima volta in un ruolo di donna, secondo l'uso del tempo per i giovani castrati. La bellezza della sua voce, la perfezione del suo canto e la regolarit\u00e0 dei tratti del suo viso gli procurarono un successo entusiasmante. Ricercato dai principali teatri d'Italia, vi si produsse e dappertutto ricevette testimonianze d'ammirazione. Di ritorno a Roma nel 1728, cant\u00f2 al teatro \"Argentina\", durante la stagione del carnevale, il ruolo di \"primo uomo\" con un successo senza pari. Pi\u00f9 donne di alto rango provarono per lui violente passioni che gli costarono care. Una notte, trovandosi con una dama, per via del marito geloso, fu costretto a rimanere tutta la notte sul fondo di una cisterna vuota che si trovava in giardino. Ne usc\u00ec con un catarro che lo tenne a letto quasi un mese. La donna che lo proteggeva, ben sapendo dove poteva arrivare la gelosia del suo sposo, mise Caffarelli sotto la protezione di quattro spadaccini che lo seguivano da lontano ovunque egli andasse. Quest'avventura non ebbe seguiti pi\u00f9 pericolosi e il cantante part\u00ec da Roma nel 1730 per recarsi a Londra.\nDopo avervi passato pi\u00f9 anni e accumulato ricchezze considerevoli, riprese la via dell'Italia; Torino, Genova, Milano, Firenze e Venezia l'accolsero con entusiasmo. \nA Napoli il suo talento provoc\u00f2 un vero delirio; mentre era in questa citt\u00e0, venne a sapere che Gizziello doveva debuttare a Roma. Non conoscendo questo cantante, di cui aveva sentito spesso elogiare i meriti, prese la posta, viaggi\u00f2 tutta la notte e arrivato a Roma si rec\u00f2 a Teatro, avvolto nel suo mantello. Seduto in platea, l'ascolt\u00f2 dapprima in silenzio, poi, trascinato dal piacere che provava grid\u00f2: \u00abBravo! Bravissimo Gizziello, \u00e8 Caffarelli che te lo dice!\u00bb. \nPoi ritorn\u00f2 a Napoli con la stessa precipitazione. Quando vi arriv\u00f2, si fecero moltissime congetture sulla sua scomparsa e non ebbe che il tempo di vestirsi per cantare in un'opera seria.\nIl 25 ottobre 1734 \u00e8 Farnaspe nella prima assoluta di \"Adriano in Siria\" di Giovanni Battista Pergolesi al Teatro San Bartolomeo di Napoli.\nAl King's Theatre di Londra nel 1738 \u00e8 il protagonista nelle prime assolute di Faramondo diretto dal compositore con \u00c9lisabeth Duparc, Antonio Montagnana, Maria Antonia Marchesini, Margherita Chimenti ed Antonia Merighi, di Alessandro Severo diretto dal compositore con la Duparc, la Chimenti, la Merighi, la Marchesini e Montagnana ed in aprile di Serse diretto dal compositore con la Duparc, la Chimenti, la Merighi, la Marchesini e Montagnana.\nNel dicembre successivo \u00e8 Serse nella prima assoluta di \"Temistocle\" di Giovanni Alberto Ristori con Vittoria Tesi al Teatro San Carlo di Napoli dove nel 1739 \u00e8 Mitrane nella prima assoluta di \"Demetrio\" di Leonardo Leo con Angelo Amorevoli e Sibari in \"Semiramide riconosciuta\" di Nicola Porpora con la Tesi.\nA Londra nel 1739 \u00e8 Abner nella prima assoluta di Saul diretto dal compositore con Gustavus Waltz, Cecilia Young, la Duparc, John Beard, la Marchesini ed Anna Maria Strada del P\u00f2.\nA Napoli al San Carlo nel 1740 con la Strada del Po' \u00e8 Siroe nella prima assoluta di \"Siroe, re di Persia\" di Davide Perez ed il protagonista nella prima assoluta di \"Tiridate\" di Porpora, nel 1741 Admeto nella prima assoluta di \"Olimpia nell'isola di Ebuda\" di Gaetano Latilla diretto dal compositore, il protagonista in \"Ezio\" di Domenico Sarro con Giovanna Astrua e Timante nella prima assoluta di \"Demofoonte\" di Leo con la Astrua, nel 1742 con la Astrua, Cambise in \"Ciro riconosciuto\" di Leo, Oreste nella prima assoluta di \"Andromaca\" di Leo e Rodope in \"Issipile\" di Johann Adolf Hasse, nel 1743 con la Astrua, Claudio in \"Alessandro Severo\" di Sarro, Megabise in Artaserse e Licida ne L'Olimpiade di Leo, nel 1744 con la Astrua, Enea in \"Didone abbandonata\" di Hasse, Mirteo nella prima assoluta di \"Semiramide riconosciuta\" di Hasse ed Alessandro in \"Antigono\" di Hasse, nel 1745 il protagonista nella prima assoluta di \"Achille in Sciro\" di Gennaro Manna con la Astrua e Berenice nella prima assoluta di \"Lucio Vero\" di Manna con Annibale Pio Fabri, nel 1746 con la Astrua e Fabri Quinto Fabio in \"Lucio Papirio\" di Hasse e Volusio in \"Cajo Fabricio\" di Hasse, nel 1747 Teseo nella prima assoluta di \"Arianna e Teseo\" di Giuseppe de Majo con la Astrua, Siroe in \"Siroe, re di Persia\" di Hasse con la Tesi e Gioacchino Conti, Antigone nella prima assoluta di \"Il sogno d'Olimpia\" di de Majo con la Tesi e Conti al Palazzo Reale di Napoli e poi al San Carlo e Farnaspe nella prima assoluta di \"Adriano in Siria\" di Latilla con la Tesi e nel 1748 con la Tesi e Conti Anassimandro nella prima assoluta di \"Merope\" di Gioacchino Cocchi e Libanio nella prima assoluta di \"Siface re di Numidia\" di Cocchi.\nNel 1740 torn\u00f2 a Venezia dove ebbe ottocento zecchini antichi d'ingaggio e settecento zecchini per tre mesi, somma considerevole per il tempo e che nessun cantante prima di lui aveva ottenuto. \nDopo questa stagione Caffarelli sembr\u00f2 aver rinunciato al teatro, ma ripart\u00ec per Torino nel 1746, poi and\u00f2 a Firenze e Milano. Maria Giuseppina di Sassonia, delfina di Francia, la quale amava la musica, lo fece venire a Parigi nel 1750. \nVi cant\u00f2 in pi\u00f9 concerti spirituali, suscitando insieme meraviglia e ammirazione. Luigi XV incaric\u00f2 uno dei suoi primi gentiluomini di fargli un dono. Rientrato in Italia per non allontanarsene pi\u00f9 e avendo acquisito grandi ricchezze, compr\u00f2 il ducato di Santo Dorato, di cui prese il titolo e che lasci\u00f2 dopo la sua morte a suo nipote, con una rendita di 14.000 ducati. \nFu tra i maestri dell'andriese Farinelli. \nPoco prima della sua dipartita, fece costruire un palazzo (palazzo Majorana) sul quale appose un'orgogliosa iscrizione:\nInoltre, si narra che un buontempone, in riferimento al fatto che il Caffarelli fosse castrato, scrisse al di sotto dell'incisione:\nCaffarelli mor\u00ec a Santo Dorato, il 30 novembre 1783 o, secondo altri, il primo febbraio dello stesso anno.\nConsiderazioni sull'artista.\nLa sua voce non poteva essere paragonata a nessun'altra, esclusa quella del solo Farinelli (che poi divenne il pi\u00f9 celebre castrato di tutti i tempi), tanto per l'estensione che per la forza unita alla dolcezza dei suoni. Egualmente notevole nel canto lento e nei passaggi d'agilit\u00e0, eseguiva con perfezione prima sconosciuta trilli e scale cromatiche, sembra anzi essere stato il primo ad introdurle nello stile di canto dell'opera. Suonava bene il clavicembalo, leggeva ogni tipo di musica a prima vista e sovente improvvisava. \nTuttavia, Caffarelli era anche molto capriccioso, arrogante, egocentrico e dispotico verso i colleghi, che di solito ostacolava con ogni mezzo; secondo il musicologo P. Barbier (\"Gli evirati cantori\", 1989) Caffarelli esigeva di essere a lungo corteggiato da compositori e impresari prima di accettare futuri ingaggi (e Gluck, che non lo fece, lo indispett\u00ec a lungo); a volte, persino durante la rappresentazione di un'opera, derideva il collega che stava in quel momento cantando, facendogli l'eco, andando a parlottare con persone dietro le quinte o nei palchi, rumoreggiando, starnutendo e suscitando l'ilarit\u00e0 del pubblico. Capitarono zuffe e liti sul palco, e una volta persino a una messa cantata, in cui Caffarelli picchi\u00f2 e butt\u00f2 fuori un giovane castrato. \nBarbier sottolinea come furono probabilmente gli eccessi capricciosi di Caffarelli a stancare ed allontanare il pubblico italiano dalle figure dei castrati come divi assoluti della musica e della buona societ\u00e0, ruolo che avevano avuto dalla prima met\u00e0 del '600 ad allora; gi\u00e0 ai tempi di Farinelli (pochi anni dopo) le cantanti donna avevano in gran parte soppiantato i castrati perlomeno nelle parti operistiche e teatrali, se non in quelle religiose, e all'inizio del XIX secolo il loro numero si era di molto diminuito cos\u00ec come il numero dei conservatori napoletani che li allevavano.\nRiferimenti culturali.\nAh, quando, per esempio\ncantava Caffariello\nquell'aria portentosa la ra la...\nsentite don Alonso, eccola qua\nQuando mi sei vicina, amabile Rosina\nil cor mi brilla in petto, mi balla il minuetto"}
{"id": "363418", "revid": "2008079", "url": "https://it.wikipedia.org/wiki?curid=363418", "title": "Desiderio (nome)", "text": "Origine e diffusione.\nDeriva dal tardo nome latino \"Desiderius\", che vuol dire semplicemente \"desiderio\". Etimologicamente, il termine \"desiderius\" si basa su \"desiderare\", il cui significato originale era forse \"aspettare ci\u00f2 porteranno le stelle\", da \"de sidere\", \"delle stelle\".\nIl nome veniva usato per indicare un figlio a lungo atteso, in maniera analoga a Donato, e si pu\u00f2 accostare per significato anche ai nomi \u017deljko e Murad. Per etimologia, invece, il nome \u00e8 simile a Desiderato.\nOnomastico.\nL'onomastico si festeggia il 23 maggio in memoria di san Desiderio di Langres. Il nome \u00e8 portato da molti altri santi, fra cui:"}
{"id": "363423", "revid": "81103", "url": "https://it.wikipedia.org/wiki?curid=363423", "title": "Il caso Moro", "text": "Il caso Moro \u00e8 un film del 1986 diretto da Giuseppe Ferrara, tratto dal libro del 1982 \"I giorni dell'ira. Il caso Moro senza censure\" di Robert Katz, coautore anche della sceneggiatura.\nFu il primo film a narrare l'intera vicenda del rapimento di Aldo Moro, con l'interpretazione di Aldo Moro affidata a Gian Maria Volont\u00e9. Il film \u00e8 assolutamente neutrale, gli stati d'animo del presidente sono quelli che si evincono dalle lettere scritte da lui stesso.\nLe scene del blitz delle forze dell'ordine che sarebbe avvenuto nel paesino di Gradoli (dove secondo indicazioni fornite da Romano Prodi in una seduta spiritica era emerso che fosse detenuto l'onorevole Aldo Moro) furono girate a Campagnano di Roma.\nTrama.\nIl film ripercorre cronologicamente i 55 giorni del rapimento di Aldo Moro: dalla strage di via Fani fino al rinvenimento del corpo del presidente della Democrazia Cristiana in via Caetani. La pellicola mostra gli eventi che hanno caratterizzato quei giorni; mancano i riferimenti complottisti a ipotesi che sono emerse solo negli anni successivi, come per esempio la presenza di un ufficiale del Sismi nei pressi di via Fani la mattina dell'agguato e i contatti tra Stato e organizzazioni criminali (camorra, banda della Magliana, questa per altro ancora in auge nel 1986) per l'individuazione della prigione di Moro. Vi sono anche alcune scelte artistiche in contrasto con la realt\u00e0 storica accertata, come il mancato uso di passamontagna da parte dei brigatisti e la figura di Don Stefani che entra nel covo delle BR, fatti mai accaduti.\nDistribuzione.\nIl film venne distribuito nel circuito cinematografico italiano il 20 novembre del 1986.\nIl film fu trasmesso in prima TV su Canale 5 il 9 maggio 1988 alle ore 20:30, in occasione del decennale dell'omicidio dello statista democristiano; la messa in onda del film fu seguita su Rete 4 da uno speciale giornalistico intitolato \"Caso Moro\", per il ciclo \"Cinema cronaca\", curato da Giorgio Medail.\nAccoglienza.\nIl film fu il 32\u00ba maggior incasso della stagione cinematografica italiana 1986-87."}
{"id": "363425", "revid": "79968", "url": "https://it.wikipedia.org/wiki?curid=363425", "title": "Dora (nome)", "text": "Origine e diffusione.\nNome ormai autonomo, rappresenta spesso l'ipocoristico di numerosi nomi che terminano per \"-dora\", principalmente Teodora, ma anche altri come Isidora, Fedora, Diodora, Apollodora o che iniziano per \"Dor-\" come Doralice, Doralisa e Dorotea. Di origine greca, il nome deriva dalla parola \u03b4\u03cc\u03c1\u03bf\u03bd (\"doron\") che significa \"dono, regalo\".\nDiffuso in tutta Italia, \u00e8 maggiormente concentrato al centro. Il nome inglese Doreen \u00e8 un suo derivato.\nOnomastico.\nSanta Dora vergine e martire si festeggia il 1\u00ba aprile"}
{"id": "363428", "revid": "47767", "url": "https://it.wikipedia.org/wiki?curid=363428", "title": "Doroteo", "text": ""}
{"id": "363430", "revid": "47767", "url": "https://it.wikipedia.org/wiki?curid=363430", "title": "Isidora", "text": ""}
{"id": "363433", "revid": "1059402", "url": "https://it.wikipedia.org/wiki?curid=363433", "title": "Teodora (nome)", "text": "Origine e diffusione.\nDeriva dall'antico nome greco \u0398\u03b5\u03bf\u03b4\u03c9\u03c1\u03b1 (\"Theodora\"), femminile di \u0398\u03b5\u03bf\u03b4\u03c9\u03c1\u03bf\u03c2 (\"Theodoros\"); \u00e8 composto dai termini \u03b8\u03b5\u03bf\u03c2 (\"theos\"), \"dio\" e \u03b4\u03c9\u03c1\u03bf\u03bd (\"doron\"), \"dono\" (gli stessi di Dorotea, ma invertiti), quindi pu\u00f2 essere interpretato come \"dono di Dio\".\nEra un nome molto comune nell'Impero Bizantino e venne quindi portato da molte importanti figure storiche, fra le quali spicca Teodora, la moglie di Giustiniano."}
{"id": "363435", "revid": "47767", "url": "https://it.wikipedia.org/wiki?curid=363435", "title": "Diodora", "text": ""}
{"id": "363441", "revid": "3115", "url": "https://it.wikipedia.org/wiki?curid=363441", "title": "Domino (gioco)", "text": "Il domino \u00e8 un gioco da tavolo che si svolge utilizzando una serie di tessere.\nQueste sono tutte suddivise in due sezioni recanti dei punteggi segnati con dei pallini, da 0 (nessun pallino) a 6 (sei pallini) (disposti su due met\u00e0 delle tessere con la stessa disposizione di una facciata di un dado) o pi\u00f9. Si gioca normalmente in 2, in 3 o 4 giocatori.\nStoria.\nIl domino con le tessere nacque in Cina grazie all'opera di uno statista del 1120 presentato all'imperatore del tempo Hui Tsung. Fu anche usato come strumento di divinazione intorno al XIII secolo. Successivamente fu utilizzato per giocare. Venne introdotto in Italia dagli arabi verso e si \u00e8 poi diffuso in Francia e da l\u00ec in tutta Europa.\nIl suo nome, domino, deriva dal latino \"dominus\", cio\u00e8 \"padrone\", mentre in Francia il termine faceva riferimento ad un costume carnevalesco dalla veste nera e la maschera bianca.\nIl gioco.\nIl domino \u00e8 giocato in pi\u00f9 specialit\u00e0 e varianti, ma tutte seguono una medesima logica di gioco.\nSecondo le regole classiche, il primo giocatore viene scelto a caso oppure \u00e8 chi possiede il doppio pi\u00f9 alto, mentre in una partita in quattro giocatori il primo ad iniziare \u00e8 sempre chi possiede il doppio sei. Si inizia dunque rovesciando a faccia in gi\u00f9 sul tavolo le tessere e se ne distribuiscono 7 a testa se si gioca in due, 6 se si gioca in tre o 7 se si gioca in quattro giocatori. \u00c8 anche possibile giocare in cinque distribuendone 5 a testa o in sei distribuendone 4. Le restanti tessere vanno lasciate a faccia in gi\u00f9, esse infatti servono in seguito da riserva e formano il cosiddetto \"ossario\"; se si gioca in quattro giocatori, una volta distribuite 7 tessere per ciascun giocatore, esse saranno esaurite. Il primo giocatore dispone la prima tessera sul tavolo; poi il turno passa alla persona che segue alla sua sinistra: questi potr\u00e0 mettere una sua tessera attaccata a quella che c'\u00e8 gi\u00e0 sul tavolo solo se ne ha una col punteggio uguale a una delle due estremit\u00e0.\nLa forma del \"serpente\" di tessere \u00e8 libera, disposta volutamente con uno schema a croce a partire dalla doppia tessera iniziale, ma non viene mai chiusa e le tessere doppie vengono messe di solito di traverso. Se un giocatore non pu\u00f2 attaccare una tessera, passa il turno direttamente se si gioca a quattro, oppure pesca da quelle rimaste a faccia in gi\u00f9, cio\u00e8 dall'ossario, finch\u00e9 non ne trova una che va bene (le tessere pescate inutilizzabili vanno aggiunte tra le proprie).\nVince il giro chi finisce per primo le tessere o chi ha il minor numero di pallini sulle tessere. Chi vince o esaurisce per primo le tessere si aggiudica in questo modo la somma dei punti delle tessere degli avversari (in caso di gioco a coppie senza contare quelli del compagno di squadra). Nel domino in forma elementare il punteggio viene calcolato solo alla fine di ogni giro. La mano successiva viene aperta dal giocatore a sinistra di quello che ha iniziato la partita seguendo il senso orario.\nIn situazione di stallo, cio\u00e8 quando nessun giocatore pu\u00f2 attaccare tessere, vince il giocatore o la coppia che dispone di meno pallini e totalizza i punti corrispondenti alla quantit\u00e0 di pallini degli avversari meno la quantit\u00e0 dei propri pallini. Inoltre, se nonostante ci\u00f2 i giocatori dovessero trovarsi con gli stessi punteggi, la mano viene annullata.\nIn genere le partite a domino si giocano ad un punteggio prefissato (es. 100 punti) e il giocatore o la coppia che raggiunge o supera quel punteggio si aggiudica il match.\nDomino cinese.\nEsiste anche un'altra tipologia di domino, diffuso pi\u00f9 precisamente solo in Cina e utilizzato in parecchi giochi con tessere quali Tien Gow, Pai Gow, Che Deng e Tiu U. In lingua cantonese i pezzi sono chiamati \u9aa8\u724c Gwat Pai, che letteralmente significa \"tessere d'osso\". Ogni schema delle tessere del domino cinese \u00e8 realizzato in base al punteggio del lancio di due semplici dadi. Un set di tessere comprende 32 pezzi divisi in gruppi detti \"militari\" e \"civili\". Non ci sono segni per distinguere le tessere; un giocatore deve semplicemente ricordare quale tessera appartiene a quel gruppo.\nIl set di tessere cinesi \u00e8 composto da due gruppi di 11 tessere civili (6-6, 1-1, 4-4, 1-3, 5-5, 3-3, 2-2, 5-6, 4-6, 1-6, 1-5) e da un gruppo di 10 militari (3-6, 4-5; 2-6, 3-5; 2-5, 3-4; 2-4; 1-4, 2-3; 1-2). \nCiascuna tessera civile ha anche un nome cinese: la 6-6 \u00e8 cielo, 1-1 terra, 4-4 \u00e8 uomo, 1-3 oca ecc. \nLe tessere civili sono ordinate in valore in base al loro significato culturale cinese, che deve essere memorizzato. Ad esempio, cielo vale di pi\u00f9 di terra; terra vale di pi\u00f9 di uomo ecc.\nInoltre, il domino cinese non va confuso con il Mah Jong, dove si usa un tipo di tessere del tutto differente.\nVarianti.\nFive-Up.\nIl \"Five-Up\", \"All Fives\" o \"Domino del Cinque\" \u00e8 una variante in cui l'obiettivo \u00e8 quello di formare delle catene e di esaurire tutte le tessere che si hanno a disposizione tenendo per\u00f2 conto di un'ulteriore regola. Una partita a questa variante di domino \u00e8 giocabile in 2, 3, 4, 5 o 6 giocatori, solitamente ci si gioca a 50, 100, 250 o 500 punti. Il giocatore totalizza ulteriori punti quando le estremit\u00e0 libere sommate danno un multiplo di cinque (5, 10, 15, 20, e cos\u00ec via). I giocatori fanno quindi dei punti anche durante la partita, quando il totale delle estremit\u00e0 della catena \u00e8 divisibile per cinque. La somma delle estremit\u00e0 \u00e8 denominata \"Conteggio del piatto\". Nel Five Up la prima tessera non deve essere per forza una doppia. La prima tessera doppia inserita nel \"serpentone\" prende il nome di Spinner e pu\u00f2 essere agganciata da altre tessere con lo stesso numero di pallini in tutti e quattro i margini, cosa che non \u00e8 possibile fare con le altre tessere doppie che vengono inserite dopo.\nVince il giro chi finisce per primo le tessere o chi ha il minor numero di pallini sulle tessere. Chi vince o esaurisce per primo le tessere si aggiudica in questo modo, oltre al punteggio conseguito durante la partita, la somma dei punti delle tessere degli avversari arrotondata al multiplo di cinque pi\u00f9 prossimo (in eccesso o in difetto). La mano successiva viene aperta dal giocatore a sinistra di quello che ha iniziato la partita seguendo il senso orario.\nIn situazione di stallo, cio\u00e8 quando nessun giocatore pu\u00f2 attaccare tessere, vince il giocatore o la coppia che dispone di meno pallini e totalizza i punti corrispondenti alla quantit\u00e0 di pallini degli avversari meno la quantit\u00e0 dei propri pallini, arrotondata al multiplo di cinque pi\u00f9 prossimo. Inoltre, se nonostante ci\u00f2 i giocatori dovessero trovarsi con gli stessi punteggi, la mano viene annullata.\nDomino a carte.\nUn'altra variante del domino \u00e8 il domino a carte, un gioco di carte che si pu\u00f2 giocare con un mazzo di 40 o 52 carte. \u00c8 possible giocarci in 2, 3 (levando un Asso o un Re), 4, 5 e 8 giocatori.\nDomino cubano.\nIl doppio nove o domino cubano \u00e8 una variante del domino normale, con tessere che arrivano fino a 9. A differenza del tradizionale domino -double six-, che viene giocato con 28 chip, in questa modalit\u00e0 vengono utilizzati 55 chip (30 pari e 25 dispari), i cui valori vanno da zero a nove e in totale sommano a 459 punti.\nAltri usi.\nLe tessere del domino sono anche usate per un gioco di abilit\u00e0 che consiste nel costruire una coda con le tessere, generalmente disposte in piedi sul lato pi\u00f9 stretto, l'una a breve distanza dall'altra. Si d\u00e0 inizio facendone cadere la prima addosso a quella successiva causando un effetto a catena molto coreografico detto appunto effetto domino."}
{"id": "363443", "revid": "47767", "url": "https://it.wikipedia.org/wiki?curid=363443", "title": "Diodoro (nome)", "text": "Origine e diffusione.\nDeriva dal nome greco \u0394\u03b9\u03bf\u03b4\u03c9\u03c1\u03bf\u03c2 (\"Diodoros\"), latinizzato in \"Diodorus\". \u00c8 composto dalle radici \u0394\u03b9\u03bf\u03c2 (\"Dios\", genitivo di Zeus, quindi \"di Zeus\") e \u03b4\u03c9\u03c1\u03bf\u03bd (\"doron\", \"dono\"). Il significato complessivo \u00e8 quindi \"dono di Zeus\". Entrambi gli elementi che lo compongono si ritrovano in altri nomi di origine greca: \"Dios\" \u00e8 presente in Diocle, Diomede, Dioscoro e Diogene, mentre \"doron\" si riscontra in Eudora, Pandora, Metrodoro, Teodoro e Polidoro.\nOnomastico.\nL'onomastico si pu\u00f2 festeggiare in memoria di diversi santi, fra i quali, alle date seguenti:"}
{"id": "363444", "revid": "1522738", "url": "https://it.wikipedia.org/wiki?curid=363444", "title": "Professor Strambic", "text": ""}
{"id": "363447", "revid": "124123", "url": "https://it.wikipedia.org/wiki?curid=363447", "title": "Yoshiaki Banno", "text": "Banno coscopr\u00ec l'asteroide 4200 Shizukagozen.\nL'asteroide 3394 Banno prende il nome da lui.\nAsteroidi scoperti.\nBanno ha coscoperto 1 asteroide:"}
{"id": "363450", "revid": "108343204", "url": "https://it.wikipedia.org/wiki?curid=363450", "title": "Druso (nome)", "text": "Origine e diffusione.\nDeriva dal \"cognomen\" (e occasionalmente \"praenomen\") romano \"Drusus\", tipico delle \"gentes\" \"Claudia\" e \"Livia\" e poi ereditato dalla dinastia giulio-claudia. Cominci\u00f2 ad essere usato apparentemente dopo che un guerriero romano (della \"gens Livia\", secondo alcune fonti) uccise in combattimento singolo un capo gallico chiamato Drausus. \"Drausus\" deriva forse da una radice celtica che vuol dire \"forte\", ed \u00e8 quindi analogo per significato ai nomi Indalecio, Nerone, Valente e Valerio.\nIl nome Drusiana \u00e8 un patronimico derivato da Druso.\nOnomastico.\nL'onomastico si festeggia il 24 dicembre in ricordo di san Druso, martire a Tripoli con altri compagni, oppure il 14 dicembre in ricordo di san Druso, martire in Siria (forse ad Antiochia)."}
{"id": "363454", "revid": "47767", "url": "https://it.wikipedia.org/wiki?curid=363454", "title": "Drusilla (nome)", "text": "Origine e diffusione.\n\u00c8 un diminutivo di Drusa, la forma femminile di Druso, che probabilmente deriva da una radice celtica che significa \"forte\". Il nome appare nella Bibbia, dove una Drusilla \u00e8 citata negli \"Atti degli Apostoli\" ().\nOnomastico.\nNon vi sono sante di nome Drusilla, quindi il nome \u00e8 adespota. L'onomastico si pu\u00f2 festeggiare il 14 dicembre in ricordo di san Druso, martire in Siria (forse ad Antiochia), oppure il 24 dicembre, in memoria di un altro san Druso martire a Tripoli (in Libano)."}
{"id": "363457", "revid": "37401", "url": "https://it.wikipedia.org/wiki?curid=363457", "title": "Regno d'Irlanda", "text": "Il Regno d'Irlanda (in irlandese \"R\u00edocht na h\u00c9ireann\") fu il nome dato allo stato irlandese sotto il controllo della Corona inglese nel 1541, a seguito di un atto del Parlamento irlandese. Rimpiazz\u00f2 la Signoria d'Irlanda (\"Lordship of Ireland\"), creata nel 1171. Re Enrico VIII divent\u00f2 quindi il primo Re d'Irlanda dai tempi dell'invasione normanna.\nIl trono d'Irlanda era appannaggio del re d'Inghilterra. Il regno era governato da un esecutivo sotto il controllo di un rappresentante del sovrano, il \"Lord Deputy\", pi\u00f9 tardi denominato \"Lord Lieutenant of Ireland\". Anche se diversi irlandesi occuparono la carica, gran parte di questi rappresentanti furono aristocratici inglesi.\nIl regno era sotto il potere legislativo del Parlamento irlandese, formato dalla Camera dei Lord e dalla Camera dei Comuni, le quali si formavano quasi sempre a Dublino. I poteri del parlamento erano ristretti da una serie di leggi, soprattutto dalla \"Poynings Law\" del 1492. I cattolici e, in seguito, i presbiteriani furono, per gran parte della storia successiva, esclusi da ogni carica nel parlamento. Nel XVIII secolo cominci\u00f2 a riunirsi in nuovo edificio costruito appositamente, il primo bicamerale eretto nel mondo, nella zona di College Green di Dublino.\nAlcune restrizioni vennero introdotte nel 1782 nell'atto legislativo che venne poi chiamato \"Constitution of 1782\". Il Parlamento di questo periodo fu chiamato \"Grattan's Parliament\", da uno dei principali leader che si opponeva alla politica irlandese, Henry Grattan.\nIn seguito all'Atto d'Unione del 1800 approvato dal parlamento, il Regno d'Irlanda si fuse l'anno successivo con quello di Gran Bretagna per formare il nuovo Regno Unito di Gran Bretagna e Irlanda. Il Parlamento irlandese cess\u00f2 di esistere, sebbene l'esecutivo, presieduto dal \"Lord Lieutenant\", rimase \"in loco\" fino al 1922. L'Atto fu preceduto dalla ribellione del 1798 e la successiva invasione francese, e non fu esente da critiche e controversie.\nSuddivisioni amministrative.\nAnche l'Irlanda come il resto del Regno Unito di Gran Bretagna e Irlanda fu suddivisa in contee raggruppate nelle quattro regioni storiche."}
{"id": "363466", "revid": "277947", "url": "https://it.wikipedia.org/wiki?curid=363466", "title": "Duilio", "text": "Origine e diffusione.\nProviene dal nome latino repubblicano \"Duilius\", portato da Gaio Duilio, un generale romano che riport\u00f2 un'importante vittoria navale contro i cartaginesi nel corso della prima guerra punica. La sua etimologia non sicura, ma viene generalmente ricondotto a \"duellum\", una forma arcaica di \"bellum\", cio\u00e8, \"guerra\", \"duello\", con il possibile significato di \"valoroso in guerra\", \"uomo di guerra\". La forma Aduilio, di scarsissima diffusione, rappresenta un rafforzativo tipico della Puglia.\nOnomastico.\nIl nome \u00e8 adespota, cio\u00e8 non \u00e8 portato da alcun santo, quindi l'onomastico ricorre il 1\u00ba novembre, giorno di Ognissanti. Alcuni calendari riportano un \"san Duilio\" al 9 maggio, che per\u00f2 non ha alcun riscontro nei martirologi."}
{"id": "363469", "revid": "1652635", "url": "https://it.wikipedia.org/wiki?curid=363469", "title": "Diego", "text": "Origine e diffusione.\nRiprende il nome spagnolo \"Diego\" che, nonostante la sua vasta diffusione in terra di Spagna, si presta ad un'ambigua e non semplice interpretazione.\n\u00c8 possibile innanzitutto che si tratti di una forma ipocoristica del nome Santiago, riadattata, per la precisione, dalle forme arcaiche \"Diaco\" o \"Diago\" (da cui, fra l'altro, deriva anche il portoghese Thiago). Dato il significato del nome Santiago, letteralmente \"San Giacomo\", non \u00e8 raro che il nome Diego venga allora visto come un equivalente del nome Giacomo.\nI documenti medievali, tuttavia, riportano questo nome nella forma \"Didacus\", una latinizzazione che, da un punto di vista etimologico, ha creato molti dubbi riguardo alla versione originale di \"Diego\". Sulla base di tale adattamento, infatti, \u00e8 stata proposta una derivazione dal greco \u03b4\u03b9\u03b4\u03b1\u03c7\u03ae, \"didach\u1e17\", \"insegnamento\", basato sul verbo \u03b4\u03b9\u03b4\u03ac\u03c3\u03ba\u03c9, \"insegnare\", \"istruire\", con il significato di \"colto\", \"istruito\". Non \u00e8 da escludere, per\u00f2, che lo stesso \"Didaco\" sia una variante di \"Diaco\" (e non viceversa), variante in cui il dittongo \"-ia-\" sarebbe stato spezzato dall'inserimento di una \"-d-\" epententica; un caso simile, nell'onomastica italiana, \u00e8 quello del nome Giovanni, dal latino \"Iohannes\", in cui l'epentesi della consonante \"-v-\" serve a evitare lo iato \"-oa-\".\nIn Italia Diego si \u00e8 diffuso innanzitutto a partire dal sud del paese, sin dai tempi della dominazione spagnola dei Borboni. In epoca molto pi\u00f9 recente, inoltre, la fama di questo nome si \u00e8 accresciuta ulteriormente grazie alla popolarit\u00e0 di Diego Armando Maradona, il celebre calciatore argentino che milit\u00f2 nel Napoli a cavallo tra gli anni ottanta e novanta.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "363472", "revid": "124545690", "url": "https://it.wikipedia.org/wiki?curid=363472", "title": "Dino", "text": "Origine e diffusione.\nRappresenta la forma tronca di diversi nomi che terminano in \"-dino\" e \"-dina\", Aldino, Galdino, Bernardino, Corradino, Aladino e via dicendo. La sua forma femminile \u00e8 Dina, che per\u00f2 pu\u00f2 avere anche un'origine differente.\nOnomastico.\nIl nome \u00e8 di per s\u00e9 adespota, ovvero non portato da alcun santo; l'onomastico pu\u00f2 essere festeggiato il 1\u00ba novembre, giorno di Ognissanti, oppure lo stesso giorno del femminile, il 4 settembre, in memoria della beata Dina B\u00e9langer, o ancora in concomitanza di quello del nome di cui costituisce un troncamento."}
{"id": "363474", "revid": "1305772", "url": "https://it.wikipedia.org/wiki?curid=363474", "title": "Dina", "text": ""}
{"id": "363477", "revid": "16073", "url": "https://it.wikipedia.org/wiki?curid=363477", "title": "Drosofila", "text": ""}
{"id": "363482", "revid": "1149807", "url": "https://it.wikipedia.org/wiki?curid=363482", "title": "Mario Ombra", "text": ""}
{"id": "363486", "revid": "2008079", "url": "https://it.wikipedia.org/wiki?curid=363486", "title": "Domitilla", "text": "Origine e diffusione.\nContinua il nome latino \"Domitilla\", un diminutivo femminile di \"Domitius\".\nOnomastico.\nL'onomastico si festeggia il 7 maggio, in ricordo di santa Flavia Domitilla, esiliata a Ponza da Domiziano e poi martirizzata; sui terreni di sua propriet\u00e0 furono scavate le catacombe sulla via Ardeatina, dette catacombe di Domitilla. Una beata, Eufemia Domitilla, priora domenicana a Racib\u00f3rz, \u00e8 commemorata il 17 gennaio."}
{"id": "363502", "revid": "125817547", "url": "https://it.wikipedia.org/wiki?curid=363502", "title": "Charles Williams", "text": "Era un membro storico del noto circolo letterario degli Inklings, di cui fecero parte altri noti scrittori anglosassoni come l'amico C. S. Lewis e J. R. R. Tolkien.\nBiografia.\nGli anni della giovinezza.\nCharles Williams nacque il 20 settembre 1886 a Londra, da Walter Williams, un impiegato, e Mary Wall.\nVenne educato alla \"St. Albans School\" nell'Hertfordshire e nel 1901 vinse un sussidio per l'University College di Londra, cominci\u00f2 a studiare l\u00e0 l'anno seguente; ma nel 1904 dovette forzatamente lasciare questa scuola, senza conseguire alcun diploma, a causa della situazione economica familiare che gli impediva la permanenza al college.\nFu assunto dalla Oxford University Press come assistente di correzione delle bozze nel 1908 e continu\u00f2 a lavorarci fino alla sua morte, avvenuta nel 1945. Una delle sue pi\u00f9 grandi imprese editoriali fu la pubblicazione della prima grande edizione in lingua inglese dei lavori di S\u00f8ren Kierkegaard.\nNel 1917 spos\u00f2 Florence Conway, a cui non garbava che, in un pub immerso nel silenzio, Charles si mettesse a recitare delle poesie. Per questo motivo Charles Williams la chiamava affettuosamente Michail, come la moglie del re giudeo David, che rimproverava suo marito perch\u00e9 non si vergognava a danzare nudo in onore dell'Arca dell'Alleanza davanti a tutti.\nDa Florence Conway Williams ebbe un figlio, Michael, nel 1922.\n1917-1930: gli anni della ricerca spirituale.\nEra un devoto membro della Chiesa d'Inghilterra, ma si interessava pure di magia. Verso i 30 anni fece qualche studio sulle credenze e pratiche della Rosacroce. Su invito di uno dei suoi capi, A. E. Waite, fu introdotto nell'organizzazione iniziatica chiamata \"The Order of the Golden Dawn\" (l\"'Ordine dell'Alba Dorata\").\nI primi affiliati indulsero a pratiche magiche, tra questi ve n'era uno che dichiarava di praticare riti necromantici sui cadaveri ottenuti tramite la sua professione, mentre un altro fu il mago nero Aleister Crowley. Vi furono anche alcuni membri fra certi ministri del culto con interessi per la magia.\nA. E. Waite non praticava magia, n\u00e9 incoraggiava gli altri a farlo. Per questo motivo vi furono frequenti liti tra gli adepti e il maestro, quindi Waite form\u00f2 una propria organizzazione, la \"Fellowship of the Rosy Cross\". C. Williams lo segu\u00ec.\nPer esservi ammessi pare che fosse necessario recitare questo assunto:\n\u00ab\"La mia anima vaga nel Buio, cercando la Luce della Conoscenza Occulta, e io credo che in quest'Ordine si possa ottenere la Conoscenza di quella Luce.\"\u00bb\nC. Williams dovette anche giurare di tenere il segreto sui riti, sotto pena di una corrente ostile che sarebbe stata indirizzata verso di lui, se non avesse avuto fede per la parola data. Probabilmente questi riti dovevano essere abbastanza innocui, trattandosi ed essendo basati:\nCome gi\u00e0 detto, Waite scoraggi\u00f2 \"The Golden Dawn\" dal praticare la magia, ed era alquanto intransigente nello sconfinare della magia presso la Goetia, la cosiddetta Magia Nera.\nQuesta fu la ragione per cui Aleister Crowley abbandon\u00f2 l'Ordine poco dopo la sua costituzione, preferendo invece esercitare la \"Goetia\", associata a violenze ed assunzioni di droghe.\nNel 1910, Waite fece pubblicare il \"Book of Ceremonial Magic\" (\"Libro delle Cerimonie Magiche\") che comprende un certo numero di incantesimi, tra i quali:\nMa Waite presenta questo materiale sotto forma di indagine scettica, quindi \u00e8 pi\u00f9 probabile che Williams acquist\u00f2 la sua ampia conoscenza della \"Goetia\" da altre fonti.\n\u00abNessuno pu\u00f2 fare molto pi\u00f9 che decidere in che cosa credere.\u00bb dice un personaggio dei suoi romanzi, e questo \u00e8 perfettamente ci\u00f2 in cui credeva pure Williams. Egli aveva scelto di credere al cristianesimo, ma si trattava di una scelta consapevole. Per ci\u00f2 che riguardava la stregoneria o la magia nera, egli evitava di prendere una decisione analoga. Se ne serviva nei suoi libri e, senza chiedere ai lettori - vero o falso? -, esistevano semplicemente. Cos\u00ec, pur distaccandosi dalla Golden Dawn e abbandonando l'Ordine, il simbolismo e la conoscenza dell'occulto che egli aveva acquistato durante la sua adesione al gruppo rimasero preziosi per lui. Sia perch\u00e9 la magia era il polo opposto, la cosa segreta (secondo Waite), del cristianesimo, sia perch\u00e9 la sua mente era indirizzata al sapere dei poli opposti degli argomenti e delle fedi.\nWilliams giunse persino a scrivere il \"Witchcraft\", un Inno a Satana analizzandolo come polarit\u00e0 opposta di Cristo. Egli, tra le molte pagine, scrisse questi versi:\n1930-1939: l'ascesa e la carriera di scrittore.\nBench\u00e9 venga soprattutto ricordato come un novellista, Williams pubblic\u00f2 anche lavori sulla critica letteraria, sulla teologia, sul teatro, sulla storia.\nAlcune delle novelle pi\u00f9 note e pi\u00f9 conosciute sono: \"Guerra in Paradiso\" (1930), \"Discesa all'Inferno\" (1944) e \"Tutte le santit\u00e0 di Eva\" (1944). T.S. Eliot, che scrisse l'introduzione a l'ultima di queste, fu il primo a definire le novelle di Williams dei \"thriller soprannaturali o metafisici\", perch\u00e9 esplorano l'intersezione tra il sacro della fisicit\u00e0 con la dimensione spirituale, tra l'altro mettendo a fuoco le vie attraverso le quali il potere, perfino spirituale, possa corrompere, come se fosse qualcosa di sacro.\nTutti i racconti di Williams, diversamente rispetto a quelli di Tolkien e di C.S. Lewis, prendono spunto dal mondo contemporaneo, sono quasi reali, se non fosse per la presenza di elementi fantastici. Alcuni scrittori recenti di racconti fantastici di ambientazione contemporanea, come per esempio Tim Powers, citano Williams come un modello di ispirazione.\nW.H. Auden, uno dei pi\u00f9 grandi ammiratori di Williams, apprezz\u00f2 molto anche il Williams scrittore-teologo quando, nel 1939, dopo la pubblicazione di \"La discesa della Colomba: breve storia dello Spirito Santo nella Chiesa\", organizz\u00f2 una serie di conferenze su questo libro.\n1939-1945: gli ultimi anni.\nWilliams attir\u00f2 l'attenzione e raccolse ammirazioni da molti scrittori suoi contemporanei, e il suo pi\u00f9 grande sostenitore fu probabilmente C.S. Lewis. I due scrittori si conobbero per frutto di due fortunate coincidenze: ognuno aveva appena terminato di leggere il libro che l'altro aveva pubblicato recentemente ed ognuno aveva scritto una lettera all'altro per congratularsi del libro. Le lettere giunsero a destinazione e i due scrittori divennero amici di \"penna\".\nPoi, nel 1939, allo scoppio della Seconda guerra mondiale, la Oxford University Press si trasfer\u00ec da Londra a Oxford, dove viveva e insegnava C.S. Lewis.\nWilliams soffriva la lontananza dalla citt\u00e0 dove abitava la sua famiglia, ma, a Oxford, C.S. Lewis fece in modo che Williams potesse partecipare alle riunioni della societ\u00e0 letteraria da lui fondata, gli Inklings. Cos\u00ec, Williams pot\u00e9 leggere (e migliorare) i suoi thriller metafisici, come pot\u00e9 ascoltare J.R.R. Tolkien che invece leggeva ad alta voce \"Il Signore degli Anelli\". Oltre che nelle stanze di Lewis a Oxford, gli Inklings si riunivano nel pub chiamato \"The Eagle and Child\".\nA Oxford, Williams tenne delle conferenze su John Milton e fu insignito della laurea honoris causa.\nNel 1944 Williams pubblic\u00f2 un libro di critica letteraria su Dante Alighieri intitolato \"La figura di Beatrice: studiando Dante\", che, nel periodo della pubblicazione, riscosse parecchie approvazioni e successo, ed ancora oggi questo libro continua ad essere consultato ed utilizzato da chi voglia intraprendere degli studi su Dante Alighieri.\nTuttavia, Williams riteneva che la sua opera migliore e pi\u00f9 importante fosse la sua produzione poetica estremamente densa e complessa su re Art\u00f9, di cui furono pubblicati solo due romanzi, mentre il terzo \u00e8 rimasto incompiuto con la sua morte.\nMor\u00ec il 15 maggio 1945, a soli 58 anni ed \u00e8 sepolto all'Holywell Cemetery, a Oxford.\nOpere.\nL'Arcinaturale.\nIn tutti i suoi scritti degli anni venti emerge qualcosa di soprannaturale, o \"arci naturale\", come preferiva definirlo.\nTutto era cominciato quando, a causa del tremito delle mani, fu dichiarato non idoneo per partecipare alla Grande Guerra. Due dei suoi amici pi\u00f9 cari invece morirono ed egli pens\u00f2 che si fossero sacrificati per lui: quel pensiero stava diventando un incubo. Al mattino, il tintinnio delle tazze di t\u00e8 sul tavolo della colazione gli riportava davanti l'immagine dei boccali di stagno che passavano di mano in mano mentre i soldati morenti invocavano da bere nella terra di nessuno.\nPensiero.\nCon il passare degli anni, egli arriv\u00f2 a percepire che nessuna barriera dev'essere infranta perch\u00e9 naturale e soprannaturale coesistano. Alcuni suoi stessi esempi:\nE nello svolgere delle semplici mansioni domestiche \u2013accendere il fuoco, fare il bagno, o scendere in cantina a prendere qualcosa\u2013 egli si imbatte in uno stuolo di apparizioni. I gradini della cantina portano direttamente all'Inferno, il fiammifero che appicca il fuoco \u00e8 la fiamma che consuma il rogo su cui \u00e8 immolata Giovanna d'Arco, e anche l'acqua del bagno, apparentemente innocua, \u00e8 il mare in cui gli uomini stanno annegando.\nQueste ultime esperienze sono descritte in una poesia \u2013 ironicamente - che porta il nome di \"Domesticity\". Oltre a riflettere l'interesse di Williams riguardo al soprannaturale, dimostrano ci\u00f2 che stava acquistando importanza nella sua mente.\nOpere.\n\"(Elenco parziale)\""}
{"id": "363512", "revid": "712828", "url": "https://it.wikipedia.org/wiki?curid=363512", "title": "Ithor", "text": ""}
{"id": "363513", "revid": "2039709", "url": "https://it.wikipedia.org/wiki?curid=363513", "title": "Alessia", "text": "Origine e diffusione.\nSi tratta di un adattamento femminile recente del nome Alessio, che deriva dal greco antico A\u03bb\u03b5\u03be\u03b9\u03c2 (\"\u00c1lexis\") e ha il significato di \"difensore\". In alcuni casi pu\u00f2 rappresentare una forma abbreviata di Alessandra.\nSecondo l'ISTAT, Alessia \u00e8 uno dei nomi pi\u00f9 popolari per le nuove nate dell'inizio del XXI secolo in Italia, risultando il quinto pi\u00f9 diffuso del 2004 e il sesto del 2006.\nOnomastico.\nL'onomastico si pu\u00f2 festeggiare il 9 gennaio in memoria della beata Alix Le Clerc (chiamata anche \"Alessia\"), monaca agostiniana e fondatrice, insieme a san Pierre Fourier, delle Canonichesse di Sant'Agostino della Congregazione di Nostra Signora. Alternativamente, si pu\u00f2 festeggiare anche lo stesso giorno del maschile, cio\u00e8 in genere il 17 luglio in memoria di sant'Alessio, mendicante."}
{"id": "363514", "revid": "1318658", "url": "https://it.wikipedia.org/wiki?curid=363514", "title": "Peterborough (disambigua)", "text": "Peterborough \u00e8 una citt\u00e0 del Regno Unito.\nDa tale toponimo derivano:"}
{"id": "363517", "revid": "110157", "url": "https://it.wikipedia.org/wiki?curid=363517", "title": "\u017bebbu\u0121 (Gozo)", "text": "\u017bebbu\u0121 (forma estesa in maltese I\u017c-\u017bebbu\u0121 G\u0127awdex, in italiano storico anche \"Casal Zebbug\") \u00e8 un comune maltese sull'isola di Gozo, nell'arcipelago di Malta.\nCon una popolazione di 1700 abitanti si trova a nord-est dell'isola, vicino alle citt\u00e0 di G\u0127arb e Marsalforn, sulla cima di una collina che domina la costa. La parola \"\u017bebbu\u0121\" significa \"olive\", un prodotto per cui il paese era rinomato, anche se ai nostri giorni sono rimasti ben pochi alberi d'ulivo sui pendii attorno a \u017bebbu\u0121. Il paese \u00e8 rinomato per i suoi pizzi lavorati a mano e per le sue passeggiate sulla costa.\nIl sito \u00e8 abitato fin dall'Et\u00e0 del bronzo; vi sono siti archeologici sulla collina di Covigliatto e a nord verso la baia di Cubbagi\u00e0r."}
{"id": "363524", "revid": "287204", "url": "https://it.wikipedia.org/wiki?curid=363524", "title": "Lago Pozzillo", "text": "Il lago di Pozzillo \u00e8 un lago della Sicilia centrale vicino a Regalbuto in provincia di Enna.\nOrigine e geografia.\nRealizzato mediante una diga in calcestruzzo armato sul fiume Salso (affluente del Simeto) costruita in prossimit\u00e0 di Regalbuto.\nSi trova al centro dell'isola, nella provincia di Enna tra le ultime propaggini dei monti Erei e i monti Nebrodi.\nIl lago riceve le acque del Salso raccogliendo anche quelle dei torrenti che scendono dalle alture circostanti. Tutt'intorno si \u00e8 sviluppato un bosco in buona parte di alberi di Eucaliptus.\nCollegamenti.\nIl lago \u00e8 facilmente raggiungibile dall'autostrada A19 Palermo-Catania, con svincolo di Catenanuova e breve tratto di una dozzina di chilometri, oppure sempre dall'autostrada A19 Palermo-Catania con l'uscita di Agira e proseguimento per Regalbuto, o ancora, mediante la strada statale 121 da Catania o da Palermo. Fino ad alcuni decenni era raggiungibile anche tramite la ferrovia Catania-Motta-Regalbuto che nell'ultimo tratto, da Sparacollo a Regalbuto, si snodava lungo le sue rive. La linea ferroviaria fu intensamente utilizzata negli anni cinquanta per il trasporto dei materiali necessari alla costruzione della diga e dell'invaso.\nAttivit\u00e0 correlate.\nIl Pozzillo ha una capacit\u00e0 pari a 150 milioni di metri cubi d'acqua, il cui utilizzo \u00e8 in parte per l'agricoltura locale.\nAttorno al lago si \u00e8 sviluppata un'area boschiva costituita essenzialmente da eucalipti oggi di interesse naturalistico.\nAttorno al lago sono sorte alcune strutture sportive; oltre a un centro sportivo polivalente, \u00e8 praticato il canottaggio, sport di cui l'invaso \u00e8 uno dei fulcri a livello regionale, con decine di gare ogni anno, e importanti eventi nazionali. Era stato pianificato il progetto di un parco a tema, il Parco tematico di Regalbuto, ma questo non vide mai la luce."}
{"id": "363527", "revid": "339392", "url": "https://it.wikipedia.org/wiki?curid=363527", "title": "Re del Portogallo", "text": ""}
{"id": "363529", "revid": "1305772", "url": "https://it.wikipedia.org/wiki?curid=363529", "title": "Baraka (personaggio)", "text": "Baraka \u00e8 un personaggio della serie videoludica \"Mortal Kombat\"; \u00e8 apparso per la prima volta in Mortal Kombat II e utilizza come armi le \"Razor Cane\" e le \"Tarkatan Blades\".\nStoria.\nBaraka \u00e8 un guerriero \"Tarkata\" dell'Outworld le cui abilit\u00e0 di guerriero hanno colpito a tal punto Shao Kahn da indurlo ad arruolarlo nelle proprie truppe; \u00e8 lui che guida i guerrieri Tarkathan contro i Templi Shaolin tra la fine del primo \"Mortal Kombat\" e l'inizio del secondo torneo, uccidendo tutti i fratelli spirituali di Liu Kang.\nDurante il secondo torneo, Baraka viene sconfitto da Kung Lao, che lo trancia in due con il proprio cappello.\nDopo Mortal Kombat II, Shao Kahn, una volta varcati i confini rappresentati dai portali che collegano il Mondo Esterno (Outworld) e il Reame della Terra, lo riarruola come comandante delle truppe di sterminio insieme con Motaro, un forte centauro anch'egli comandante delle truppe di sterminio.\nDopo la sconfitta di Shao Kahn, che lo priva di un capo, Baraka decide di fare ritorno nel proprio reame. In qualit\u00e0 di guerriero nomade, Baraka ha trascorso moltissimo tempo viaggiando attraverso vari Reami; durante il suo viaggio di ritorno attraverso Edenia, gli viene offerto di governare questo reame al fianco di Quan Chi. Impaziente di tornare in battaglia, Baraka accetta.\nIn ', Baraka affianca Onaga, il Re Dragone, poich\u00e9 vede in lui un capo pi\u00f9 potente. Ricompare, dopo la caduta del Re Dragone, in '; nel suo finale, sconfigge Blaze diventando il guerriero pi\u00f9 forte al mondo: sopraggiungono, per\u00f2, Shao Kahn e Onaga, che gli chiedono di unirsi a loro o morire; Bdi scegliere se diventare sua regina, e Mileena sceglie con saggezza.\nIn \"Mortal Kombat vs DC Universe\", pur non avendo un proprio capitolo nella Storia, \u00e8 un personaggio giocabile; nel suo finale arcade, la Rabbia \u00e8 sparita in ogni reame, tranne in quello tarkata, i cui abitanti sono pronti a conquistare tutti gli altri reami.\nBaraka compare anche in \"Mortal Kombat IX\", capitolo in cui la linea temporale \u00e8 stata riscritta dalle visioni di Raiden; Baraka non ha un ruolo molto importante nella storia: combatte per Shao Kahn come comandante delle armate tarkatan.\nBaraka \u00e8 presente anche in un flashback in \"Mortal Kombat X\", nelle vesti di alleato del movimento di resistenza guidato da Mileena; il tarkata trova la morte per mano di D'Vorah.\nRicompare infine in \"Mortal Kombat 11\", e nel suo finale, egli utilizza la Clessidra di Kronika per riscattare s\u00e9 stesso e tutta la sua razza con un nuovo potere, diventando cos\u00ec padroni di tutti i reami. Nella storia invece appare il lui del passato grazie a Kronika. Nel capitolo 7 stringe un'alleanza con Sheeva e Kitana."}
{"id": "363534", "revid": "24886977", "url": "https://it.wikipedia.org/wiki?curid=363534", "title": "Lire", "text": ""}
{"id": "363536", "revid": "1592097", "url": "https://it.wikipedia.org/wiki?curid=363536", "title": "Stati uniti", "text": ""}
{"id": "363548", "revid": "1903739", "url": "https://it.wikipedia.org/wiki?curid=363548", "title": "Imperatore del Giappone", "text": "Secondo la Costituzione del Giappone, l' \u00e8 il simbolo della nazione giapponese e dell'unit\u00e0 del suo popolo, a capo della famiglia imperiale del Giappone: secondo la costituzione del 1947, l'imperatore \u00e8 una figura simbolica e cerimoniale della monarchia costituzionale; dal 1979 il monarca giapponese \u00e8 l'unico al mondo ad avere dignit\u00e0 imperiale; l'attuale sovrano \u00e8 Naruhito, salito al trono del crisantemo il 1\u00ba maggio 2019 dopo l'abdicazione del padre, l'Imperatore Akihito.\nIl ruolo dell'imperatore del Giappone ha sempre oscillato tra quello di un capo religioso di alto grado, con grandi poteri simbolici, e quello di autentico regnante imperiale; \u00e8 esistito un autentico culto imperiale (l'Arahitogami) che vedeva l'imperatore come discendente delle divinit\u00e0; il termine tenn\u014d, sovrano celeste, che venne adottato per la prima volta nel VII secolo, era gi\u00e0 in uso nel paese prima di tale adozione, e veniva usato per definire i , i leggendari guardiani del mondo nella tradizione induista e buddhista.\nMalgrado l'impero fosse stato fino ad allora una monarchia assoluta, a differenza dei regnanti occidentali, gli imperatori giapponesi erano considerati delle divinit\u00e0, pertanto nessuno osava opporsi alle loro \"divine\" gesta, ritenute assolute ed incontrovertibili; dalla seconda met\u00e0 del diciannovesimo secolo, il palazzo imperiale \u00e8 stato denominato prima \"Ky\u016bj\u014d\" (\u5bae\u57ce), poi \"K\u014dkyo\" (\u7687\u5c45), ed era situato nell'antico sito del castello di Edo (\u6c5f\u6238\u57ce) nel cuore di Tokyo; i precedenti imperatori hanno risieduto a Ky\u014dto per quasi undici secoli.\nStoria.\nNonostante l'imperatore sia sempre stato un simbolo della continuit\u00e0 con il passato, il grado di potere che ha esercitato \u00e8 variato considerevolmente durante la storia del Giappone.\nOrigine.\nLa leggenda che accompagna la nascita dello stato giapponese vuole che il capostipite della dinastia imperiale, il primo sovrano Jinmu, fosse un pronipote della , una delle principali divinit\u00e0 shintoiste (Kami). In base a questa tradizione, i sovrani giapponesi sono sempre stati considerati discendenti diretti degli dei.\nLe notizie riguardanti i pi\u00f9 antichi imperatori di cui si abbia testimonianza nei libri \"Kojiki\" e \"Nihonshoki\", . Il primo monarca che \u00e8 stato generalmente accettato dagli storici come effettivamente esistito, fu l'imperatore \u014cjin. I due antichi testi, redatti all'inizio dell'VIII secolo, affermano che la famiglia imperiale ha mantenuto una discendenza continua, anche se molti storici credono oggi che molti degli antichi imperatori descritti come discendenti di Ojin, non avessero in realt\u00e0 alcun collegamento genealogico con il loro predecessore. Tuttavia, la genealogia che inizia con l'imperatore Keitai, che sal\u00ec al trono nel 507, pu\u00f2 essere considerata realistica; ci\u00f2 significa che la dinastia \u00e8 continuata almeno per 1500 anni.\nConsolidamento della dinastia.\nL'attuale titolo imperiale di , secondo buona parte della storiografia, fu introdotto per il regno dell'imperatore Tenmu (672-686). Fino ad allora i sovrani avevano regnato con il titolo di , oppure anche \"grande re di Yamato\" (\u30e4\u30de\u30c8\u5927\u738b/\u5927\u541b).\nI clan dell'antica provincia di Yamato, che corrisponde all'attuale prefettura di Nara, costituirono il regno che, nel periodo Kofun (250-538), si espanse conquistando buona parte dei territori delle isole di Honsh\u016b, Ky\u016bsh\u016b e Shikoku. Altre aree dell'odierno Giappone, popolate principalmente da trib\u00f9 indigene come Emishi, Hayato e Kumaso, si trovavano al di fuori dei confini del regno di Yamato. A seguito di tali conquiste, ai sovrani di Yamato fu riconosciuto il titolo di di Yamato. Fu solo a partire dal VII secolo che il \"grande regno\" venne chiamato impero, ed il titolo di imperatore fu esteso a tutti i sovrani precedenti della dinastia.\nIl V secolo fu anche interessato da avvenimenti epocali, come le immigrazioni di massa, che favorirono la formazione del popolo giapponese. In quel periodo furono inoltre intensificati gli scambi commerciali con la Cina e la Corea, dalle quali arrivarono grandi novit\u00e0 in campo educativo, con l'introduzione del sistema di scrittura cinese, in quello religioso, con l'avvento del buddhismo ed in quello tecnologico.\nSecondo alcuni storiografi, la prima dinastia dei sovrani di Yamato ebbe termine con l'imperatore Buretsu, che mor\u00ec nel 507 senza avere avuto figli. L'aristocrazia scelse come nuovo sovrano Keitai che, pur avendo tra i suoi antenati l'imperatore \u014cjin, prima di accedere al trono del Crisantemo era diventato sovrano del regno di Koshi e fu quindi considerato il capostipite della nuova dinastia. Alla met\u00e0 del VI secolo, le antiche famiglie regnanti si erano congiunte genealogicamente con la nascita di Kinmei e di suo figlio, dai quali si \u00e8 generata l'attuale linea di discendenza imperiale.\nAlcune date e alcuni dettagli sono al centro di una disputa tra gli storici giapponesi. Molti degli imperatori presenti nella lista tradizionale degli imperatori del Giappone morirono giovanissimi, senza aver effettivamente governato il paese. Altri furono manovrati dai loro predecessori, che si ritiravano spesso in monastero ma continuavano ad esercitare la loro influenza in un processo chiamato \"governo del chiostro\".\nI clan.\nCi sono stati sei clan di origine non-imperiale che hanno controllato gli imperatori giapponesi: i Soga (circa 530 - 645), i Fujiwara (645 - 1070), i Taira (per un periodo relativamente breve), i Minamoto (e il bakufu Kamakura)(1192 - 1331), gli Ashikaga (1336 - 1565) e i Tokugawa (1603 - 1867). Durante i periodi di influenza delle famiglie Minamoto, Ashigaka e Tokugawa, ogni shogun doveva essere riconosciuto ufficialmente dagli imperatori, e rimanere \"formalmente\" al comando del potere militare, senza poter imporre la propria volont\u00e0 in campo politico.\nDispute.\nL'affermazione del ceto dei samurai, a partire dal decimo secolo, indebol\u00ec gradualmente il potere della famiglia imperiale, portando un periodo di instabilit\u00e0. Gli imperatori del chiostro entravano spesso in conflitto con quelli regnanti; un notevole esempio \u00e8 la ribellione di H\u014dgen del 1156, in cui l'ex imperatore Sutoku tent\u00f2 di prendere il potere dall'imperatore Go-Shirakawa, allora regnante, ed entrambi poterono contare sull'appoggio di diversi clan di samurai. Altri esempi, come la ribellione dell'imperatore Go-Toba contro lo shogunato Kamakura, e la restaurazione Kemmu durante il periodo dell'imperatore Go-Daigo, dimostrano la grande lotta di potere tra la dinastia imperiale e il governo militare del Giappone.\nPeriodo Nanbokucho.\nLa conseguenza della restaurazione Kemmu fu il , detto anche \"Periodo delle Corti del Nord e del Sud\", che va dal 1336 al 1392 e che vide l'esistenza e la contrapposizione tra due contemporanei imperatori agli inizi dello shogunato Ashikaga. La Corte del Nord fu insediata dallo shogun Ashikaga Takauji a Ky\u014dto, mentre la Corte del Sud fu fondata dall'imperatore Go-Daigo che aveva trovato rifugio a Yoshino presso Nara.\nLe due corti si contesero aspramente il prestigio e il diritto di governare fino alla sconfitta del Sud nel 1392 e la riunificazione. Furono entrambe guidate da un monarca di sangue imperiale non interrompendo cos\u00ec la millenaria tradizione. Nonostante la sconfitta subita, gli imperatori della dinastia del Sud sono considerati dagli storici, a partire dal XIX secolo, i monarchi legittimi del Giappone in quanto furono sempre in possesso delle insegne imperiali. Gli imperatori del Nord vengono generalmente annoverati nelle genealogie come \"pretendenti\" al trono.\nQuestioni territoriali.\nFino a pochi secoli fa, il territorio del Giappone non comprendeva alcune regioni remote che fanno parte dell'attuale territorio. Il nome \"Nihon\" venne coniato solo nel VII secolo. Buona parte dell'unificazione del paese avvenne durante il periodo di reggenza che il principe Shotoku svolse per conto della zia, l'imperatrice Suiko. L'imperatore era considerato un'incarnazione riverita dell'armonia divina piuttosto che il capo dell'amministrazione del governo.\nIn Giappone \u00e8 stato facile per ambiziosi signori locali esercitare il potere effettivo, se questo non era in contrasto con la posizione dell'imperatore. L'odierno governo parlamentare rappresenta la continuazione di questa tendenza, cos\u00ec come \u00e8 accaduto in passato nel rapporto della casa imperiale con gli shogun, i reggenti, i signori della guerra, i guardiani, ecc.\nStoricamente, il titolo di tenn\u014d in giapponese non ha mai comportato effettive acquisizioni territoriali, al contrario di quanto succedeva per i sovrani europei. La posizione di imperatore \u00e8 un fenomeno indipendente dal fattore territoriale; l'imperatore \u00e8 stato tale anche quando ha avuto effettivo controllo su una sola provincia (come accadeva talvolta con le corti settentrionali e meridionali).\nGli Shogun.\nA partire dagli ultimi anni del XII secolo fino al 1867, il potere effettivo era nelle mani degli sh\u014dgun, che ricevevano in teoria la loro autorit\u00e0 dall'imperatore. Quando gli esploratori portoghesi ebbero i primi contatti con il Giappone (nel cosiddetto periodo Nanban), paragonarono il rapporto fra imperatore e shogun a quello tra Papa (figura spirituale, con poco potere temporale) e re (figura temporale con grande potere politico), sebbene questo paragone non sia pertinente, in quanto, come l'imperatore, il papa ha esercitato il potere temporale e politico con diverse intensit\u00e0 nella storia.\nIl Rinnovamento Meiji.\nIl rinnovamento Meiji fu una sorta di rivoluzione che si comp\u00ec con l'avvento al potere di Satsuma e Ch\u014dsh\u016b e con la caduta dello Shogunato Tokugawa. Il padre dell'imperatore Mutsushito, l'imperatore K\u014dmei, vide aumentare il proprio potere ai danni dell shogun dopo che la nave del Commodoro Matthew C. Perry ebbe visitato la citt\u00e0 di Edo, l'odierna Tokyo. Nella seconda met\u00e0 del 1800, le dinamiche tra la corte imperiale e lo Shogunato cambiarono radicalmente.\nKomei riusc\u00ec ad affermarsi contro lo Shogunato proprio perch\u00e9 quest'ultimo non era riuscito ad espellere gli \"intrusi\", suscitando le ire dei nobili e dello stesso imperatore. I clan contrari allo shogun e i r\u014dnin, i samurai decaduti, si unirono nello slogan \"sonno, joi\", ossia \"rispetto per l'imperatore, espellete i barbari\". Satsuma e Ch\u014dsh\u016b approfittarono di questi disordini per attaccare le forze di Tokugawa, ottenendo un'importante vittoria militare nei dintorni di Kyoto. Nel 1868 fu dichiarata la \"restaurazione imperiale\", e lo Shogunato fu spogliato di tutti i suoi poteri. Il sovrano e la sua famiglia ripresero il ruolo di effettiva guida politica del paese che avevano perso da 1.300 anni. Gli anni successivi avrebbero visto importanti disordini, tumulti e sporadiche ribellioni.\nL'Imperatore e l'esercito.\nFino al 1946 i monarchi giapponesi sono sempre stati formalmente i comandanti dell'esercito e della marina, ma nella pratica non agivano come tali.\nLa dichiarazione della natura umana dell'imperatore.\nCon la sconfitta del Giappone nella seconda guerra mondiale, il paese and\u00f2 incontro ad una serie di grandi mutamenti. L'occupazione delle truppe americane, comandate dal generale Douglas MacArthur, costrinse i giapponesi a perdere gran parte del senso di superiorit\u00e0 derivante dall'essere un popolo discendente dagli d\u00e8i.\nL'imperatore Hirohito fu l'ultimo sovrano del Giappone ad essere ufficialmente considerato di origine o natura divina. Nel gennaio del 1946, pronunci\u00f2 via radio alla nazione il , con cui dichiarava formalmente di non essere di natura divina, negando di conseguenza la superiorit\u00e0 dei giapponesi nei confronti delle altre nazioni del mondo.\nConcessione di una Costituzione moderna.\nNello stesso anno della dichiarazione della propria natura umana, Hirohito dovette sottomettersi ai voleri degli Alleati anche per quanto riguarda la nuova Costituzione del Giappone. Questa fu stilata in base alle richieste dei capi di governo vincitori, Winston Churchill, Harry Truman e Iosif Stalin, espresse nella dichiarazione di Potsdam del 1945.\nFu promulgata nel novembre del 1946 ed entr\u00f2 in vigore il 3 maggio 1947. Per effetto della nuova costituzione, l'imperatore perse gran parte dei privilegi che gli garantiva la precedente costituzione Meiji, con la quale il potere dei rappresentanti del popolo era effettivamente subordinato ai voleri del sovrano.\nIl ruolo attuale dell'imperatore.\nIl ruolo dell'Imperatore \u00e8 definito nel Capitolo I della Costituzione del Giappone del 1947. L'articolo 1 definisce l'Imperatore come il simbolo dello stato e dell'unit\u00e0 del suo popolo; l'articolo 3 richiede l'assenso del Gabinetto per tutti gli atti dell'Imperatore nelle questioni di stato; l'articolo 4 afferma specificatamente che l'Imperatore non deve avere poteri relativi al governo; l'articolo 6 d\u00e0 all'Imperatore il potere di nominare il primo ministro ed il giudice-capo della Corte suprema, secondo la volont\u00e0, rispettivamente, della Dieta e del Gabinetto; l'articolo 7 d\u00e0 all'Imperatore il potere di svolgere varie funzioni ministeriali tipiche per un capo di Stato, soggette alla proposta e all'approvazione del Gabinetto. Diversamente da altri sovrani costituzionali, l'Imperatore del Giappone non ha i poteri generalmente affidati ai capi di Stato (ad esempio il potere di veto).\nIn una monarchia tradizionale, il potere politico emana dal sovrano monarchico, la cui prerogativa reale \u00e8 poi esercitata da un legislatore eletto, secondo quanto stabilito dalla convenzioni costituzionali. Tuttavia, quando non esiste una prerogativa reale, la sovranit\u00e0 emana dal popolo cos\u00ec come \u00e8 stabilito dalla Costituzione del Giappone. Nonostante ci\u00f2, l'Imperatore svolge tutte le funzioni diplomatiche normalmente riservate ai capi di Stato e come tale \u00e8 riconosciuto dagli altri stati.\nIl nome dell'Imperatore.\nLa denominazione degli imperatori \u00e8 sempre stata problematica, a causa delle differenze linguistiche e culturali tra Giappone e mondo occidentale. Mentre i giapponesi usano \"{nome} tenn\u014d\" (per gli imperatori passati) o \"Kinj\u014d Heika\" (\u4eca\u4e0a\u965b\u4e0b) per l'imperatore attuale, gli studiosi anglofoni hanno usato numerose varianti, come \"imperatore {nome}\" e, meno comunemente, \"{nome} tenno\". Ci\u00f2 che spesso non viene compreso, tuttavia \u00e8 che gli imperatori sono nominati \"{nome} tenn\u014d\" a posteriori, e quindi la parola \"tenn\u014d\" \u00e8 parte integrante del loro nome. Questo \u00e8 particolarmente frainteso per gli imperatori da Meiji in poi, da quando la convenzione \u00e8 di nominare a posteriori gli imperatori con lo stesso nome dell'era in cui regnarono, dal momento che il regno di un imperatore poteva contenere una successione di brevi ere. Termini come \"Imperatore Meiji\" sono quindi comprese in inglese (e in italiano) con il significato di \"il periodo dell'Imperatore Meiji\", che non \u00e8 sempre compreso in giapponese.\nIn inglese, il termine \"mikado\" (\u5fa1\u9580 o \u5e1d o \u307f\u304b\u3069) (precedente), che significa letteralmente \"la porta\", era usato per riferirsi all'Imperatore del Giappone; questo uso \u00e8 ormai obsoleto. In giapponese, gli imperatori del Giappone, ma non quelli di altri paesi, sono conosciuti come \"tenn\u014d\" (\u5929\u7687). Letteralmente, la parola \"tenn\u014d\" include i caratteri di \"regnante\" e \"paradiso\", ma ci\u00f2 non \u00e8 un segno di divinit\u00e0; l'uso di \"ten\" (\u5929, \"paradiso\") nella parola giapponese \u00e8 l'adozione del concetto cinese del Mandato del cielo, che significava che l'imperatore era nominato nei cieli per bilanciare gli affari politici e quelli religiosi del suo regno.\nCi sono due parole giapponesi equivalenti alla parola italiana \"imperatore\": \"tenn\u014d\" (\u5929\u7687) \u00e8 usata specificatamente per riferirsi all'imperatore del Giappone, \"k\u014dtei\" (\u7687\u5e1d, il titolo usato per l'imperatore cinese) \u00e8 usato per riferirsi a imperatori stranieri. \"Sumeramikoto\" (letteralmente \"Re del cielo oltre le nuvole\") era usato nell'antica lingua giapponese.\nSecondo la tradizione giapponese, \u00e8 scortese chiamare una persona di rango imperiale con il suo nome proprio. Questa convenzione non \u00e8 quasi pi\u00f9 seguita, ma \u00e8 ancora osservata per la famiglia imperiale. La parola Tenno (\"imina\") diventa il prefisso del nome dell'imperatore dopo la sua morte, ma non di quello regnante. I passati imperatori sono anche chiamati con il nome postumo come imperatore Jimmu, imperatore Kammu e Meiji. Dal periodo Meiji, i nomi delle ere giapponesi sono usati anche come nomi postumi. Ci si riferisce all'imperatore regnante con l'appellativo di \"Tenn\u014d Heika\" (\u5929\u7687\u965b\u4e0b, letteralmente \"sua maest\u00e0 l'imperatore\") o solennemente con quello di Kinj\u014d Heika (\u4eca\u4e0a\u965b\u4e0b). D'altro canto, nelle conversazioni ordinarie si usa l'appellativo di \"Heika\", \"Okami\" o \"To-gin san\" ('To-gin' \u00e8 un'espressione informale per Kinj\u014d). L'imperatore regnante non viene chiamato con il nome dell'era corrente, che diventer\u00e0 il suo nome postumo.\nOggi per\u00f2 questa usanza tende a essere seguita meno rigidamente, come descritto nell'esempio qui sotto. In italiano, gli imperatori recenti sono chiamati con il loro nome personale secondo le convenzioni occidentali. Come spiegato sopra, in giapponese questo pu\u00f2 suonare offensivo e, in qualche misura, blasfemo.\nAd esempio, il precedente imperatore \u00e8 chiamato solitamente Hirohito in italiano, ma dopo la sua morte fu denominato \"Sh\u014dwa Tenn\u014d\" ed in giapponese ci si riferisce a lui solo con questo appellativo. Tuttavia, durante il suo regno, non vennero mai usati gli appellativi \"Hirohito\" o \"Sh\u014dwa Tenn\u014d\" in giapponese. Piuttosto, veniva usato semplicemente l'appellativo di \"Tenn\u014d Heika\" (ossia \"sua maest\u00e0 l'imperatore\").\nOrigine del titolo.\nL'Imperatore del Giappone veniva anche chiamato \u30e4\u30de\u30c8\u5927\u738b/\u5927\u541b (Yamato \u014ckimi, Grande Re di Yamato), \u502d\u738b/\u502d\u56fd\u738b (wa\u014d/wakoku\u014d, Re di Wa, usato fuori dal Giappone), o \u6cbb\u5929\u4e0b\u5927\u738b (\"amenoshita shiroshimesu \u014dkimi o sumera no mikoto\", Grande Re che governa su tutto ci\u00f2 che \u00e8 sotto il cielo, usato in Giappone), come risulta dalle fonti cinesi e giapponesi riguardanti i periodi precedenti al VII secolo. Il documento pi\u00f9 antico che riporta la parola \"tenn\u014d\" \u00e8 una tavoletta di legno, \"mokkan\", ritrovata a Asuka nel 1998 e risalente al regno dell'imperatore Tenji e dell'imperatrice Jit\u014d.\nIl matrimonio.\nNel corso della storia, contrariamente a qualsiasi pratica che non riconoscesse alcuna moglie ufficiale e permettesse il mantenimento di numerose concubine (harem), gli imperatori e i nobili giapponesi hanno sempre riconosciuto una moglie principale.\nI sovrani maschi della dinastia imperiale giapponese hanno praticato ufficialmente la poliginia fino alla fine del periodo Taish\u014d (1912-1926). Oltre all'imperatrice consorte, l'imperatore poteva prendere, e quasi sempre lo ha fatto, altre mogli di grado inferiore e diverse \"concubine\" di vari gradi gerarchici. Anche agli altri membri della dinastia era permesso avere delle concubine. Dopo una decisione decretata dall'imperatore Ichij\u014d, alcuni imperatori hanno avuto anche due imperatrici consorti contemporaneamente (kogo e chugu sono i due distinti titoli usati in questo caso). Grazie alla poliginia, la famiglia imperiale fu in grado di dar vita a diverse progenie; i figli delle consorti secondarie erano solitamente riconosciuti come principi imperiali e avevano diritto al trono se l'imperatrice consorte non riusciva a dar alla luce un erede.\nDelle otto donne tenn\u014d (imperatrici regnanti) del Giappone, nessuna si spos\u00f2 o ebbe un figlio dopo l'ascesa al trono. Alcune di loro, essendo vedove, avevano avuto un figlio prima di salire al trono. Nella successione, i figli delle imperatrici erano preferiti ai figli delle concubine.\nLa pi\u00f9 antica tradizione riguardante i matrimoni ufficiali all'interno della dinastia imperiale fu quella dei matrimoni tra membri della dinastia stessa, anche tra fratelli di sangue o tra zio e nipote. Questo tipo di matrimonio era necessario per preservare il sangue imperiale o era incoraggiato come simbolo di riconciliazione tra due rami della famiglia imperiale. Le figlie degli altri membri della famiglia che non fossero di rango imperiale, rimanevano concubine, almeno fino al regno dell'imperatore Sh\u014dmu, durante il quale si registr\u00f2 per la prima volta l'elevazione di una concubina al rango di moglie ufficiale.\nI sovrani giapponesi, cos\u00ec come molti altri, sigillavano alleanze con signori potenti o altri monarchi con un matrimonio. In Giappone tali matrimoni divennero elementi propri della tradizione imperiale, e si ripeterono anche con le discendenti di tali nobili o monarchi, bench\u00e9 il motivo originale di mantenere l'alleanza avesse perso il suo vero significato. \u00c8 successo spesso che l'imperatore si trovasse sotto l'influenza del suocero che non faceva parte della famiglia imperiale.\nA partire dal VII e VIII secolo, gli imperatori presero come mogli le donne del clan Fujiwara. Questa pratica era giustificata dalla tradizione che voleva l'unione degli eredi di due , gli imperatori, discendenti dalla dea del sole Amaterasu e una donna del clan Fujiwara, il cui progenitore fu uno dei Kami che aiutarono Amaterasu. I Fujiwara erano una famiglia appartenente alla nobilt\u00e0, per cui il loro Kami era meno importante di Amaterasu. Generare un erede al trono, diretto discendente dei due dei, era ritenuto auspicabile e ci\u00f2 portava vantaggi ai potenti Fujiwara, che ottennero dunque il diritto di essere la famiglia su cui cadeva la prima scelta nella ricerca della moglie dell'imperatore.\nTale tradizione era nata dopo che, nel 645, il futuro imperatore Tenji ed il capostipite del clan Fujiwara, Nakatomi no Kamatari, organizzarono il complotto che pose fine al dominio del clan Soga, i cui capi erano diventati i che avevano preso il controllo della politica del paese. Tenji concesse il nuovo nome Fujiwara a Kamatari ed il titolo di Ason, che sostitu\u00ec quello di \u014comi. I Fujiwara divennero cos\u00ec gli incontrastati detentori del potere politico a corte, ebbero accesso alla carica di e rafforzarono la loro posizione con i matrimoni tra le loro figlie e gli imperatori. I Fujiwara rimasero al potere fino all'avvento degli Shogun, verso la fine del XII secolo, ma continuarono a far sposare le loro figlie agli imperatori anche nei secoli successivi.\nPrecedentemente, gli imperatori avevano sposato donne appartenenti al clan Soga, i cui capi promossero l'avvento del buddhismo in Giappone e furono i primi nella storia del paese ad influire sulle scelte e perfino sulle nomine degli imperatori stessi. L'ascesa dei Soga coincise con la fine dell'antichit\u00e0 e l'avvento dell'era classica, che inizi\u00f2 con il periodo Asuka (538-710). Nel breve periodo in cui furono al potere e legarono il loro sangue a quello della casa imperiale, dal 536 al 645, il paese visse uno dei momenti pi\u00f9 fiorenti della sua storia, con l'introduzione di grandi novit\u00e0 in ogni campo della vita sociale e di corte.\nDopo un paio di secoli, gli imperatori non poterono pi\u00f9 prendere moglie al di fuori da queste famiglie, anche se non c'erano pi\u00f9 le esigenze (potere, ricchezza, alleanze) che avevano stabilito questa pratica. Solo raramente un principe, la cui madre non discendesse da dette famiglie, pot\u00e9 salire al trono. Le necessit\u00e0 e gli espedienti originali erano diventati una stretta tradizione che non badava alle necessit\u00e0 e agli espedienti correnti, ma si limitava a dettare che le figlie di una ristretta cerchia di famiglie potevano essere scelti come mogli, solo perch\u00e9 succedeva cos\u00ec da secoli. La tradizione si era fatta pi\u00f9 potente della legge.\nLe donne Fujiwara furono spesso imperatrici consorti, le concubine provenivano da famiglie di minor rango. Negli ultimi mille anni, i figli dell'imperatore maschio avuti con una donna Fujiwara sono stati preferiti nella successione.\nTra il VII ed il XIX secolo, i cinque rami del clan Fujiwara, le famiglie Ichijo, Kujo, Nijo, Konoe e Takatsukasa, contribuirono con un numero di imperatrici consorti maggiore di quelle dello stesso clan imperiale. Le figlie Fujiwara furono quindi imperatrici consorti e madri di imperatori.\nLa provenienza delle mogli e delle spose imperiali dell'imperatore e dell'erede al trono, fu regolata con legge imperiale nell'era Meiji nel 1889, che stabiliva che le figlie dei Sekke (i cinque rami principali dei Fujiwara superiori) e le figlie del clan imperiale erano le uniche che potevano essere accettate come spose.\nDal momento che la legge fu abolita nel secondo dopoguerra, l'imperatore emerito Akihito \u00e8 divenuto il primo principe da oltre mille anni a non avere per moglie un'appartenente alla precedente cerchia di famiglie.\nSuccessione.\nLa dinastia imperiale giapponese basa la sua posizione nell'espressione di regno \"da tempo immemorabile\". \u00c8 vero che le sue origini risalgono nella notte dei tempi: non esiste una testimonianza che mostri l'esistenza di un imperatore che non sia stato discendente di un altro imperatore ancora precedente. Si sospetta che l'imperatore Keitai, uno dei pi\u00f9 antichi antenati nella dinastia, al potere nei primi anni del VI secolo, sia stato un homo novus, bench\u00e9 sia tradizionalmente indicato come un membro distante della dinastia dei suoi predecessori. Secondo le fonti a disposizione, la famiglia a cui dette origine sul trono discende comunque da almeno una principessa imperiale, se non di pi\u00f9, della dinastia dei suoi immediati predecessori. La tradizione costruita su queste leggende ha scelto di riconoscere solo l'antenato maschio putativo come valido per legittimare la successione, senza dare alcun peso ai collegamenti con dette principesse.\nLa famiglia imperiale giapponese ha sviluppato il suo peculiare sistema di successione ereditaria millenni fa. In passato \u00e8 stato senza diritto di primogenitura, ha seguito pi\u00f9 o meno una successione agnatizia e si \u00e8 basato maggiormente sulla rotazione.\nOggi, il Giappone usa una stretta primogenitura agnatizia; in altre parole, la pura legge salica. Questo sistema fu ispirato a quello prussiano, da cui il Giappone fu profondamente influenzato negli anni settanta del 1800.\nUna stretta primogenitura agnatizia \u00e8, comunque, direttamente in contraddizione con molte delle antiche tradizioni giapponesi riguardanti la successione imperiale.\nI principi utilizzati e la loro interazione erano apparentemente molto complessi e sofisticati, e portavano spesso a dei risultati imprevisti. Alcuni dei principi cardine apparsi nella successione sono stati:\nStoricamente, la successione al Trono del Crisantemo \u00e8 sempre passata ai discendenti in linea maschile del lignaggio imperiale. Ciononostante, tra gli oltre cento monarchi che si sono succeduti troviamo anche sette donne.\nPi\u00f9 di mille anni fa ha origine la tradizione che vuole l'imperatore ascendere al trono in tenera et\u00e0. L'et\u00e0 di sei, otto anni era considerata sufficiente per salire al trono. Il raggiungimento della maggiore et\u00e0 non era considerato indispensabile. Per questi motivi, una moltitudine di imperatori giapponesi \u00e8 salita al trono da bambini. I tipici doveri dell'alto clero erano considerati svolgibili da un bambino che sapesse almeno camminare. Un regno di circa dieci anni era considerato un servizio sufficiente. Essere un bambino era apparentemente una buona qualit\u00e0 per sopportare i tediosi doveri e per tollerare la subordinazione ai potentati politici, oppure per coprire i veri membri potenti della dinastia imperiale. Quasi tutte le imperatrici e dozzine di imperatori abdicavano e vivevano il resto della loro vita in un ritiro dorato, o esercitando la loro influenza dietro le quinte. Molti imperatori abdicavano e si ritiravano quando erano ancora adolescenti. Queste tradizioni si ritrovano nel teatro, nella letteratura, nel folklore e nella cultura giapponese, in cui l'imperatore \u00e8 descritto o dipinto solitamente come un adolescente.\nPrima della restaurazione Meiji, il Giappone ha avuto nove donne tenn\u014d, o imperatrici regnanti, tutte figlie della linea maschile della Casa Imperiale. Nessuna sal\u00ec al trono come moglie o vedova di un imperatore. Le figlie e nipoti imperiali, salivano al trono solitamente come misura di emergenza nel caso in cui non ci fossero maschi adatti o per comporre i conflitti tra i rami della famiglia imperiale. Quasi tutte le imperatrici giapponesi e molti imperatori abdicavano una volta che un maschio adatto veniva considerato abbastanza vecchio per governare (appena dopo la prima infanzia, in qualche caso). Tre imperatrici l'imperatrice Suiko, l'imperatrice K\u014dgyoku (detta anche imperatrice Saimei) e l'imperatrice Jit\u014d, erano vedove di imperatori deceduti e principesse di sangue imperiale per loro proprio diritto. Una, l'imperatrice Genmei, era la vedova di un principe della corona e principessa di sangue imperiale. Le altre quattro, l'imperatrice Gensh\u014d, l'imperatrice K\u014dken (detta anche imperatrice Sh\u014dtoku), l'imperatrice Meish\u014d e l'imperatrice Go-Sakuramachi, erano figlie non sposate di precedenti imperatori. Nessuna di queste imperatrici si spos\u00f2 o ebbe figli dopo la salita al trono.\nL'articolo 2 della Costituzione Meiji del 1889 (la Costituzione dell'Impero del Giappone) recitava, \"Il trono imperiale si trasmette ai discendenti imperiali maschi, secondo quanto disposto dalla legge della Casa Imperiale.\" La legge sulla Casa Imperiale del 1889 fiss\u00f2 la successione per i maschi discendenti della linea imperiale, e escluse specificatamente le discendenti femmine dalla successione. Nel caso della completa estinzione del ramo principale, il trono sarebbe passato al pi\u00f9 vicino ramo collaterale, sempre nella linea maschile. Se l'imperatrice non aveva figli, l'imperatore poteva prendere una concubina, il cui figlio sarebbe stato riconosciuto erede al trono. Questa legge, promulgata lo stesso giorno della Costituzione Meiji, godeva del grado gerarchico costituzione.\nL'Articolo 2 della Costituzione del Giappone, promulgata nel 1947 sotto l'influenza dell'occupazione americana e ancora in vigore, dispone che \"Il Trono Imperiale deve essere dinastico e la sua successione avviene secondo la Legge sulla Casa Imperiale approvata dalla Dieta.\" La Legge sulla Casa Imperiale del 16 gennaio 1947, approvata dalla novantaduesima e ultima sessione della Dieta Imperiale, mantenne l'esclusione della successione femminile della legge del 1889. Il governo del primo ministro Shigeru Yoshida fece di tutto durante la sua legislatura per conformare la Casa Imperiale con la nuova Costituzione scritta dagli americani che entr\u00f2 in vigore nel maggio 1947. Nell'intento di controllare l'ampiezza della famiglia imperiale, la legge stabilisce che solo i discendenti maschi legittimi nella linea maschile possono essere considerati pretendenti al trono; che i principi e le principesse imperiali perdono il loro status di membri della Famiglia Imperiale se si sposano fuori dalla Famiglia Imperiale; che gli imperatori e gli altri membri della Famiglia Imperiale non possono adottare bambini. Detta legge inoltre non riconosceva pi\u00f9 gli appartenenti agli altri rami della famiglia, ad eccezione di quello discendente da Taisho, come principi imperiali.\nStato corrente.\nLa successione \u00e8 ora regolata dalle leggi approvate dalla Dieta Nazionale del Giappone. La legge attuale esclude le donne dalla successione, bench\u00e9 in modo molto occasionale delle donne abbiano occupato il trono nei secoli passati. Si \u00e8 discusso molto sulla modifica di questa legge quando la principessa Masako non ha avuto un figlio. Questo crea vari problemi di ordine politico: qualunque cambiamento della legge potrebbe significare pi\u00f9 probabilmente la successione del primo nato invece della successione del primo figlio maschio; in ogni modo, l'imperatore attuale non \u00e8 il primogenito avendo delle sorelle maggiori.\nIn modo occasionale, la primogenitura egualitaria ha prevalso in casi storici di successione giapponese: mentre \u00e8 vero che la maggior parte delle successioni in Giappone \u00e8 avvenuta da tempo immemorabile a favore dell'erede maschio, anche se non necessariamente il primogenito, in due precedenti (nel 1629 e nel 642) una principessa imperiale \u00e8 salita al trono a dispetto dei suoi fratelli minori. Nel 1629, la principessa imperiale Okiko sal\u00ec al trono come imperatrice Meish\u014d, come successore del padre, prima del pi\u00f9 giovane fratellastro e di altri maschi. Solo dopo la sua abdicazione 14 anni pi\u00f9 tardi, il fratello Tsuguhito (imperatore Go-Komyo) le succedette. In ogni modo, gli eredi di Okiko, non furono mai riconosciuti legittimi eredi del trono.\nFino alla nascita del figlio del principe Akishino, avvenuta il 6 settembre 2006, c'\u00e8 stata una potenziale crisi di successione in quanto nessun maschio era nato nella famiglia imperiale dal 1965. In seguito alla nascita della principessa Aiko, c'\u00e8 stato un grande dibattito sulla modifica dell'attuale Legge della Casa Imperiale che permettesse alle donne di succedere al trono. Nel gennaio 2005 il primo ministro Junichiro Koizumi nomin\u00f2 una commissione speciale composta da giudici, professori universitari, e impiegati burocratici per studiare eventuali cambiamenti alla legge della Casa Imperiale da suggerire al governo.\nIl 25 ottobre 2005 la commissione espresse la posizione di modifica della Costituzione per permettere alle donne di salire al trono giapponese. Il 20 gennaio 2006, il primo ministro Junichiro Koizumi dedic\u00f2 parte del suo discorso annuale alla controversia, promettendo di presentare una proposta di legge che permettesse alle donne di salire al trono, in modo da garantire una successione stabile per il futuro. Tuttavia, Koizumi ha rimandato questo progetto poco dopo l'annuncio della terza gravidanza della principessa Aiko. Suo figlio, il principe Hisahito di Akishino, \u00e8 il terzo nella linea di successione stabilita dalla legge attuale."}
{"id": "363568", "revid": "1711941", "url": "https://it.wikipedia.org/wiki?curid=363568", "title": "Tur Abdin", "text": "Tur Abdin \u00e8 una regione montagnosa del sud-est della Turchia che comprende la met\u00e0 orientale della provincia di Mardin e la parte ad ovest del Tigri della provincia di \u015e\u0131rnak, ai confini con la Siria.\nIl nome \u00abTur Abdin\u00bb deriva dal siriaco (\u071b\u0718\u072a \u0725\u0712\u0715\u071d\u0722) e significa \u00abmontagna dei servi di Dio\u00bb, nome spiegabile dal gran numero di monasteri (pi\u00f9 di ottanta) presenti nella regione. La gente originaria del Tur Abdin, gli Assiri e Aramaici, altrimenti noti come \"Suryoye\" o \"Siriaci\", \u00e8 di religione cristiana siro ortodossa e parla un dialetto della lingua aramaica chiamato turoyo.\nMonasteri.\nIl pi\u00f9 importante centro siro ortodosso in Tur Abdin \u00e8 il monastero di Dayro d-Mor Hananyo, 6\u00a0km a sud-est di Mardin, nella parte occidentale della regione. Il monastero \u00e8 conosciuto come Dayro d-Kurkmo in siriaco, Dayr al-Zafaran in arabo o Deyr\u00fclzafaran in turco. Fondato nell'anno 493, il monastero fu la residenza del Patriarca siro-ortodosso dal 1160 al 1932. Nonostante il Patriarca viva attualmente a Damasco, il monastero contiene ancora il trono patriarcale e le tombe di sette Patriarchi e vescovi. Oggi il monastero \u00e8 sostenuto e curato da un vescovo e da alcuni monaci.\nNel centro di Tur Abdin, a met\u00e0 strada fra Midyat e Cizre, si trova il monastero Dayro d-Mor Gabriel. Costruito nel 397, il monastero di Mor Gabriel, \u00e8 il pi\u00f9 antico monastero siro-ortodosso ancora attivo. \u00c8 la sede del vescovo di Tur Abdin, che vi dimora con quattro monaci, sette suore e una schiera di ospiti, assistenti e studenti.\nStoria.\nXX secolo.\nLa citt\u00e0 di Midyat e i villaggi di Hah (dove si trova l'antica chiesa `Hito d'Yoldath-Aloho, la \u00abChiesa della Madre di Dio\u00bb), Bequsyone, Dayro da-Slibo, Salah (con l'antico monastero di Mor Yaqub), `Aynwardo (Ayinvert), Anhel, Kafro, Arkah (Harabale, con Dayro Mor Malke), Beth Sbirino, Middo (Miden) e Azagh sono tutti importanti luoghi siro-ortodossi. \nDurante la Prima guerra mondiale molti cristiani siriaci, circa (secondo i registri siro-ortodossi, circa di questi appartenevano alla loro comunit\u00e0) sono stati uccisi nei genocidi Armeno e Assiro (in siriaco \"Sayfo\", che significa \u00abspada\u00bb) e morirono insieme ad altri correligionari. Negli ultimi decenni del XX secolo, a causa degli attacchi dei curdi e dei turchi, molti siro-ortodossi lasciarono la regione o furono uccisi. Nel 2012 vivevano solo cristiani a Tur Abdin, un quarto di quelli di trent'anni prima. Molti sono emigrati in Siria, in Europa (specialmente in Svezia dove oggi vivono circa famiglie, e in Germania ), in Australia e negli Stati Uniti. Nonostante ci\u00f2, negli ultimi anni, alcune famiglie hanno iniziato a tornare a Tur Abdin.\nAvvenimenti recenti.\nIl 10 febbraio 2006 e nei giorni seguenti hanno avuto luogo grandi dimostrazioni nella citt\u00e0 di Midyat in Tur Abdin. Dimostranti musulmani infuriati per la pubblicazione delle caricature di Maometto si sono radunati ad Estel, la nuova parte della citt\u00e0, e si sono diretti verso la citt\u00e0 vecchia di Midyat (a 6 chilometri di distanza), dove \u00e8 concentrata la locale comunit\u00e0 cristiana. La polizia \u00e8 riuscita a fermare la marcia prima che potesse raggiungere il quartiere.\nNel 2008 sono state presentate una serie di azioni legali contro il monastero di Mor Gabriel. Alcuni villaggi curdi locali hanno sostenuto che terra su cui il monastero aveva pagato le tasse ininterrottamente dagli anni 1930 \u00e8 di propriet\u00e0 dei curdi, ed hanno altre accuse contro il monastero. Ci\u00f2 ha portato a una considerevole azione diplomatica e di promozione dei diritti umani, sia in Europa che all'interno della Turchia."}
{"id": "363576", "revid": "23157408", "url": "https://it.wikipedia.org/wiki?curid=363576", "title": "Vescovi di Reggio Calabria", "text": ""}
{"id": "363582", "revid": "4711", "url": "https://it.wikipedia.org/wiki?curid=363582", "title": "Calendario Ebraico", "text": ""}
{"id": "363586", "revid": "4711", "url": "https://it.wikipedia.org/wiki?curid=363586", "title": "Isola Wake", "text": ""}
{"id": "363602", "revid": "827882", "url": "https://it.wikipedia.org/wiki?curid=363602", "title": "Thanksgiving", "text": "Thanksgiving (\"ringraziamento\" in lingua inglese) \u00e8 un termine spesso usato fra gli anglofoni per indicare il Thanksgiving day."}
{"id": "363605", "revid": "161374", "url": "https://it.wikipedia.org/wiki?curid=363605", "title": "Thanksgiving day", "text": ""}
{"id": "363607", "revid": "4711", "url": "https://it.wikipedia.org/wiki?curid=363607", "title": "Montreal (Quebec)", "text": ""}
{"id": "363613", "revid": "486946", "url": "https://it.wikipedia.org/wiki?curid=363613", "title": "Universit\u00e0 di Carnegie Mellon", "text": ""}
{"id": "363617", "revid": "339392", "url": "https://it.wikipedia.org/wiki?curid=363617", "title": "UCLA", "text": ""}
{"id": "363620", "revid": "682087", "url": "https://it.wikipedia.org/wiki?curid=363620", "title": "Yale University", "text": ""}
{"id": "363621", "revid": "1305772", "url": "https://it.wikipedia.org/wiki?curid=363621", "title": "Boris Akunin", "text": "Biografia.\nBoris Akunin nasce a Zestaponi, nell'allora Georgia sovietica, il 20 maggio del 1956 da padre georgiano di religione cristiana e da madre russa di origine ebraica, ma cresce a Mosca, in Russia, dal 1958. Laureatosi in Filologia e storia orientale, si interessa in particolar modo al mondo giapponese di cui diventa studioso; tra i suoi lavori pi\u00f9 importanti come saggista, la pubblicazione di un trattato sul rapporto tra suicidio e letteratura, mentre traduce i romanzi, tra gli altri, di Yukio Mishima. Sul finire degli anni novanta passa al lavoro produttivo, creando il personaggio di Erast Petrovi\u010d Fandorin - un investigatore russo, arrivando a vendere 4 milioni di copie ed a essere tradotto in tutto il mondo.\nOltre a Fandorin, Akunin \u00e8 anche il \"padre\" di Pelagija, una suora investigatrice. Ha inoltre creato una serie, ambientata nella Russia moderna, il cui protagonista \u00e8 Nicholas Fandorin, nipote del suo personaggio pi\u00f9 famoso.\nSi definisce un \"artigiano\" della scrittura poich\u00e9 i suoi sono libri di evasione ed anche perch\u00e9 difficilmente \u00e8 possibile collocarlo in maniera chiara in un genere come in uno stile. Nel suo intento infatti, ognuno degli otto libri che compongono la saga di Fandorin \u00e8 scritto con uno stile differente, cambiando registro, narratore e forma e bench\u00e9 il tema centrale sia il delitto almeno un paio di questi difficilmente possono essere definiti gialli o thriller\nLo pseudonimo.\nIl suo pseudonimo significa, letteralmente, \"uomo malvagio\", \"malfattore\" in giapponese (l'autore \u00e8 infatti laureato in filologia e storia orientale). Inoltre il nome ricorda Michail Aleksandrovi\u010d Bakunin (1814\u00a0\u2013 1876) che importante rivoluzionario e filosofo russo, considerato uno dei fondatori dell'anarchismo moderno. Inserendo il punto nel cognome \"Bakunin\" si ottiene lo pseudonimo \"B. Akunin\", Boris Akunin. \nPremi.\nNel 2001 - Premio Bestseller della Fiera Nazionale del libro a Mosca.\nOpere.\nEdito in Italia da Frassinelli che ha sin qui pubblicato:\n\"Per il ciclo di Erast Petrovi\u010d Fandorin\"\nInediti in Italia:\n\"Per il ciclo di Nicholas Fandorin\"\nInediti in Italia:\n\"Per il ciclo di Pelagija\"\n\"Per il ciclo di Alexey Romanov e Josef von Teofels. Inediti in Italia\"\nIl primo libro (2007)\nIl secondo libro (2008)\nIl terzo libro (2009)\nIl quarto libro (2010)\nIl quinto libro (2011)\n\"Saggi e narrativa\"\nCaratteristiche della sua opera.\nBoris Akunin nei suoi libri inserisce degli interessanti riferimenti ad avvenimenti storici, ricorsivit\u00e0 intertestuale e giri di parole:\nBoris Akunin risiedeva in Podkolokol\u2019nij pereulok, nella zona di Hitrovka dove sono ambientati i suoi romanzi. Si effettuano sempre visite guidate e passeggiate nei luoghi fandoriniani.\nFilm tratti dalle sue opere.\nSceneggiatura di Boris Akunin, interpretato da Egor Beroev, Marat Ba\u0161arov and Ol'ga Krasko.\nOpinioni politiche.\nGrigorij \u010charti\u0161vili \u00e8 famoso per le sue dichiarazioni aspre e le sue critiche verso il potere russo. Cos\u00ec, nell\u2019intervista al quotidiano \u201cLib\u00e9ration\u201d, \u010charti\u0161vili ha paragonato Putin all\u2019imperatore Caligola \u201cche preferiva essere temuto piuttosto che amato\u201d. Secondo Putin questo \u00e8 legato al risentimento personale di Grigorij \u010charti\u0161vili che dipende dalle sue origini georgiane. Lo scrittore ha descritto l\u2019affare \u00dbkos come \u201cla pagina pi\u00f9 vergognosa della giustizia postsovietica\u201d. Nel dicembre 2010, a seguito dell\u2019emissione della seconda sentenza contro Mihail Hodorkovskij e Platon Lebedev, ha proposto un piano di \u201camputinazione\u201d della Russia. Dopo le elezioni della Duma di Stato del 2011 Grigorij \u010charti\u0161vili ha fatto questa osservazione:\nA gennaio del 2012 Grigorij \u010charti\u0161vili \u00e8 stato uno dei fondatori dell\u2019organizzazione sociopolitica \u201cLa lega degli elettori\u201d il cui obiettivo \u00e8 il controllo del rispetto dei diritti elettorali dei cittadini. Nello stesso anno \u00e8 apparso come commentatore della situazione politica nel film \u201cBolotna\u00e2 lihoradka\u201d [La febbre delle paludi]."}
{"id": "363634", "revid": "438678", "url": "https://it.wikipedia.org/wiki?curid=363634", "title": "Giannina Milli", "text": "Le sue \u201cserate\u201d, durante le quali declamava versi composti all'istante su temi proposti dal pubblico presente in sala, avevano soprattutto lo scopo di accendere gli animi a sentimenti patriottici.\nBiografia.\nNata a Teramo, ricevette dalla madre la prima educazione. Dopo i soggiorni a Chieti e a Napoli rientr\u00f2 dal 1842 nella sua citt\u00e0 natale dove ebbe tra gli altri come maestri il letterato Stefano De Martinis e il musicista Camillo Bruschelli.\nTra il 1850 e il 1860 fu a Napoli, in Puglia e in Sicilia, a Roma, a Firenze, a Bologna e infine a Milano, accolta nei pi\u00f9 importanti teatri e salotti letterari, sempre incoraggiando alla lotta contro la tirannia e all'impegno per l'Unit\u00e0 d'Italia.\nFu in amicizia e in corrispondenza con intellettuali e politici tra i quali Alessandro Manzoni, il critico letterario Francesco De Sanctis, lo storico Pasquale Villari, i poeti Giovanni Prati e Aleardo Aleardi, il memorialista Luigi Settembrini e lo scrittore Alceste De Lollis; tra le amiche oltre alla contessa Clara Maffei che la ospit\u00f2 spesso nel suo salotto, anche Luigia Codemo, Eugenia Fortis, Emilia Peruzzi e Cesira Pozzolini.\nVisse a lungo a Roma dove fu direttrice didattica e ispettrice ministeriale. Segu\u00ec poi in varie citt\u00e0 il marito Ferdinando Cassone nominato provveditore agli studi. Ritorn\u00f2 infine nella sua amata Firenze dove mor\u00ec nell'ottobre del 1888.\nLe migliaia di lettere dei suoi epistolari sono conservate in particolare presso la Biblioteca Nazionale Centrale di Firenze e la Biblioteca provinciale Melchiorre D\u00e8lfico di Teramo. Sempre nella biblioteca di Teramo si conserva anche la collezione delle fotografie: quattro album con oltre 400 ritratti d'epoca recanti dediche e pensieri alla Milli rivolti da personaggi della cultura e della politica europea.\nA Teramo fu costruita la Scuola Normale femminile, poi Istituto professionale, a lei dedicato. Durante i lavori di restauro del Duomo di Teramo nel 1930, la sua casa natale, posta accanto alla chiesa, fu demolita.\nOpere.\nTesti e componimenti poetici della Milli sono sparsi in centinaia di pubblicazioni edite in varie parti d'Italia; Poco pi\u00f9 che ventenne pubblic\u00f2 la sua prima raccolta \"Poesie varie\" (Teramo, Marsilii, 1848), mentre la pi\u00f9 importante fu stampata a Firenze dall'editore Le Monnier in due volumi: \"Poesie\" (col discorso di Giovanni Frassi, 1862-1863)."}
{"id": "363642", "revid": "349054", "url": "https://it.wikipedia.org/wiki?curid=363642", "title": "Elene Gedevanishvili", "text": "Vive e si allena a Mosca con Elena Buianova e Tat'jana Tarasova."}
{"id": "363656", "revid": "599013", "url": "https://it.wikipedia.org/wiki?curid=363656", "title": "Taf", "text": ""}
{"id": "363671", "revid": "1652635", "url": "https://it.wikipedia.org/wiki?curid=363671", "title": "Milano-Sanremo 2006", "text": "La Milano-Sanremo 2006, novantasettesima edizione della corsa e valevole come terza prova del circuito UCI ProTour, si disput\u00f2 il 18 marzo 2006 e affront\u00f2 un percorso totale di 294\u00a0km. Fu vinta da Filippo Pozzato con il tempo di 6h29'41\", che fece salire le vittorie italiane a quota 50.\nAlla partenza, alle 9.30 a Milano, erano presenti 200 corridori di cui 162 portarono a termine il percorso.\nPercorso.\nLa competizione si svolse sul percorso tradizionale di questi ultimi anni, con il Passo del Turchino e il passaggio da Capo Mele, Capo Cervo, Capo Berta e la salita del Poggio a pochi chilometri dall'arrivo in via Roma.\nSquadre e corridori partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Acqua &amp; Sapone, Team Barloworld, Ceramiche Panaria-Navigare, Naturino-Sapore di Mare e Team LPR.\nResoconto degli eventi.\nDopo i primi ripetuti attacchi nei chilometri iniziali, nei pressi di Pavia (km 27) si stacc\u00f2 la principale fuga di giornata, con un gruppetto di otto uomini - Daniele Contrini (LPR), Unai Etxebarria (Euskaltel), Staf Scheirlinckx (Cofidis), Ludovic Auger (Fran\u00e7aise des Jeux), Kjell Carlstr\u00f6m (Liquigas-Bianchi), Mirko Allegrini e Serhij Matvjejev (Panaria-Navigare), Giampaolo Cheula (Barloworld) - che a Novi Ligure (95\u00a0km) avevano gi\u00e0 guadagnato 10'30\" dal gruppo.\nL'elevato distacco caus\u00f2 la reazione delle squadre dei principali velocisti, su tutte Quick Step prima, Milram e Cr\u00e9dit Agricole poi, e in cima al Passo del Turchino il divario era ancora di otto minuti. Solo lungo la via Aurelia il vantaggio dei fuggitivi inizi\u00f2 a calare rapidamente e a Capo Mele era gi\u00e0 inferiore ai tre minuti.\nDopo 254\u00a0km, dal gruppetto dei battistrada si stacc\u00f2 Allegrini, che attacc\u00f2 sul Capo Berta, fu raggiunto dallo spagnolo Etxebarria e insieme riuscirono a guadagnare qualche secondo sugli ex compagni di fuga. Superata Imperia, a 32\u00a0km dal traguardo, i due battistrada avevano 15 secondi sugli altri sei mentre nel gruppo continuava il lavoro delle squadre dei velocisti, con la Lampre-Fondital a tirare. Tutti gli otto fuggitivi furono ripresi all'altezza di San Lorenzo al Mare ai piedi della Cipressa, quando ancora 27\u00a0km dovevano essere percorsi. Lungo la salita Gerolsteiner e Quick Step annullarono i tentativi di attacco. Ritornati sull'Aurelia, furono Moerenhout (Phonak), Trenti (Quick Step), Schleck (CSC) e Reynes (Caisse d'Epargne) ad attaccare, guadagnando una decina di secondi, che salirono a 25 all'altezza di Arma di Taggia, a 15\u00a0km da Sanremo. Ai piedi del Poggio il distacco dei fuggitivi dal gruppo dei velocisti era di 18\" e negli ultimi chilometri della salita inizi\u00f2 a tirare la Rabonank, facendo calare rapidamente lo svantaggio. Dai quattro di testa si stacc\u00f2 Schleck, che attacc\u00f2 da solo a 8,3\u00a0km dal traguardo e a 1,5\u00a0km dalla cima del Poggio aveva un vantaggio di 10 secondi sui tre immediatamente dietro e di 15\" sul gruppo. A poca distanza dallo scollinamento l'attacco di Ballan stacc\u00f2 dal gruppo anche Pozzato e Astarloa, poi il tentativo di Nocentini (Acqua &amp; Sapone), Schleck e S\u00e1nchez (Euskaltel-Euskadi) arriv\u00f2 alla base del Poggio, a 2,2\u00a0km dal traguardo, con 8 secondi di vantaggio ma fu riassorbito e il gruppo affront\u00f2 compatto l'ultimo chilometro. A 600 metri dall'arrivo attacc\u00f2 ancora Nocentini, ripreso da Pozzato che contrattacc\u00f2 trovandosi a 350 metri dalla vittoria. Dietro di lui Alessandro Petacchi si lanci\u00f2 in una volata superba, riducendo il vantaggio di Pozzato a una bicicletta, ma fu inutile e l'atleta della Quick Step riusc\u00ec a vincere la sua prima Milano-Sanremo."}
{"id": "363753", "revid": "88740", "url": "https://it.wikipedia.org/wiki?curid=363753", "title": "Fava (disambigua)", "text": ""}
{"id": "363757", "revid": "37401", "url": "https://it.wikipedia.org/wiki?curid=363757", "title": "Dora", "text": ""}
{"id": "363762", "revid": "963244", "url": "https://it.wikipedia.org/wiki?curid=363762", "title": "Aethelfrith di Northumbria", "text": ""}
{"id": "363773", "revid": "125914150", "url": "https://it.wikipedia.org/wiki?curid=363773", "title": "Una trib\u00f9 che balla", "text": "Una trib\u00f9 che balla \u00e8 il quarto album di Lorenzo Cherubini, in arte Jovanotti. Con questo album inizia la collaborazione tra Saturnino e il cantante."}
{"id": "363784", "revid": "767487", "url": "https://it.wikipedia.org/wiki?curid=363784", "title": "Lorenzo 1992", "text": "Lorenzo 1992 \u00e8 il quinto album di Jovanotti, pubblicato nel 1992.\nL'album, disponibile su long playing, musicassetta e compact disc, contiene fra l'altro \"Non m'annoio\" e \"Ragazzo fortunato\", due fra i brani pi\u00f9 noti dell'artista.\nLa foto di copertina fu scattata nel sottotetto in Via Rembrandt a Milano dove abitava Lorenzo.\nTracce.\nTesti e musiche di Jovanotti, eccetto dove indicato."}
{"id": "363788", "revid": "123496094", "url": "https://it.wikipedia.org/wiki?curid=363788", "title": "Lorenzo 1994", "text": "Lorenzo 1994 \u00e8 il sesto album di Lorenzo Cherubini, in arte Jovanotti, pubblicato nel 1994. Da questo album sono stati estratti molti singoli fortunati fra cui \"Piove\", \"Penso positivo\" e \"Serenata rap\". Il disco ha venduto 600.000 copie.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 5\"\", ed \u00e8 considerato il miglior album di tutta la carriera del cantautore toscano."}
{"id": "363795", "revid": "123303505", "url": "https://it.wikipedia.org/wiki?curid=363795", "title": "Lorenzo 1990-1995", "text": "Lorenzo 1990-1995 \u00e8 la seconda raccolta del cantautore italiano Jovanotti, pubblicata nell'ottobre 1995.\nDescrizione.\nContiene una selezione di sedici brani originariamente registrati tra il 1990 e il 1995 con l'aggiunta dei due inediti \"L'ombelico del mondo\" e \"Marco Polo\"."}
{"id": "363801", "revid": "125721766", "url": "https://it.wikipedia.org/wiki?curid=363801", "title": "Roma - Collettivo Soleluna", "text": "Roma - Collettivo Soleluna \u00e8 il primo e unico album del Collettivo Soleluna, di cui Lorenzo Cherubini, in arte Jovanotti, \u00e8 uno dei componenti. Se si considerasse come un album di Jovanotti, sarebbe il suo tredicesimo."}
{"id": "363803", "revid": "599013", "url": "https://it.wikipedia.org/wiki?curid=363803", "title": "Ivan Pelizzoli", "text": "L'IFFHS l'ha classificato al quarantaquattresimo posto tra i migliori portieri del decennio 2001-2010 (il terzo italiano dopo Gianluigi Buffon e Francesco Toldo, a pari merito con Carlo Cudicini).\nCarriera.\nClub.\nGli esordi e l'Atalanta.\nMuove i suoi primi passi nel mondo del pallone nel settore giovanile dell'Atalanta.\nDopo tutta la trafila nei vari campionati giovanili, gioca il suo primo campionato da professionista (per giunta titolare) in serie C2 a diciannove anni, quando viene ceduto in prestito alla nel campionato 1999-2000, realizzando 23 presenze e subendo 24 reti.\nL'anno successivo torna a Bergamo, con l'Atalanta in serie A, nel ruolo di terzo portiere, alle spalle di Alberto Fontana e Davide Pinato. Tuttavia un serio infortunio del primo gi\u00e0 dopo la prima giornata di campionato, e un successivo impedimento occorso anche a Pinato il 5 novembre 2000 nei primi minuti di -Atalanta gli consentono di bagnare l'esordio nella massima serie nel palcoscenico dello stadio San Siro di Milano non ancora ventenne (e con la maglia di un'Atalanta in quel momento in testa alla Serie A). Le successive prestazioni spingono l'allenatore Giovanni Vavassori a promuoverlo titolare anche dopo il recupero di Pinato e poi di Fontana, che a gennaio viene venduto al Napoli.\nIl passaggio alla Roma.\nDopo la stagione 2000-01 (conclusa con 30 presenze a fronte di 31 reti subite con la maglia dell'Atalanta e con le prime apparizioni con la maglia azzurra dell'Under 21), viene acquistato dalla Roma di Fabio Capello (27 miliardi di lire), fresca di scudetto, dove per la prima stagione fa costantemente il vice di Francesco Antonioli, sommando 5 presenze e subendo 4 reti. Il suo prezzo d'acquisto lo rende peraltro il portiere acquistato alla cifra pi\u00f9 esosa nella storia del club capitolino, record detenuto fino al 2019, anno d'arrivo di Pau L\u00f3pez.\nNella stagione successiva riesce a mettersi maggiormente in mostra, totalizzando 19 presenze in campionato, con 22 reti subite; esordisce inoltre nella nazionale maggiore.\n\u00c8 il 2003-2004 la sua stagione migliore: infatti proprio in quell'anno diventa protagonista con la Roma (campione d'inverno, arriver\u00e0 seconda dietro al Milan, perdendo entrambi gli scontri diretti), ma, grazie alle sole 14 reti subite in 31 partite disputate, diventa \"Saracinesca d'Oro\", ossia il portiere meno battuto d'Europa, davanti al tedesco Timo Hildebrand dello . Inanella inoltre una serie di partite senza subire goal, conseguendo un totale di 774 minuti consecutivi di imbattibilit\u00e0 tra i pali, la pi\u00f9 alta per un portiere della Roma e quarta in assoluto nella classifica dei portieri della Serie A. Grazie all'ottima stagione disputata, \u00e8 tra i maggiori candidati al ruolo di terzo portiere della nazionale italiana al , pur restando infine escluso dall'elenco dei convocati.\nNel 2004-2005 invece le cose non vanno altrettanto bene: la Roma infatti, dopo il passaggio dell'allenatore Capello alla Juventus, vive una stagione di assestamento e cambia quattro tecnici (Cesare Prandelli, Rudi Voeller, Luigi Delneri e Bruno Conti). Pelizzoli comincia la stagione piuttosto in sordina e, dopo alcune prestazioni, si infortuna. La sua stagione termina con 17 presenze con 30 reti subite e con la fiducia che la Roma conferisce all'emergente Gianluca Curci, promosso titolare per la stagione successiva.\nReggina e Lokomotiv Moska.\nPelizzoli viene cos\u00ec ceduto alla Reggina allenata da Walter Mazzarri, e, nonostante avesse iniziato la prima stagione da titolare, nuovi calvari fisici lo costringono a un lungo stop forzato, in seguito al quale si era affermato quale portiere titolare degli amaranto Nicola Pavarini. \nDal 27 maggio 2007 \u00e8 cittadino onorario della citt\u00e0 di Reggio Calabria.\nIl 31 gennaio 2007 si trasferisce nel campionato russo, acquistato dal , con cui firma un contratto di 4 anni. Il costo del trasferimento \u00e8 di 3 milioni di euro. Non riesce a conquistarsi il posto da titolare, a parte le prime partite, e molto spesso \u00e8 relegato al ruolo di secondo portiere.\nIl ritorno in Italia.\nIl 31 agosto 2009 passa in prestito con diritto di riscatto all'AlbinoLeffe, in Serie B. Al termine di una stagione fatta pi\u00f9 di ombre che di luci non viene riscattato dal club seriano, tornando cos\u00ec in Russia.\nNell'agosto 2010 passa a titolo definitivo dai russi del al Cagliari, mentre il 13 luglio 2011 si lega al Padova dopo essere rimasto senza contratto. Esordisce con i veneti nella partita contro la pareggiata per 2 a 2 alla prima di campionato per poi continuare ad alternarsi con Mattia Perin.\nNonostante un grave infortunio, lesione del tendine del retto femorale che lo tiene fermo per pi\u00f9 di un mese, e subendo critiche da parte dei tifosi riesce a giocare una stagione a buoni livelli all'insegna del riscatto. Nonostante ci\u00f2, (complici alcuni infortuni) nel finale di stagione venne promosso primo portiere Perin.\nIl 31 agosto 2012 viene ceduto al nello scambio tra portieri che porta Luca Anania al ..\nIl 23 settembre 2012 esordisce in campionato con la maglia biancoazzurra contro il Bologna, grazie all'espulsione del portiere titolare Perin, e subito para un rigore calciato da Diamanti. Nel girone di ritorno \u00e8 chiamato spesso in causa come titolare, offrendo buone prestazioni e mettendosi in luce nella disfatta della sua squadra, che in 19 partite conquista appena due punti e retrocede in Serie B, dove viene riconfermato disputando 21 partite in tutto.\nPer la stagione 2014-2015 passa all'Entella, club emergente ligure neopromosso in Serie B, firmando un contratto annuale con opzione. A novembre si procura un grave infortunio a una spalla, fratturandosi il cercine glenoideo della spalla sinistra tornando tra i convocati solo nelle ultime partite. Con 12 presenze e 15 gol subiti non riesce quindi ad evitare la retrocessione dell'Entella dopo aver perso i play-out contro il . Il 30 marzo 2016 viene ingaggiato dal fino al termine della stagione.\nIl 22 novembre 2016 viene ingaggiato dal Piacenza, militante nel campionato di Lega Pro. Esordisce nel derby cittadino contro il Pro Piacenza il 27 novembre 2016. Il 13 giugno 2017 risolve consensualmente il contratto con gli emiliani.\nIl 14 luglio firma con il Foggia, neo-promosso in Serie B; nel dicembre successivo, tuttavia, rescinde il contratto\nDopo il ritiro.\nUna volta appesi gli scarpini al chiodo torna all\u2019 lavorando per il settore giovanile.\nNazionale.\nDopo aver militato nelle selezioni Under-17 e Under-21, il 30 aprile 2003, a Ginevra, esordisce con la maglia della nazionale maggiore allenata da Giovanni Trapattoni, nell'ambito dell'amichevole Svizzera-Italia.\nDopo aver sfiorato la convocazione per il (gli viene preferito Angelo Peruzzi), partecipa alle Olimpiadi di Atene, venendo utilizzato come portiere titolare e fuoriquota della nazionale olimpica di Claudio Gentile che, anche grazie a Pelizzoli (che nel corso della manifestazione para due calci di rigore), conquista la medaglia di bronzo.\nNel novembre del 2004 disputa la sua seconda e ultima partita con la nazionale maggiore, un'amichevole contro la Finlandia.\nStatistiche.\nPresenze e reti nei club.\n\"Statistiche aggiornate al 27 novembre 2016.\""}
{"id": "363805", "revid": "1305772", "url": "https://it.wikipedia.org/wiki?curid=363805", "title": "Consigli locali di Malta", "text": "I Consigli locali di Malta (\"kunsilli lokali\") sono suddivisioni amministrative del Paese paragonabili ai comuni. Istituiti dal \"Local council Act\" del 30 giugno 1993, sono pari a 68 e sono raggruppati in regioni."}
{"id": "363812", "revid": "39692", "url": "https://it.wikipedia.org/wiki?curid=363812", "title": "Cimicidi", "text": ""}
{"id": "363815", "revid": "21828", "url": "https://it.wikipedia.org/wiki?curid=363815", "title": "Manuela Del Lago", "text": ""}
{"id": "363826", "revid": "124123", "url": "https://it.wikipedia.org/wiki?curid=363826", "title": "Aethelric di Bernicia", "text": "Govern\u00f2 dal 568 al 572, succedendo sul trono al fratello (o padre, secondo altre fonti) Adda.\nViene menzionato come figlio di Adda da Nennio nella \"Historia Brittonum\", mentre la \"Cronaca anglosassone\" dice che era uno dei numerosi figli di re Ida, padre anche di Adda. L\"'Historia ecclesiastica gentis Anglorum\" di san Beda il Venerabile gli attribuisce quattro anni di regno.\nAlla sua morte gli succedette il fratello (o zio), Theodric, un altro dei figli di re Ida. Il figlio Aethelfrith sal\u00ec al trono di Bernicia solo una ventina di anni dopo, unificando questo reame con quello di Deira, dando cos\u00ec vita al regno di Northumbria."}
{"id": "363829", "revid": "10335", "url": "https://it.wikipedia.org/wiki?curid=363829", "title": "Digos", "text": ""}
{"id": "363830", "revid": "1573940", "url": "https://it.wikipedia.org/wiki?curid=363830", "title": "Chiesa della Candelora (Reggio Calabria)", "text": "La chiesa di Santa Maria della Candelora o chiesa della Purificazione (comunemente detta \"la Candelora\"), \u00e8 una chiesa di Reggio Calabria che sorge all'incrocio della via Aschenez con la via Domenico Romeo.\nStoria.\nLa sua comunit\u00e0 \u00e8 tra le pi\u00f9 antiche della citt\u00e0, appare nel 1567 nella platea della mensa arcivescovile, ma la sua esistenza si fa risalire al XIV secolo, quando nell'arcidiocesi di Reggio Calabria esistevano cinque parrocchie dedicate a Santa Maria.\nOriginariamente sotto il patronato dei Consolino pass\u00f2 sotto quello dei conti Filocamo.\nLa parrocchia era una delle pi\u00f9 popolose (1.600 fedeli contro una media di 500) e l'arcivescovo D'Afflitto l'11 ottobre 1596 decise di annettere alla Candelora anche Santa Maria di Pesdoglioso, un'altra chiesetta che sorgeva in via Aschenez nella zona dove oggi si trova l'asilo Genoese.\nAlla fine del XVI secolo la chiesa della Candelora era la pi\u00f9 frequentata della citt\u00e0, nonostante l'edificio fosse abbastanza piccolo, per questo motivo mons. D'Afflitto trasfer\u00ec nel 1631 la parrocchia alla chiesa di Sant'Andrea che ebbe questo nome fino al 1688, anno in cui grazie al ricorso inoltrato dalla famiglia Filocamo alla Santa Rota, che permise alla chiesa di riavere l'attuale nome.\nSolo dopo il terremoto del 1908 viene affrontato il problema di una migliore sistemazione del luogo di culto, che nel 1910 era ospitato da una chiesa baracca su un argine del torrente Santa Lucia (l'attuale via Domenico Romeo).\nDal 1921 fino al 1940 fu parroco della chiesa della Candelora il santo reggino Gaetano Catanoso.\nLa Chiesa baracca fu distrutta da un incendio nella notte del 14 febbraio 1946 e sullo stesso sito fu costruita l'attuale chiesa, consacrata da mons. Ferro il 12 marzo 1960.\nPer quattordici anni la comunit\u00e0 fu ospitata nel salone delle Suore di carit\u00e0 dell'Istituto San Pio X, oggi sede del Conservatorio Francesco Cilea, secondo alcuni racconti il parroco, don Pasquale Catanoso, riusc\u00ec a salvare la pisside con le ostie consacrate."}
{"id": "363831", "revid": "287204", "url": "https://it.wikipedia.org/wiki?curid=363831", "title": "Ali Farka Toure", "text": ""}
{"id": "363833", "revid": "124123", "url": "https://it.wikipedia.org/wiki?curid=363833", "title": "Etelrico di Deira", "text": "Era figlio o fratello del primo monarca di Deira, Aella e forse mor\u00ec combattendo contro Etelfrido di Bernicia, che conquist\u00f2 e un\u00ec la Deira alla Bernicia, dando cos\u00ec vita alla Northumbria. Sembra che Aethelfrith avesse sposato una figlia di Aella, Acha. Quindi sarebbe stato cognato o zio di Etelrico. Il fatto che il fratello o nipote di quest'ultimo, Edvino, e altri membri della famiglia reale siano stati costretti all'esilio starebbe a indicare che si tratt\u00f2 di una vera e propria conquista militare e non di una pacifica successione."}
{"id": "363834", "revid": "287204", "url": "https://it.wikipedia.org/wiki?curid=363834", "title": "Aella", "text": ""}
{"id": "363841", "revid": "287204", "url": "https://it.wikipedia.org/wiki?curid=363841", "title": "Fred Mace", "text": "Biografia.\nUna delle primissime \"star\" del cinema muto, al quale giunse nel 1910, sollecitato da Mack Sennett, col quale, in precedenza, gi\u00e0 nel 1902 condivise le prime esperienze nel mondo dello spettacolo come membri, entrambi, di corali che si esibivano durante gli spettacoli di vaudeville.\nDiplomatosi come \"dentista\", nel 1898, alla \"Jefferson Medical School\" dell'Universit\u00e0 di Pennsylvania, Fred Mace, esercit\u00f2 l'attivit\u00e0 professionale per un paio d'anni finch\u00e9, durante i lavori di un congresso della categoria, fece conoscenza con un titolare di un dispositivo di lavaggio per denti, per il quale lavor\u00f2, in seguito, come agente di vendita per due o tre mesi, dopodich\u00e9 matur\u00f2 la convinzione di abbandonare l'attivit\u00e0 medica per seguire la vocazione per lo spettacolo, con grande disappunto, ovviamente, della madre alla quale sent\u00ec di promettere la riuscita nell'arco di tre anni o il ritorno, diversamente, ad una professione rispettabile.\nLa determinazione ed il talento gli valsero la soddisfazione di un ruolo da protagonista gi\u00e0 nel 1904 nella commedia musicale, dopo l'esperienza delle corali, approdando al cinema nel 1910 appunto, presso la Biograph Company, chiamato da Mack Sennett e al seguito del quale si trasfer\u00ec nel 1912 alla fondazione della Keystone quale primattore a fianco di Mabel Normand, Ford Sterling, Alice Davenport, interpretando tutte le produzioni del primo anno di attivit\u00e0 e primo comandante della pattuglia dei famigerati Keystone Kops nella loro prima apparizione in \"The Bangville Police\" (1913).\nNell'aprile dello stesso anno abbandon\u00f2 la \"Keystone\" per fare film con la \"Majestic\", \"Gem\", \"Apollo\", case di produzioni cinematografiche, rispolverando per esse personaggi del musical che gli avevano dato celebrit\u00e0, ma senza rinnovarne la fortuna, per cui, due anni dopo, sar\u00e0 nuovamente con la compagnia di Sennett, ma sar\u00e0 ancora un'esperienza di breve durata: nel 1916 abbandoner\u00e0 nuovamente la compagnia.\nUna mattina del febbraio del 1917 fu rinvenuto cadavere nella camera di un albergo di New York, apparentemente stroncato da un infarto. Fred Mace aveva 38 anni."}
{"id": "363847", "revid": "124566713", "url": "https://it.wikipedia.org/wiki?curid=363847", "title": "Prima battaglia della Sirte", "text": "La prima battaglia della Sirte fu una battaglia navale tra la Royal Navy e la Regia Marina durante la seconda guerra mondiale avvenuta il 17 dicembre 1941 nel mar Mar Mediterraneo a nord del Golfo della Sirte. Questo episodio della \"battaglia dei convogli\" termin\u00f2 con una vittoria italiana, anche se entrambe le forze riuscirono a completare le loro missioni di scorta.\nPremesse.\nLo scontro nacque dall'incrocio, nel Golfo della Sirte, delle rotte di due convogli di rifornimento, quello britannico diretto da est verso ovest, quello italiano diretto da nord verso sud. L'operazione italiana era denominata M42 e il convoglio era composto da 4 piroscafi veloci. La flotta inglese aveva preso il mare gravemente menomata dall'affondamento precedente della corazzata \"Barham\", silurata il 25 novembre 1941 dal sommergibile tedesco U-331 comandato dal Kapit\u00e4nleutnant (sottotenente di vascello) Hans Diedrich von Tiesenhausen. Supermarina per\u00f2 continu\u00f2 a ritenere che almeno una corazzata fosse presente nella squadra inglese, influenzando gli ordini impartiti al comandante superiore in mare, ammiraglio Iachino. La flotta italiana invece schierava ben quattro corazzate, cui mancava la Vittorio Veneto che era stata silurata la sera del 14 dicembre da un sommergibile alleato a sud dello stretto di Messina.\nLo scontro.\nIl 15 dicembre il mercantile britannico \"Breconshire\" part\u00ec da Alessandria d'Egitto diretto verso Malta trasportando rifornimenti di combustibile per le unit\u00e0 di stanza nell'isola. Il \"Breconshire\" era scortato dalla \"Force B\" (gli incrociatori \"Naiad\", \"Euryalus\" e \"Carlisle\" e da otto cacciatorpediniere).\nIl giorno successivo part\u00ec da Napoli diretto verso Tripoli il convoglio M.42 (a cui si aggiungeranno altre unit\u00e0 in Sicilia). Questo venne scortato da un'enorme forza italiana a causa della temuta presenza di navi da battaglia inglesi, in quanto una ricognizione aerea tedesca aveva erroneamente identificato il \"Breconshire\" per una nave da battaglia.\nVerso sera la \"Naiad\" avvist\u00f2 gli alberi delle navi italiane, e alle 17:40 le corazzate \"Duilio\", \"Cesare\" e \"Littorio\" aprirono il fuoco alla distanza di 29\u00a0km; dopo dieci minuti di fuoco l'ammiraglio Vian decise quindi di far allontanare verso sud il \"Breconshire\" scortato da due cacciatorpediniere, mentre con il resto della forza alz\u00f2 delle cortine fumogene cercando di confondere gli italiani. Nella notte le forze inglesi persero il contatto con gli avversari. Il giorno dopo Vian prov\u00f2 a dare la caccia alle unit\u00e0 italiane al largo di Bengasi ma senza successo, nel frattempo la \"Breconshire\" raggiunse indenne Malta con la sua scorta (a cui nel frattempo si era aggiunta la \"Force K\").\nDopo aver fatto rifornimento la \"Force K\" ripart\u00ec da Malta, alla caccia del convoglio italiano, ma al largo di Tripoli si imbatterono in un campo minato: ne risult\u00f2 l'affondamento dell'incrociatore \"Neptune\" e del cacciatorpediniere \"Kandahar\", mentre gli incrociatori \"Aurora\" e \"Penelope\" subirono gravi danni.\nIl convoglio italiano riusc\u00ec a sua volta a giungere a destinazione indenne. La notte successiva, tra il 18 e il 19 dicembre, mentre la Forza B rientrava alla base, gli incursori della X\u00aa Flottiglia MAS danneggiarono gravemente due corazzate inglesi durante l'impresa di Alessandria.\nOrdine di battaglia.\nFonte\nRegia Marina.\nAmmiraglio di Squadra Angelo Iachino (sulla \"Littorio\")"}
{"id": "363854", "revid": "1543377", "url": "https://it.wikipedia.org/wiki?curid=363854", "title": "Caselle Torinese", "text": "Caselle Torinese (\"Caseli\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nSi trova alla sinistra del fiume Stura di Lanzo, a circa 22 km. a nord-ovest di Torino.\nStoria.\nCaselle venne fondata dai Romani con il nome di \"Casellum\", perch\u00e9 sede della riscossione del pedaggio sulla strada che si snodava verso le Valli di Lanzo.\nDisastro aereo del 1974\nIl 1\u00ba gennaio 1974 un volo dell'Itavia, contrassegnato come IH897, durante la fase di avvicinamento all'aeroporto inizi\u00f2 a perdere quota, precipitando sopra una cascina in costruzione, a poche decine di metri dall'area perimetrale dell'aerostazione. Sull'aereo, partito da Cagliari Elmas e diretto a Ginevra, erano imbarcati 38 passeggeri, 35 dei quali perirono, pi\u00f9 4 membri di equipaggio, di cui 3 morirono nel disastro.\nSimboli.\nIl simbolo di Caselle, formato da quattro case con campo rosso e croce bianca, rappresenta le quattro famiglie che secondo la tradizione sarebbero sopravvissute alla peste che colp\u00ec la zona nel Medioevo.\nMonumenti e luoghi d'interesse.\nDue sono le chiese parrocchiali: \nAltri edifici di interesse storico e culturale sono: \nSociet\u00e0.\nEvoluzione demografica.\nNegli ultimi cinquant'anni, a partire dal 1961, la popolazione residente \"\u00e8 pi\u00f9 che raddoppiata\" .\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Caselle Torinese sono , cos\u00ec suddivisi per nazionalit\u00e0, elencando per le presenze pi\u00f9 significative:\nSport.\nCalcio.\nLa principale squadra di calcio della citt\u00e0 \u00e8 l\"'U.S.D. Caselle Calcio\", fondata nel 1908 e militante in Promozione del Piemonte-Valle d'Aosta."}
{"id": "363860", "revid": "21880", "url": "https://it.wikipedia.org/wiki?curid=363860", "title": "Orientia tsutsugamushi", "text": ""}
{"id": "363877", "revid": "125132378", "url": "https://it.wikipedia.org/wiki?curid=363877", "title": "Andrea Ra", "text": "Biografia.\nInizia la propria carriera nel 1987, e fino al 1997 fa parte di diversi gruppi come cantante e bassista.\nDal 1987 al 1993 \u00e8 il bassista e frontman dei F.A.T. e degli Insania.\nNel 1993 fonda gli Atto Terzo, un trio dalle influenze funk-rock con cui canta, suona il basso e compone molti brani, autoproducendo quattro album (\"Attoterzo\", \"Maiali\", \"Il tuffo\", \"Il fiorista\"). Con loro vince la nomination di Indipendenti '95 indetta da Fare Musica e nel 1996 compone e scrive la musica per un'opera teatrale di Miki Cerquetti curata dal regista attore Pino Misiti.\nNel 1997 Andrea Ra inizia la sua carriera da solista.\nSi esibisce sul palco de \"Il Locale\" storica location di vicolo del Fico a Roma per pi\u00f9 di dieci anni.\nNel 2001 firma con la Mescal un contratto di produzione, pubblicando nel 2002 l'album \"Scaccomatto\" (Mescal/Sony), di cui \u00e8 anche produttore artistico e arrangiatore. Dalla seconda traccia dell'album, \"Vestita come Ra\", viene registrato un videoclip a cura di Federico Ventura per la Film Master di Milano; il brano \"Ricominciamo Adesso?!\" viene inserito prima nella compilation \"TORA TORA\", allegato alla rivista \"Tutto Musica e Spettacolo\" e poi nella raccolta Vitaminic, che raccoglie 13 brani degli artisti al tempo sotto contratto con la Mescal; un'altra traccia dell'album, \"Scacchi assassini\", viene inserita in un altro cd, Speciale Italia, questa volta allegato alla rivista \"Rock Sound\". Dalla stessa rivista \"Rock Sound\" gli viene dato l'appellativo di Les Claypool Italiano\nNel 2004 artisti come Simone Cristicchi e The Niro aprono i suoi concerti.\nNel 2007 pubblica \"Le bighe sono pronte\", un album live con due brani inediti (registrati live anch'essi), registrati alla Locanda Atlantide di Roma il 27 aprile. L'album viene pubblicato da AltipianiRock e distribuito dalla Edel Music. Su \"Liberazione\" viene soprannominato \"Il cane sciolto del Rock\".\nNell'ottobre 2011 pubblica \"Nessun Riferimento\", un concept album sul tema del naufragio in ventitr\u00e9 episodi (11 canzoni e 12 brani ponte) scritti e arrangiati dallo stesso Andrea.\nParallelamente alla sua carriera solista, nel 2014 fa parte del progetto \"Musica per Organi Caldi\" col quale pubblica l'EP \"69\".\nDal 2016 \u00e8 impegnato, sia nelle esibizioni live che in studio, come bassista di Fabrizio Moro\nNel novembre 2016 esce il singolo \"Novembre\".\nIl 15 giugno 2017 pubblica il singolo \"Ogni volta\", Cover Rock/Minimal Basso e Batteria del brano di Vasco Rossi.\nNell'estate 2017 Vince il sondaggio per la Super Band indetto dal M.E.I., Meeting delle etichette indipendenti, come migliore Bassista della \"MEI SUPER BAND 2017\".\nIl 26 marzo 2021, dopo qualche anno di attesa, Pubblica il nuovo singolo \"Mi vuole sigillare (Gates)\".\nIl 15 ottobre 2021 pubblica un altro singolo: Dipendenza.\nCollaborazioni.\nAndrea Ra parallelamente alla sua attivit\u00e0 live e di studio ha inoltre collaborato e suonato con tantissimi artisti in questi anni, tra gli altri:"}
{"id": "363879", "revid": "1494169", "url": "https://it.wikipedia.org/wiki?curid=363879", "title": "Aethelric", "text": ""}
{"id": "363883", "revid": "287204", "url": "https://it.wikipedia.org/wiki?curid=363883", "title": "Il libro nero degli Stati Uniti", "text": "Il libro nero degli Stati Uniti (\"Killing hope: U.S. Military and CIA Inventions Since Word War II\", 2003) \u00e8 un testo di storia sulle operazioni coperte da segreto della CIA, il servizio di spionaggio statunitense e gli interventi effettuati negli stati esteri dopo la Seconda guerra mondiale. L'opera, curata da William Blum, un ex funzionario del Dipartimento di Stato \u00e8 stato definito da Noam Chomsky \"di gran lunga il miglior libro sull'argomento\". Fu pubblicato la prima volta negli Stati Uniti d'America nella met\u00e0 degli anni ottanta del XX secolo e da allora \u00e8 stato aggiornato diverse volte dall'autore.\nLa tesi di fondo sta nella spiegazione di come tutti gli interventi nella politica interna di svariati paesi effettuati dagli Stati Uniti abbiano come movente la paura della diffusione del comunismo nel mondo. Nel libro vengono citati decine di esempi (anche a livello tecnico) delle tattiche di ingerenza degli svariati massacri e violenze perpetrati dagli Stati Uniti in altrettanti paesi allo scopo di influenzarne con la forza la linea politica.\nTra gli episodi citati nel libro ci sono l'Operazione Ajax in Iran nel 1953 contro Mohammad Mossadeq, quella dello Sbarco nella Baia dei porci a Cuba nel 1961 contro Fidel Castro, l'Operazione PBSUCCESS in Guatemala nel 1954 contro Jacobo Arbenz Guzm\u00e1n, il Golpe Cileno in Cile nel 1973 contro Salvador Allende, l'Organizzazione Gladio in Italia ed Europa dal secondo dopoguerra fino almeno al 1990, il Golpe di Suharto in Indonesia nel 1965, la Dittatura dei colonnelli in Grecia nel 1967."}
{"id": "363889", "revid": "17826", "url": "https://it.wikipedia.org/wiki?curid=363889", "title": "Associazione Internazionale dei Lavoratori", "text": ""}
{"id": "363893", "revid": "81103", "url": "https://it.wikipedia.org/wiki?curid=363893", "title": "Demagogia", "text": "Demagogia \u00e8 un termine di origine greca (composto di \"demos\", \"popolo\", e \"aghein\", \"trascinare\") che indica un comportamento politico che attraverso false promesse vicine ai desideri del popolo mira ad accaparrarsi il suo favore a fini politici o per aumentare il proprio consenso popolare o per il raggiungimento/conservazione del potere stesso.\nDescrizione.\nDefinizioni.\nLo storico Tucidide definiva \"demagoghi\" (capi popolo) tutti gli Ateniesi che, in seguito alla morte per peste di Pericle nel 429 a.C., cercavano di prendere il suo posto ingannando e seducendo l'assemblea popolare ateniese, tramite false promesse e istigazione contro gli avversari politici.\nFu Platone, nel \"Politico\" e nelle \"Leggi\", a dare un'ulteriore definizione di demagogia: questa \u00e8 nient'altro che la forma di governo corrotta che deriva dalla democrazia, forma corrotta del governo di molti. Detto ci\u00f2, e considerando che la sua preferenza andava a una costituzione mista che comprendesse il meglio delle tre forme di governo virtuose (monarchia, aristocrazia e democrazia), Platone aggiunge che in caso di governo corrotto la forma migliore tra le tre possibili (tirannide, oligarchia e demagogia) era proprio la demagogia, perch\u00e9 almeno veniva salvaguardata la libert\u00e0.\nSuccessivamente, Aristotele approfond\u00ec ulteriormente la definizione: lo Stagirita, nella \"Politica\", afferma che la demagogia (bisogna per\u00f2 notare che Aristotele non usa questo termine, ma ricorre a \"democrazia\", capovolgendone quindi il significato rispetto a Platone) \u00e8 la peggiore possibile tra le forme di governo, poich\u00e9 mira a favorire in maniera indebita i poveri rispetto ai ricchi, incorrendo nell'errore di considerare tutti gli uomini uguali in tutto, mentre sono uguali solo per natura, per la quale non si pu\u00f2 dedurre che \u00e8 come un caso particolare come la democrazia.\nStrumenti.\nSpesso il demagogo fa leva su sentimenti irrazionali e bisogni sociali latenti, alimentando la paura, l'odio o la rabbia, ecc. nei confronti dell'avversario politico o di minoranze utilizzate come \"capro espiatorio\" e come \"nemico pubblico\", utile alla formazione di un fronte comune, uniformato temporaneamente dalla medesima lotta e dunque scevro di dissenso interno.\nNella casistica dei mezzi demagogici, vengono indicati anche l'utilizzo di un linguaggio politico derisorio verso gli avversari o caratterizzato da una vistosa enfatizzazione degli effetti negativi delle loro politiche, fino a continue strumentalizzazioni.\nNell'odierna societ\u00e0 di massa \"la demagogia non \u00e8 pi\u00f9 affidata al superuomo\" di tipo mussoliniano, ma si identifica con la mercificazione onnipervasiva, con la diffusione di pseudo-valori capillarmente trasmessi tramite i media e l\u2019universo spettacolare-popolare, spesso di valenza deviante\"; non c\u2019\u00e8 vera alfabetizzazione di massa, ma, secondo Luciano Canfora, soltanto un \u201cbasso e torvo livello culturale e un generale ottundimento della capacit\u00e0 critica\u201d.\n\"Il fattore demagogico \u00e8 dunque parte del populismo, in quanto il suo strumento \u00e8 la costruzione ideologica del consenso\". Eppure, il rapporto di influenza pu\u00f2 essere biunivoco, cio\u00e8 anche dal basso verso l'alto, alterando la stessa stabilit\u00e0 del processo decisionale e la capacit\u00e0 di \"leadership\": spesso \"si decide, basandosi su un algoritmo costruito per intercettare il consenso espresso dagli umori di quel momento. Dell\u2019ultimo momento\".\nCritiche.\nNella dottrina cristiana la morale politica consiste \"nella resistenza alla seduzione delle grandi parole con cui ci si fa gioco dell\u2019umanit\u00e0 dell\u2019uomo e delle sue possibilit\u00e0. Non \u00e8 morale il moralismo dell\u2019avventura, che intende realizzare da s\u00e9 le cose di Dio. Lo \u00e8 invece la lealt\u00e0 che accetta le misure dell\u2019uomo e compie, entro queste misure, l\u2019opera dell\u2019uomo. Non l\u2019assenza di ogni compromesso, ma il compromesso stesso \u00e8 la vera morale dell\u2019attivit\u00e0 politica\"."}
{"id": "363896", "revid": "275321", "url": "https://it.wikipedia.org/wiki?curid=363896", "title": "Falco Lombardi", "text": " \u00e8 un personaggio della serie di videogiochi \"Star Fox\". \u00c8 doppiato da Hisao Egawa nelle versioni giapponesi di tutti i giochi tranne \"Star Fox 64 3D\", da Bill Johns nella versione inglese di \"Lylat Wars\", da Ben Cullum in \"Star Fox Adventures\", da Mike Madeoy nella versione inglese di \"\", da Dex Manley nella versione inglese di \"Super Smash Bros. Brawl\", da K\u014dsuke Takaguchi nella versione giapponese di \"Star Fox 64 3D\", e da Mark Lund nella versione inglese di \"Star Fox 64 3D\".\nBiografia.\n\"Falco\" \u00e8 un uccello solitario, e del suo passato si conosce poco. Di carattere aggressivo e arrogante, ha pur sempre rispetto per i suoi amici e compagni di squadra. Prima di unirsi al Team Star Fox, Falco faceva parte di una banda di teppisti dello spazio. Considerato uno dei pi\u00f9 bravi piloti del Team Star Fox, Falco \u00e8 uno stimato amico di Fox McCloud da molto tempo.\nGuerre di Lylat.\nFalco, insieme a \"Fox\", Peppy e Slippy, combatte nelle guerre di Lylat per fermare la sete di conquista di Andross. Durante questo arco di tempo, Falco ha diciannove anni. Durante le battaglie si dimostra un validissimo pilota, e dimostra di avere un'accesa rivalit\u00e0 col membro del Team Star Wolf Leon Powalski durante le battaglie con questi ultimi. Dopo un arduo combattimento, Falco e gli altri lasciano Andross a Fox, il quale torna vincitore. Fox, Falco, Slippy e Peppy tornano a Corneria per incassare la loro ricompensa in denaro e volano via verso l'orizzonte. Durante le guerre, Falco incontra \"Katt Monroe\", una gatta di sua conoscenza, di cui \u00e8 probabilmente innamorato.\nIl ritorno di Andross.\nOtto anni dopo le Guerre di Lylat, Falco ha lasciato il Team Star Fox in quanto la mancanza di lavoro lo portava ad annoiarsi. Fox, dopo aver recuperato tutti gli \"Spiriti Krazoa\" necessari per far tornare normale il pianeta \"Sauria\", scopre che Andross \u00e8 resuscitato miracolosamente grazie agli spiriti menzionati, ed ingaggia una battaglia finale contro lo scienziato. Falco arriva giusto in tempo per aiutare il suo vecchio amico, fornendogli le bombe necessarie a distruggere Andross. Con l'aiuto di Falco, Fox riesce ad uccidere il malvagio scienziato. I due amici si ritrovano a bordo della \"Great Fox\", la nave madre del Team, e Falco torna a far parte della squadra, con Krystal come nuova arrivata.\nLa guerra contro gli Aparoidi.\nUn anno dopo la disfatta di Andross, una nuova minaccia incombe sul Sistema Lylat, la razza aliena chiamata \"Aparoidi\". Falco e gli altri membri del Team riescono a farsi alleati i membri del Team Star Wolf, e in gruppo si recano nel pianeta casa degli Aparoidi, dove affrontano la Regina Aparoide. Eliminata la fonte vitale degli Aparoidi, Falco, Fox e gli altri tornano sulla loro nave madre.\nLa minaccia degli Anglar.\nTempo dopo la sconfitta degli Aparoidi, Falco ha lasciato nuovamente il Team Star Fox per lavorare da solo. Fox per\u00f2 contatta il suo vecchio amico in cerca di aiuto per fermare l'avanzata degli \"Anglar\", un popolo di creature simili a pesci provenienti dal pianeta \"Venom\". Falco si unisce a Fox, che in seguito contatter\u00e0 Wolf e il suo team. Insieme riusciranno a fermare gli Anglar e tornare insieme nel Team Star Fox.\nFinali alternativi.\n\"Star Fox Command\" propone dei finali alternativi, i quali possono essere considerati non canonici.\nAspetto.\nFalco, a differenza di Fox, subisce pochi cambiamenti durante la serie. Il suo piumaggio \u00e8 blu, con delle striature color porpora intorno agli occhi, il suo becco \u00e8 giallo e gli occhi sono celesti. Il suo abbigliamento consiste in una giacca color panna, simile a quella di Fox, con lo stemma del Team Star Fox sul lato destro, con una maglia rossa sotto, dei pantaloni marroni e degli stivali argentati. In \"Star Fox: Assault\" Falco indossa una tuta rossa con delle parti grigie. In \"Command\", la tuta rossa rimane, con l'aggiunta di un gilet grigio sopra di essa e di un elmetto con microfono incorporato. Il suo abbigliamento in \"Super Smash Bros. Brawl\", invece, \u00e8 una versione modificata del suo abbigliamento tradizionale, che richiama alcuni elementi di \"Command\", come l'elmetto."}
{"id": "363900", "revid": "962319", "url": "https://it.wikipedia.org/wiki?curid=363900", "title": "Place de la Concorde", "text": "Place de la Concorde (\"piazza della Concordia\") \u00e8 una piazza di Parigi situata nel VIII arrondissement e collegata al famoso viale degli \"Champs-\u00c9lys\u00e9es\". Dopo la \"Place des Quinconces\" di Bordeaux, \u00e8 la pi\u00f9 grande piazza francese. In essa termina la \"Rue de Rivoli\". \u00c8 sede della Federazione Internazionale dell'Automobile\nStoria.\nIl comune di Parigi aveva stabilito, nel 1748, di erigere una piazza in onore a Luigi XV il beneamato, ed aveva per questo indetto un concorso. Uno fra i partecipanti propose di utilizzare una semplice spianata in terra battuta, al tempo inutilizzata e senza forma, che si trovava al limitare dei giardini delle Tuileries (\u00ab\"esplanade du Pont-Tournant\"\u00bb, cos\u00ec chiamata perch\u00e9 vi era un ponte di legno sul canale al confine dei giardini). La scelta eventuale di questo sito poteva urbanisticamente sortire una sperata influenza positiva per l'urbanizzazione delle nuove zone che tendevano a costruirsi verso l'ovest della capitale, nel \"faubourg\" di Saint-Honor\u00e9.\nLa propriet\u00e0 di buona parte dei terreni interessati dal progetto era gi\u00e0 del re, e questo avrebbe potuto ridurre considerevolmente la necessit\u00e0 di ricorso agli espropri; del resto, gi\u00e0 prima della chiusura del bando e quindi prima della scelta definitiva, si erano allestite trattative con gli eredi di John Law, precedente proprietario di altri terreni interessati dal progetto. Qui si proponeva perci\u00f2 la realizzazione di una piazza reale (\"place royale\"), una delle tante che, insieme a quelle gi\u00e0 realizzate a Rennes, Rouen, Bordeaux, Digione e Montpellier, gi\u00e0 celebravano i fasti del monarca con statue equestri.\nA Parigi questo spazio, come gli altri incentrato sull'ostentazione della rispettiva statua, si presentava come in primo luogo aperto, perch\u00e9 si iscriveva in una zona ancora non urbanizzata. Valorizzata dalle facciate disegnate da Gabriel, piazza Luigi XV avrebbe costituito un'interpunzione architettonica fra le Tuileries e la verde fuga prospettica degli \"Champs-\u00c9lys\u00e9es\".\nNel 1753 fu indetto un altro concorso, stavolta per la sistemazione della spianata, e la tenzone fu riservata ai membri dell'Accademia Reale d'Architettura. Ange-Jacques Gabriel, direttore dell'accademia in qualit\u00e0 di primo architetto del re, fu incaricato di mettere a punto un progetto che raccogliesse e coordinasse le migliori idee espresse dai concorrenti. Il progetto di Gabriel fu accettato nel 1755. La convenzione fra la citt\u00e0 di Parigi, i rappresentanti del re e gli eredi del Law fu sottoscritta nel 1758. In cambio dei terreni ceduti, gli eredi ricevettero l'edificio situato sul lato di nord-ovest della piazza ed i terreni edificabili da ambo le parti della progettata Via del Re (\"rue royale\"). Acconsentirono a pagare la realizzazione delle facciate di tutti gli edifici di cui avrebbero ottenuto la propriet\u00e0 ed accettarono il vincolo di gallerie aperte al pubblico dipartentisi dalla piazza.\nIniziata da Edm\u00e9 Bouchardon e completata da Jean-Baptiste Pigalle, la statua equestre di Luigi XV fu inaugurata il 20 giugno 1763. Fu sistemata rivolta verso est, all'intersezione dell'asse della nuova \"rue royale\" (che collegava la Madeleine alla Senna) con l'asse del giardino delle Tuileries e dell'\"avenue des Champs-\u00c9lys\u00e9es\". Il piedistallo era decorato di bassorilievo di bronzo e di cariatidi che evocano le virt\u00f9 del re. Poich\u00e9 per\u00f2 quest'ultimo era diventato, all'epoca dell'inaugurazione della statua, dopo la guerra dei sette anni, largamente impopolare, lo si canzonava in questi termini:\nmentre, in un'altra occasione, la statua venne trovata con una benda sugli occhi, a dimostrazione di come il re fosse diventato cieco ai bisogni del suo popolo.\nLa piazza fu completata nel 1772. Un recinto ottagonale, ornato di una balaustra e contornato da canali profondi e piantonato da garitte, fu creato attorno alla statua. Solo il lato nord della piazza fu edificato, lasciando libera la vista sulla Senna. Una parte del programma di completamento tuttavia non fu mai realizzata: Gabriel aveva previsto di decorare i tetti delle garitte con gruppi scultorei rappresentanti trofei, e realizzare due fontane ai lati della statua. Inoltre, i due grandi edifici a nord della piazza dovevano essere inquadrati, in lieve arretramento, da due edifici pi\u00f9 piccoli e fra loro identici. La piazza fu dunque intitolata \"place Louis XV\".\nLa Rivoluzione.\nAi tempi della Rivoluzione francese, la piazza \u00e8 un luogo di passaggio obbligato per i cortei, sia improvvisati sia previsti dal protocollo delle feste. Diviene, inoltre, uno dei grandi luoghi di raccolta delle folle durante il periodo rivoluzionario, soprattutto dopo che vi sar\u00e0 installata la ghigliottina.\nIl 12 luglio 1789, dopo le dimissioni di Jacques Necker, interpretata come un segno di restaurazione assolutistica da parte del re, si riunisce nella piazza una folla inferocita brandente i busti di Necker e di Filippo d'Orl\u00e9ans. Il 14 luglio la folla, guadagnato l'appoggio di un reggimento della Guardia Francese, prende la Bastiglia.\nNel 1792, Piazza Luigi XV viene rinominata \"Place de la R\u00e9volution\" (Piazza della Rivoluzione). La statua del Sovrano viene distrutta e rimpiazzata da un'immensa statua della Libert\u00e0 in cartone e stucco.\nLa piazza diviene il palcoscenico sanguinario della Rivoluzione, con l'installazione della ghigliottina. La macchina per la decapitazione viene collocata nella piazza in via provvisoria nell'ottobre del 1792, per l'esecuzione dei ladri dei gioielli della Corona. Vi ritorna il 21 gennaio 1793 per l'esecuzione di Luigi XVI; successivamente, viene posta a met\u00e0 tra il basamento della statua di Luigi XV e l'ingresso degli Champs-\u00c9lys\u00e9es, e infine installata permanentemente, dall'11 maggio 1793 sino al 9 giugno 1794, tra il centro della piazza e l'ingresso delle Tuileries.\nLa ghigliottina viene quindi spostata in Piazza del Trono Rovesciato (l'attuale \"place de la Nation\") ma nuovamente installata in \"Place de la Concorde\" per l'esecuzione di Maximilien de Robespierre e dei suoi sostenitori (11 termidoro dell'anno II - 28 luglio 1794). Delle 2498 persone ghigliottinate durante la Rivoluzione, 1119 furono giustiziate in piazza della Rivoluzione.\nCon la fine del periodo del Terrore, a partire dall'anno V (1795), il governo prende a designare la piazza come \"Place de la Concorde\", ma il nome diviene ufficiale solamente nel 1830. La piazza quindi, diventa il simbolo di Parigi.\n\"Place de la Concorde\" nel XIX e nel XX secolo.\nAd oggi, la storia di \"Place de la Concorde\" si nasconde dietro al traffico che si accalca intorno al gigantesco obelisco egizio decorato da geroglifici inneggianti al regno del faraone Ramses III.\nInvece, nel XIX secolo, la piazza simbolo della furia sanguinaria del Terrore e dell'esecuzione della famiglia reale pone un problema politico ai governi dell'epoca. La Restaurazione propone di costruirvi un monumento in memoria di Luigi XVI, di cui Carlo X pone la prima pietra il 3 maggio 1826. Ma la prevista statua di Luigi XVI non verr\u00e0 mai eseguita e il suo basamento servir\u00e0 come base per l'obelisco di Luxor.\nNel 1831 il Vicer\u00e9 d'Egitto, Mehemet-Ali, offre alla Francia i due obelischi che ornavano l'ingresso del palazzo di Ramses III a Tebe (Luxor). Il primo viene trasportato a Parigi nel 1833, e Luigi-Filippo I decide di installarlo in \"Place de la Concorde\", dove \" non ricorder\u00e0 nessun evento politico\". L'operazione, che si traduce in una vera prodezza tecnica, viene portata a termine il 25 ottobre 1836, sotto la direzione dell'ingegnere della marina Appollinaire Lebas, davanti ad un pubblico di 200\u00a0000 curiosi.\nTra il 1836 ed il 1846, la piazza viene trasformata dall'architetto Jakob Ignaz Hittorff che ne conserva il concetto originario espresso da Gabriel. Vi aggiunge due fontane monumentali ai lati dell'obelisco e circonda la piazza in un abbraccio di lampioni e colonne rostrali. La piazza si erge come una celebrazione del genio navale francese, per via della presenza, in uno degli edifici costruiti da Gabriel, del Ministero della Marina. Le due fontane celebrano la navigazione fluviale (la fontana nord presenta le raffigurazioni sedute del Reno e del Rodano della raccolta del grano e della ragione) e la navigazione marittima (La fontana sud presenta le raffigurazione del Mediterraneo, dell'oceano e della Pesca). Le colonne rostrali sono decorate con prue di navi, che evocano contemporaneamente lo stemma della Citt\u00e0 di Parigi. Le statue allegoriche di otto villaggi francesi definiscono il perimetro dell'ottagono immaginato da Gabriel.\nNel 1854, i fossati, conservati da Hittorff, vengono riempiti per adeguare meglio la piazza alla circolazione.\nIl primo dicembre 1993, in occasione della Giornata mondiale dell'AIDS, l'associazione ACT UP riveste l'obelisco di un preservativo gigante di 30 metri e ribattezza simbolicamente la piazza: \"Piazza dei morti per AIDS\".\nNel 2000, lo scalatore urbano francese Alain Robert scala l'obelisco a mani nude, senza nessun preavviso e senza alcun dispositivo di sicurezza.\nArchitettura.\nLa piazza \u00e8 stata costruita da Ange-Jacques Gabriel nel 1755 come un ottagono con il perimetro delimitato dagli Champs-\u00c9lys\u00e9es e dal Giardino delle Tuileries. Le fontane, aggiunte successivamente da Jacques Hittorff, sono ispirate a quelle della basilica di San Pietro a Roma.\nI palazzi.\nAll'estremo nord, due grandi edifici identici in pietra definiscono la prospettiva della piazza. Divisi da \"Rue Royale\", sono tra i migliori esempi dell'architettura del Secolo XVIII.\nSoltanto le facciate sono state progettate da Gabriel, e costruite tra il 1766 ed il 1775. Si ispirano al colonnato del Palazzo del Louvre, di Claude Perrault secondo il principio di un colonnato costruito su un basamento messo in forte risalto (qui da alcune bozze sporgenti), di una grande trabeazione, di padiglioni angolari e di elementi decorativi, come i medaglioni ovali ornati da ghirlande. I frontoni sono stati decorati con rappresentazioni allegoriche dell'agricoltura, del commercio, della magnificenza e della felicit\u00e0 pubblica realizzati da Michel-Ange Slodtz e Guillaume Coustou, il Giovane.\nL'edificio situato ad est di \"rue Royale\" \u00e8, sin dalle origini, interamente appartenuto alla corona francese. Fu da principio assegnato al Garde-Meuble, le cui gallerie erano aperte al pubblico tutti i marted\u00ec \"de la Quasimodo \u00e0 la Saint-Martin\" tra le 9 e le 13. A partire dal 1789, accolse il ministero della Marina che, sotto la direzione dell'ammiraglio Decr\u00e8s, svilupp\u00f2 considerevolmente i suoi uffici fino ad occupare tutto l'edificio. L'h\u00f4tel\u00a0\u2013 detto \"h\u00f4tel du Garde-Meuble\" o, pi\u00f9 comunemente, \"h\u00f4tel de la Marine\" \u2013 \u00e8 stato costruito secondo i piani di Gabriel con la direzione di Jacques-Germain Soufflot. I decori interni, di una grande magnificenza, sono opera dell'architetto Jacques Gondouin e costituiscono una tappa importante nell'evoluzione del gusto del XVIII secolo. Sono stati sfortunatamente denaturati dalle trasformazioni effettuate nel Secondo Impero, anche se i grandi saloni d'apparato e la Gallerie Dorata conservano ancora qualche elemento originale.\nL'edificio situato a ovest della \"rue Royale\" fu diviso in quattro lotti che furono ceduti a dei privati, in cambio dell'obbligo di erigere degli hotel dietro la facciata di Gabriel:\nL'h\u00f4tel a est di questi edifici, dall'altro lato della \"rue Saint-Florentin\", detto \"H\u00f4tel de Talleyrand\" o \"H\u00f4tel de Saint-Florentin\" (attualmente sede di servizio dell'ambasciata degli Stati Uniti), \u00e8 opera dell'architetto Jean-Fran\u00e7ois-Th\u00e9r\u00e8se Chalgrin.\nA nord-ovest della piazza, dall'altro lato di \"rue Boissy d'Anglas\", si ergeva fino al 1775 il deposito dei marmi della corona. Dopo la soppressione del deposito, il terreno fu concesso al \"fermier g\u00e9n\u00e9ral\" Laurent Grimod de La Reyni\u00e8re, con l'obbligo per lui di edificare un edificio analogo all\"'h\u00f4tel de Saint-Florentin\". Il pittore Charles-Louis Cl\u00e9risseau vi esegu\u00ec il primo decoro in stile classico ispirato dalle scoperte archeologiche fatte a Pompei e Ercolano. L'h\u00f4tel ospit\u00f2 in seguito il Circolo imperiale, poi il Circole dell'Unione artistica. Sfigurato per le aggiunte successive, l'h\u00f4tel \u00e8 stato demolito e rimpiazzato da un \"pastiche\" in stile neo-classico edificato tra il 1931 e il 1933 dagli architetti William Delano e Victor Laloux per ospitare l'ambasciata degli Stati Uniti. Questo h\u00f4tel, che ben risponde all'H\u00f4tel de Talleyrand, ristabilisce la simmetria del lato nord della piazza come Gabriel l'aveva inizialmente immaginata.\nL'obelisco.\nL'obelisco egizio di Luxor, vecchio ormai 3300 anni (XIII secolo a.C.), \u00e8 arrivato in Francia nel 1836. Il re Luigi Filippo lo fece posizionare al centro della piazza durante l'intervento di rifacimento di quest'ultima da parte dell'architetto Hittorff. Alto 2286 centimetri, il monolito, in sienite rosa, pesa 227 tonnellate. I geroglifici che lo coprono celebrano la gloria del faraone Ramses II.\nDopo che numerosi egittologi avevano sostenuto che la parte superiore degli obelischi egizi (detta \"pyramidion\") era sempre rivestita da fogli d'oro, nel maggio 1998 ne \u00e8 stata realizzata una ricostruzione, grazie al mecenatismo di Pierre Berg\u00e9 e Yves Saint-Laurent.\nL'obelisco si trova lungo la linea dell'\"axe historique\" di Parigi che parte dall'Arc de Triomphe du Carrousel fino all'Arche de la D\u00e9fense passando per il giardino delle Tuileries, \"Place de la Concorde\", gli Champs-\u00c9lys\u00e9es e l'Arco di Trionfo.\nL'obelisco indica anche l'ora esatta.\nLe statue.\nNel 1719, i due gruppi di statue scolpite da Antoine Coysevox, che rappresentano la Fama e Mercurio che monta Pegaso il cavallo alato, che decoravano l'abbeveratoio di Marly, furono poste alle Tuileries e rimpiazzate dai cavalli di Guillaume Coustou. Anche questi furono spostati e posti all'entrata dell\"'avenue des Champs-\u00c9lys\u00e9es\" nel 1795 per iniziativa del carpentiere Huzard, per paura del vandalismo che li minacciava. I quattro gruppi sono oggi rimpiazzati da copie.\nA ciascun lato della piazza si trova una statua che rappresenta una citt\u00e0 francese:\nLa statua di Strasburgo fu per lungo tempo coperta da un velo nero e di fiori per la perdita dell'Alsazia-Lorena, ceduta dalla Francia alla Germania nel 1871.\nAlcune persone ghigliottinate in \"Place de la R\u00e9volution\".\nI corpi venivano seppelliti inizialmente nel Cimitero della Madeleine e a partire dal 1794 nel Cimitero degli Errancis."}
{"id": "363907", "revid": "287204", "url": "https://it.wikipedia.org/wiki?curid=363907", "title": "Harry Benjamin", "text": "Oggi \u00e8 ricordato soprattutto per il suo lavoro pionieristico nel campo del transessualismo.\nBiografia.\nBenjamin nacque a Berlino, si laure\u00f2 in medicina nel 1912 a Tubinga, con una tesi sulla tubercolosi. Si interess\u00f2 di sessuologia, ma la materia non fece parte del suo curriculum di studi.\nIn un'intervista rilasciata nel 1985 disse, a proposito della nascita del suo interesse per la sessuologia:\nMor\u00ec a San Francisco nel 1986 a 101 anni d'et\u00e0."}
{"id": "363923", "revid": "2128848", "url": "https://it.wikipedia.org/wiki?curid=363923", "title": "David Tibet", "text": "Nel gennaio 2005 ha cambiato nome in David Michael.\nBiografia.\nNato a Batu Gajah, una citt\u00e0 della Malaysia, nel 1973 si trasfer\u00ec con la famiglia nel Regno Unito.\nSi stabil\u00ec nel 1978 a Newcastle upon Tyne per studiare scienze politiche, qui conobbe e collabor\u00f2 con Andrew McKenzie (Hafler Trio) e Ben Ponton (Zoviet France) entrando a far parte della scena industrial britannica.\nAbbandonata l'universit\u00e0 inizi\u00f2 a studiare il tibetano (il nome, datogli in questo periodo da Genesis P-Orridge deriva dalla sua ossessione per il Tibet) e fu in contatto con i Throbbing Gristle. Allo scioglimento dei TG si un\u00ec prima agli Psychic TV e poi ai 23 Skidoo.\nTibet lasci\u00f2 gli Psychic TV nel 1983 e, con John Balance e Fritz Haaman, ha fondato i Current 93, gruppo ancora attivo di cui rimane il solo componente fisso.\nI testi, nelle canzoni di Tibet, esprimono un'elevata preoccupazione riguardo a tutti gli aspetti dell'Apocalisse. Egli \u00e8 stato per lungo tempo studente di Escatologia Cristiana, si \u00e8 interessato molto alla persona di Aleister Crowley, e all'Ordo Templi Orientis (\"corrente 93\" \u00e8 la corrente di Thelema o Agape), ha anche abbracciato, a fasi alterne, il Buddhismo tibetano e il Cristianesimo Esoterico. I suoi progetti continuano a trattare diverse sfaccettature dell'Apocalisse, primariamente la morte, la perdita e la distruzione ma progressivamente influenzati dal Misticismo Cristiano e da una forte fede nella fine del mondo.\nAltre influenze comprendono Noddy (personaggio creato da Enid Blyton), il pittore Louis Wain, il libro \"Imperium\" di Francis Parker Yockey, l'artista e mago Austin Osman Spare, Bobby Beausoleil (membro della \"Family\" di Charles Manson) e una gran variet\u00e0 di argomenti dell'occulto. Nutre una vera fissazione per i gatti, a cui ha dedicato sia canzoni che dipinti.\nTibet inoltre ha lavorato alla ripubblicazione delle opere del poeta svedese Eric Stenbock e dirige l'etichetta discografica \"Durtro\", da lui fondata e diretta.\nNel 2010 ha partecipato a Sweet Sheets.\nAttualmente vive a Hastings nell'East Sussex.\nCollaborazioni.\nNel tempo ha collaborato con:"}
{"id": "363924", "revid": "48344", "url": "https://it.wikipedia.org/wiki?curid=363924", "title": "Amaterasu Omikami", "text": ""}
{"id": "363928", "revid": "761672", "url": "https://it.wikipedia.org/wiki?curid=363928", "title": "Coscrizione obbligatoria", "text": ""}
{"id": "363931", "revid": "2039709", "url": "https://it.wikipedia.org/wiki?curid=363931", "title": "Aelfwynn", "text": "Unica figlia di Aethelred II e di Ethelfleda, condivise con la madre il titolo di \"Signora dei merciani\" nel 918. Alla morte di Ethelfleda, in questo stesso anno, le successe sul trono.\nIl regno di Mercia fu reclamato dallo zio materno Edoardo il Vecchio del Wessex nel 919. Fu deposta con molta facilit\u00e0, inglobando definitivamente il regno di Mercia in quello di Wessex."}
{"id": "363932", "revid": "1543377", "url": "https://it.wikipedia.org/wiki?curid=363932", "title": "Carlo Forlanini", "text": "Biografia.\nFiglio di Francesco Forlanini, medico milanese allora primario all'Ospedale Fatebenefratelli, e di Marianna Rossi (morta di tubercolosi nel 1858), era fratello maggiore di Enrico Forlanini, pioniere dell'aviazione, noto per essere l'inventore dell'aliscafo e per le sue intuizioni sull'elicottero (ide\u00f2 il primo elicottero azionato da un motore a vapore) e sul dirigibile, e fratellastro di Giuseppe Forlanini, figlio di secondo letto del padre, anch'egli primario ma dell'Ospedale Maggiore. Carlo si distinse al liceo classico Cesare Beccaria (Milano) negli studi fisico-matematici e vinse un premio per lo svolgimento di un tema sui palloni aerostatici.\nUltimato il liceo, si iscrisse alla facolt\u00e0 di medicina dell'universit\u00e0 di Pavia (nell'Almo Collegio Borromeo \u00e8 presente una lapide commemorativa in suo onore) e, dopo la campagna garibaldina, si laure\u00f2 nel 1870 con la tesi \"Teoria della piogenesi-fachite\". La Ca' Granda lo attirava e il 23 agosto 1870 present\u00f2 domanda all'Ospedale Maggiore di Milano che fu accolta e l\u00ec inizi\u00f2 la sua pratica ospedaliera occupandosi di chirurgia nella sala di San Paolo sotto la guida del Dott. Monti, continuando le ricerche nel campo dell'oculistica. Rimase per due anni all'ambulanza oculistica di Santa Corona. Nel gennaio 1876 fu nominato primario del Comparto delle malattie cutanee dove rimase sei anni, continuando gli studi che pi\u00f9 lo attiravano: quelli sulla tubercolosi polmonare, malattia che nell'infanzia gli aveva portato via la madre.\nNel 1884 la Facolt\u00e0 Medica dell'Universit\u00e0 di Torino lo propose per la cattedra di Propedeutica e Patologia Speciale Medica che Forlanini accett\u00f2 con entusiasmo. A Torino numerosi erano gli studenti che frequentavano le sue lezioni di semeiotica e di clinica: le pi\u00f9 ascoltate furono quelle che riguardavano i metodi clinici per la diagnosi delle pleuriti e della tisi polmonare. La pneumoterapia (terapia con apparecchi pneumatici per praticare il bagno d'aria compressa) era usata con successo nell'asma, nell'enfisema, nelle bronchiti, nelle laringiti e anche nella tisi al primo e secondo stadio. Invent\u00f2 nuovi apparecchi pneumatici trasportabili per renderli pi\u00f9 facilmente applicabili e, per rendere pi\u00f9 precisa la semeiotica della patologia polmonare, modific\u00f2 il plessimetro di Seitz: il miglior plessimetro era in avorio, di cinque centimetri di diametro e due millimetri di spessore, da percuotere con le dita per ottenere un suono che rifletteva la natura della zona sottostante.\nRitorn\u00f2 nel 1899 all'Universit\u00e0 di Pavia, titolare della cattedra di Patologia Speciale Medica e dal 3 febbraio 1900 di quella di Clinica Medica Generale, al posto del Prof. Orsi, in un Ateneo che vantava una tradizione gloriosa, dove Bizzozero aveva compiuto geniali scoperte sulla fisiologia del sangue, dove Golgi aveva svelato il segreto della fine struttura del sistema nervoso, dove Mantegazza aveva segnalato l'importanza delle ghiandole a secrezione interna, dove Bassini aveva creato il metodo di cura dell'ernia inguinale.\nLa sua opera di insegnante, che era tanto ammirata, fu negli ultimi anni limitata dalle condizioni di salute. Per l'incrollabile fede nell'efficacia di una cura che, esclusivamente per merito del suo studio, entr\u00f2 nella pratica quotidiana, gli \u00e8 dovuto l'appellativo di \"inventore dello pneumotorace\", che gli \u00e8 riconosciuto dagli studiosi di tutto il mondo.\nSenatore dal 1913, fu anche membro del consiglio superiore dell'istruzione, dedicandosi anche a ricerche sull'uremia, sull'ipertensione arteriosa essenziale e su diverse patologie polmonari. Al suo nome \u00e8 intitolato l'Ospedale Carlo Forlanini, sanatorio di Roma, sede della Clinica universitaria della tubercolosi e delle affezioni respiratorie.\nI risultati di questi lavori portarono Forlanini a ricevere pi\u00f9 volte la candidatura al Premio Nobel per la Medicina, almeno una ventina, tra il 1912 e il 1919.\nForlanini mor\u00ec nel 1918 e venne sepolto in una tomba singola al Cimitero Monumentale di Milano. Successivamente venne traslato nel Famedio cittadino, nello stesso cimitero.\nLo pneumotorace artificiale.\nNel 1877 fond\u00f2 l'Istituto medico pneumatico, dove inizi\u00f2 gli studi sulla cura della TBC polmonare, arrivando nel 1882 ad ideare lo pneumotorace artificiale. Applic\u00f2 la tecnica con pieno successo nel 1888, ma essa solo nel 1912 ebbe piena accettazione dalla comunit\u00e0 medica.\nAppassionato di apparecchi pneumatici e stimolato dal fratello Enrico, collabor\u00f2 con lui discutendo su problemi di idraulica, aerodinamica e fisica, cercando di trarre il massimo beneficio dall'associazione tra scienza medica e meccanica. Il problema di poter applicare l'aria compressa nella cura della tisi lo entusiasmava e i disegni degli apparecchi di aeroterapia, di spirometria e per la cura della tisi erano tutti di mano sua e fatti con tale cura da poter servire al costruttore. Fa brevettare due modelli di aeroterapia per la cura della pleurite con inspirazioni di aria compressa per far dilatare il polmone e per la cura dell'enfisema con espirazioni in aria rarefatta. Disegna apparecchi per le inalazioni medicamentose di cui intuisce l'avvenire. I suoi lavori sull'enfisema polmonare e quelli sulla cura dei versamenti pleurici sono pietre miliari nella storia della medicina. La toracentesi con introduzione di aria filtrata (estrazione di quanto pi\u00f9 liquido \u00e8 possibile e introduzione di aria al posto del liquido estratto) \u00e8 uno dei lavori fondamentali della medicina pratica. Si deve alla sua scuola l'invenzione dello sfigmomanometro di Scipione Riva Rocci, ancora oggi usato in tutto il mondo, che permise la misurazione della pressione arteriosa con un metodo incruento.\nForlanini ebbe il merito di accorgersi che lo pneumotorace spontaneo che fortuitamente si aveva in ammalati di tubercolosi cavitaria (la tisi polmonare), imprimeva alla malattia un andamento pi\u00f9 favorevole. Secondo le sue idee la malattia era dovuta alla particolare funzione del polmone, cio\u00e8 al respiro che in ogni istante fa variare la tensione del parenchima polmonare attraverso la variazione della quantit\u00e0 e pressione del suo contenuto (aria polmonare). Il polmone diventa tisico perch\u00e9 si muove e la tensione statica e dinamica impedisce la riparazione delle lesioni polmonari: l'immobilizzazione assoluta arresta il processo distruttivo favorendo la cicatrizzazione delle lesioni cavitarie.\nPer guarire un polmone dalla tisi \u00e8 necessario pertanto sopprimere la sua funzione, cio\u00e8 collassarlo per eliminare il costante trauma respiratorio. Il metodo si basa sulla tecnica della \"collassoterapia\", elaborata dallo stesso Forlanini, e consiste nell'introdurre gas inerte nella cavit\u00e0 pleurica corrispondente al polmone leso, in modo che esso venga posto in stato di riposo funzionale, cos\u00ec da favorirne la cicatrizzazione.\nTecnica del pneumotorace artificiale.\nIl metodo di cura del Forlanini \u00e8 detto pneumotorace artificiale che in medicina significa presenza d'aria nel sacco pleurico. L'apparecchio di Forlanini era costituito da un manometro ad acqua in comunicazione con un rubinetto a tre vie: da una parte c'\u00e8 un tubo di gomma portante l'ago d'introduzione, dall'altra un cilindro graduato di vetro contenente il gas sotto pressione in comunicazione con un altro contenitore di vetro. Il gas usato era l'aria atmosferica filtrata dal pulviscolo. L'ossigeno si evitava perch\u00e9 veniva assorbito troppo velocemente e l'azoto perch\u00e9 poteva provocare embolie.\nL'immobilizzazione del polmone veniva ottenuta introducendo nelle pareti toraciche a ridosso del polmone stesso, e cio\u00e8 nel sacco pleurico una tal quantit\u00e0 d'aria la cui pressione doveva vincere quella espansiva dell'aria inspirata dal polmone: questo verr\u00e0 in tal modo a trovarsi come sotto una campana d'aria in pressione, che gli impedir\u00e0 di espandersi durante l'inspirazione e quindi di muoversi. L'introduzione dell'aria era effettuata con un ago che veniva inserito sulla linea ascellare media del torace, all'altezza del IV-VII spazio intercostale, fino a raggiungere la cavit\u00e0 pleurica, dove si registrava una pressione negativa. A quel punto si iniettava il gas fino a raggiungere una pressione intorno allo zero: il polmone collabiva e rimaneva cos\u00ec, con successivi rifornimenti di gas, per un periodo prolungato di almeno due, tre anni. Si procedeva quindi alla sua riespansione quando si era completamente cicatrizzato.\nAl Congresso Internazionale di Roma del 1894 venne data dimostrazione pratica dell'utilit\u00e0 dello pneumotorace e al VI Congresso Nazionale della Medicina a Roma nel 1895 Forlanini espose i primi risultati ottenuti con il nuovo metodo di cura che fu accolto per\u00f2 con incomprensione dai contemporanei che consideravano probabilmente un'eresia l'aver studiato il problema della cura della tisi senza tentare qualcosa contro l'agente eziologico della malattia: il bacillo di Koch.\nNonostante lo scetticismo sul suo metodo Forlanini continu\u00f2 i suoi esperimenti. Se fino al 1894 erano svolti su malati nei quali l'estensione, la gravit\u00e0 e la bilateralit\u00e0 delle lesioni toglievano ogni ragionevole speranza di salvezza, dopo il 1895 la sua attivit\u00e0 si rivolse ai malati con monolateralit\u00e0 delle lesioni e buone condizioni generali e cos\u00ec aument\u00f2 il numero dei successi.\nNel 1907 si decise a rompere il silenzio che durava ormai da 13 anni e nel giugno si svolsero due conferenze all'Associazione Sanitaria Milanese, una teorica e la seconda nella quale furono presentati i casi di guarigione e il numeroso uditorio lo segu\u00ec con interesse e i giornali milanesi si fecero portavoce del successo ottenuto.\nIl pneumotorace artificiale fu riconosciuto ufficialmente dai tisiologi di tutto il mondo al Congresso Internazionale della tubercolosi tenutosi a Roma nel 1912. La applicazione fu universalmente promossa attraverso la fondazione dell'Associazione internazionale dello pneumotorace, avvenuta a Londra nel 1913.\nStudi pi\u00f9 recenti tuttavia hanno sollevato forti dubbi sia sulla sicurezza, sia sulla efficacia della terapia, comunque oggi abbandonata."}
{"id": "363933", "revid": "118610902", "url": "https://it.wikipedia.org/wiki?curid=363933", "title": "Anna Fougez", "text": "Biografia.\nNata a Taranto in via Innocentini 4, figlia di Angelo Pappacena e di Teresa Catalano e rimasta prestissimo orfana di entrambi i genitori, fu adottata da Giuseppe Lagan\u00e0 e Giovannina Catalano, sua zia. Fu una stella del variet\u00e0 che furoreggi\u00f2 sui palcoscenici italiani fra la prima guerra mondiale e la marcia su Roma. Debutt\u00f2 sul palcoscenico all'et\u00e0 di 8 anni, incoraggiata dagli zii.\nAll'et\u00e0 di 15 anni si esib\u00ec in coppia con Ettore Petrolini. A 16 anni si cuc\u00ec sui rammendi delle calze decine di strass, compr\u00f2 per due lire due ventri di lepre, se li drappeggi\u00f2 al collo come se fossero state volpi e cant\u00f2 \"Bambola\" al Teatro Mastroieni di Messina. I grandi di allora nel mondo del teatro di variet\u00e0 e del Caf\u00e9-chantant erano Gino Franzi, Gennaro Pasquariello, Elvira Donnarumma, Armando Gill, Gabr\u00e8. In poco tempo, pot\u00e9 pretendere il suo nome in cartellone accanto al loro e divenne l'interprete per eccellenza delle pi\u00f9 note canzoni napoletane, sia nei teatri italiani sia in quelli europei.\nFra il 1919 ed il 1925, l'epoca degli scettici, del tabarin, dei romanzi di Pitigrilli e di Maurice Dekobra, la Fougez raggiunse il massimo del suo successo: guadagnava 500 lire a sera e, in alcuni casi, 2.000 lire a sera. Era il momento del variet\u00e0, che vide in lei e nelle sue rivali delle vere e proprie regine. La Fougez era la pi\u00f9 elegante di tutte: le prime piume di struzzo, le prime scale in palcoscenico, le prime fontane d'argento furono per lei.\nGioielli preziosi (a quel tempo oltre che conseguenza erano anche causa di successo), acconciature maestose e le bellissime gambe nude: ballava e cantava dopo essersi annunciata con un \"Anna Fougez, signori, vi si presenta gi\u00e0 per danzar... per cantar...\", una marcetta che divenne la sua sigla. Fu qualche cosa di pi\u00f9 di una cantante di successo: era l'espressione dell'eleganza, della ricchezza e del lusso, la sciantosa per antonomasia. Il suo nome d'arte si ispir\u00f2 a quello della celebre \"vedette\" internazionale delle \"Folies Berg\u00e8re\" Eug\u00e9nie Foug\u00e8re. Tuttavia era anche un'artista dotata di notevole talento. Leg\u00f2 il suo nome ai pi\u00f9 bei motivi dell'epoca: \"Vipera\", \"Abat-jour\", \"Addio mia bella signora\", \"Chi siete?\", \"Passa la ronda\", \"A tazza 'e caf\u00e8\".\nNel 1930 si dedic\u00f2 alla stesura della sua autobiografia, chiamata \"Il mondo parla ed io passo\". Un libro di memorie e di ricordi che ripercorre tutta la sua carriera artistica, con poesie scritte da lei stessa. Anna Fougez soleva affermare che la canzone fosse una sintesi comica o drammatica, racchiusa nel breve spazio di pochi versi in grado di presentare personaggi e situazioni paragonabili ad un flusso di scene che appaiono e scompaiono. Nel 1940 si ritir\u00f2 dalle scene e si chiuse in una villa piena di cimeli, a Santa Marinella, in provincia di Roma, dove continu\u00f2 a vivere da grande Diva, assieme al secondo marito, il ballerino Ren\u00e9 Thano e alle amiche di sempre: Amelia De Fazi e Annamaria De Fazi. Mor\u00ec nel 1966 all'et\u00e0 di 72 anni."}
{"id": "363934", "revid": "2209542", "url": "https://it.wikipedia.org/wiki?curid=363934", "title": "Gino Severini", "text": "Biografia.\nNato a Cortona, giunse diciottenne a Roma.\nQui Giacomo Balla lo avvi\u00f2 alla pittura divisionista che approfond\u00ec a Parigi a partire dal 1906 (\"Primavera a Montmartre\", 1909).\nFu tra i firmatari nel 1909 del Manifesto del futurismo scritto da Filippo Tommaso Marinetti.\nA Parigi fu a contatto con Pablo Picasso, Georges Braque, Juan Gris e Guillaume Apollinaire, e partecip\u00f2 al nascere e allo svilupparsi del cubismo.\nNel 1913 spos\u00f2 Jeanne, la figlia del poeta Paul Fort, da cui nasceranno tre figli: Gina (1915 - 2004), Romana (1937) e Jaques (1927-1933) morto prematuramente.\nFra l'ottobre 1917 e l'agosto 1918 pubblic\u00f2 una serie di articoli dal titolo \"La Peinture d'avant-garde\" nella rivista De Stijl.\nTheo van Doesburg ha definito lo stile di Severini \"psychisch kubisme\" (in italiano: cubismo psichico).\nIl futurismo.\nTrasferitosi a Parigi nel 1906 per studiare la pittura d'oltralpe degli impressionisti e dei post-impressionisti, Severini conosce molti dei maggiori esponenti delle avanguardie artistiche della capitale francese, tra cui Paul Signac, Georges Braque, Juan Gris, Amedeo Modigliani, Pablo Picasso, Ugo Giannattasio e i poeti Guillaume Apollinaire, Paul Fort e Max Jacob.\nNonostante questa permanenza a Parigi, non interrompe i suoi contatti con l'Italia. Infatti, dopo aver aderito al movimento Futurista su invito di Filippo Tommaso Marinetti, \u00e8 uno dei firmatari nel 1910 del manifesto della pittura futurista insieme a Balla, Boccioni, Carr\u00e0 e Russolo.\nNel 1912 sollecita Umberto Boccioni e Carlo Carr\u00e0 a raggiungerlo a Parigi, dove organizza la prima mostra dei futuristi presso la Galleria Bernheim-Jeune.\nIn seguito partecipa alle successive esposizioni futuriste in Europa e negli Stati Uniti.\nNel 1913 a Londra, presso la Marlborough Gallery, \u00e8 allestita la sua prima mostra personale che successivamente viene presentata alla galleria Der Sturm di Berlino.\nDurante questo periodo parigino, Severini svolge un importante ruolo di collegamento fra gli ambienti artistici francesi e italiani, in particolar modo tra sensibilit\u00e0 cubiste e futuriste.\nFrequentatore di cabaret, Severini rappresent\u00f2 in modo molto efficace e originale quel mondo notturno di luci e danze in capolavori come \"La danza del pan pan al Monico\" (1911), \"Geroglifico dinamico del bal tabarin\" e \"Ballerina in blu\" (1912), giungendo a una visione caleidoscopica in cui spazio e tempo, presente e passato, insieme e particolare si fondono in una festa di luci e colori.\nDal cubofuturismo al classicismo.\nDal 1921, in cui pubblica il trattato \"Du cubisme au classicisme\" (\"Dal cubismo al Classicismo\"), Severini passa da un'estetica \"cubofuturista\" ad una pittura che si pu\u00f2 definire \"neoclassica\" con influenze metafisiche, dimostrandosi buon termometro di un sentire diffuso in tutta Europa dopo il grande trauma del primo conflitto mondiale.\nQuesta evoluzione classicista rientra pienamente in quella tendenza, al suo interno molto variegata (che va da Picasso, a Derain, a De Chirico), che viene definita \"ritorno all'ordine\", o in francese \u201crappel \u00e0 l'ordre\u201d (richiamo all'ordine), propensione analoga a quel \u201critorno al mestiere\u201d, introdotta da un famoso articolo di Giorgio De Chirico pubblicato nel 1919 nella rivista \"Valori plastici\".\nDal 1924 al 1934, anche a seguito di una crisi religiosa, si dedica quasi esclusivamente all'arte sacra in grandi affreschi e mosaici, in particolare per le chiese svizzere di Semsales e La Roche.\nNel 1923 \u00e8 presente alla Biennale romana e in seguito partecipa a due mostre del movimento artistico Novecento a Milano (1926 e '29) e una a Ginevra (1929). Nel 1930 \u00e8 ammesso alla Biennale di Venezia. Si trasferisce a Roma, dove partecipa alla Quadriennale nel 1931 e nel 1935, anno in cui vince il Gran premio per la pittura, presentando un'intera sala a lui dedicata.\nTorna a Parigi, dove realizza una grande decorazione per l'Esposizione Universale, e in seguito alterna soggiorni tra la Francia e Roma.\nIl secondo dopoguerra e il ritorno al futurismo.\nNel secondo dopoguerra ritorna ai soggetti del suo periodo futurista, riscrivendo in chiave di decorativismo astratto alcune delle proprie opere futuriste.\nNel 1949-1950, Severini aderisce al progetto dell'importante collezione Verzocchi, sul tema del lavoro, inviando, oltre ad un autoritratto, l'opera \"Simboli del lavoro\". La collezione Verzocchi \u00e8 attualmente conservata presso la Pinacoteca Civica di Forl\u00ec.\nSi trasferisce definitivamente a Parigi, dove avr\u00e0 una cattedra di mosaico con Riccardo Licata come assistente.\nIl 26 febbraio 1966 muore nella sua casa al n. 11 di rue Schoelcher. Il 15 aprile dello stesso anno le sue spoglie vengono traslate a Cortona, sua citt\u00e0 natale.\nL'archivio Severini-Franchina.\nL'artista aveva condiviso lo studio romano con il genero, lo scultore Nino Franchina, marito della figlia Gina, in Via Margutta. Dopo la morte di Franchina (1987) lo spazio \u00e8 diventato sede dell'archivio \"Severini-Franchina\". Raccoglie documenti, fotografie originali e numerosi oggetti personali custoditi dagli eredi che hanno cercato di preservare il pi\u00f9 possibile lo stato originale del luogo. L'archivio, nelle persone delle storiche dell\u2019arte Alessandra Franchina e Valentina Raimondo, si occupa da anni dello studio e della promozione dell'opera dei due artisti.\nOnorificenze.\nGrande Ufficiale Ordine al Merito della Repubblica Italiana"}
{"id": "363938", "revid": "125022902", "url": "https://it.wikipedia.org/wiki?curid=363938", "title": "Francesco Fiorentino", "text": "Biografia.\nNacque a Sambiase (attuale Lamezia Terme), nel cui centro storico ci sono una piazza ed una via a lui dedicate, il 1\u02da maggio del 1834 da Gennaro, chimico e farmacista, e da Saveria Sinopoli. Fu educato da Giorgio e Bruno Sinopoli, rispettivamente zio e fratello di sua madre, entrambi sacerdoti, e venne influenzato dal pensiero e dagli scritti di Giuseppe Capocasale e Pasquale Galluppi. Successivamente entr\u00f2 nel seminario vescovile di Nicastro, per imparare lettere e teologia. Qui studi\u00f2 sotto gli insegnamenti di N. De Marco e F. M. Crecca, insigni filosofi e latinisti. Abbandon\u00f2 il seminario nel 1851. Durante la giovinezza, trascorreva il suo tempo libero nel caff\u00e8 letterario \"Cherry Plum\", luogo d'\u00e9lite che attirava gli intellettuali del tempo. L\u00ec Fiorentino inizi\u00f2 a farsi conoscere tra i coetanei di Sambiase, costruendosi una discreta reputazione.\nDopo due anni trascorsi a Sambiase, a studiare teologia, si trasfer\u00ec a Catanzaro dove intraprese gli studi di giurisprudenza. Non pot\u00e9 laurearsi perch\u00e9 aveva solo diciannove anni. Sarebbe probabilmente divenuto un avvocato se la filosofia non fosse stata la sua innata passione. Per vivere, Fiorentino dava lezioni private spendendo il resto della giornata a studiare. Di questi anni sono numerose traduzioni di testi antichi della Chiesa. Sempre a Catanzaro, nel 1859, si leg\u00f2 con profonda amicizia a M. Vitale, B. Chimirri, V. Bona, F. Pronest\u00ec e soprattutto a Bernardino Grimaldi.\nPur se miope e non aduso alle armi, Fiorentino tent\u00f2 di prender parte alla rivoluzione di Giuseppe Garibaldi, ma dovette desistere, ritornando nuovamente alle sudate sue carte. All'indomani dell'ignominosa resa del generale Ghio e dei suoi dodicimila soldati borbonici a Soveria Mannelli, nell'incontrare Giuseppe Garibaldi a Maida, Fiorentino gli si avvicin\u00f2 per congratularsi del successo ottenuto gridando: \u00abViva l'annessione, vogliamo l'annessione!\u00bb\nDopo l'Unit\u00e0 d'Italia, Fiorentino venne nominato, con decreto regio, professore di filosofia nel Regio Liceo Pontano di Spoleto in Umbria: la sua fama di intellettuale e filosofo aveva varcato i confini della sua natia regione.\nNon si sa dove e quando \u00e8 stato iniziato in Massoneria, ma nel 1867 era membro effettivo della Loggia \"Felsinea\" di Bologna.\nLe opere e il pensiero.\nDa Spoleto presto pass\u00f2 a Maddaloni, vicino a Napoli, dove approfond\u00ec sempre pi\u00f9 i suoi studi. Nella citt\u00e0 partenopea pubblic\u00f2: \"Il Panteismo di Giordano Bruno\".\nFiorentino rivedeva molto di s\u00e9 nel carattere e nel martirio del filosofo nolano. La stessa affinit\u00e0 che, sia pure in chiave politica, egli ritrovava in Vincenzo Gioberti, grande statista torinese.\nIl saggio su Bruno, gli valse nel 1862 la cattedra presso l'Universit\u00e0 di Bologna che era stata dell'amico Bertrando Spaventa. Qui si occup\u00f2 della storia della filosofia greca, contemporaneamente si interess\u00f2 dell'epoca risorgimentale mettendo in risalto figure di filosofi allora sconosciute. Nella citt\u00e0 felsinea, Fiorentino rimase per ben nove anni, dove avvi\u00f2 intensissima l'attivit\u00e0 di pubblicista e saggista, scrivendo: \"Il Saggio storico sulla filosofia greca\"; \"Pietro Pomponazzi\"; e \"Scritti varii\". Segu\u00ec l'opera su \"Telesio\" data alle stampe in Firenze.\nNel 1871 si trasfer\u00ec a Napoli per insegnare Filosofia della storia. Con lui fu Restituta Trebbe, la donna che am\u00f2 intensamente e dalla quale ebbe quattro figli.\nNel 1875 il Fiorentin\u00f2 mut\u00f2 ancora la sede dei suoi insegnamenti: fu nell'Universit\u00e0 di Pisa per insegnare Filosofia teoretica. Qui pubblic\u00f2 il noto testo \"Elementi di filosofia ad uso dei Licei\", che per decenni ha costituito uno dei migliori manuali scolastici.\nTra il 1879 e il 1881 pubblic\u00f2 il \"Manuale di Storia della Filosofia\". Di lui risaltava lo stile incisivo e spigliato: un vero filosofo scrittore\u2026\nNel 1880 ritorn\u00f2 di nuovo a Napoli ad occupare la cattedra che gi\u00e0 una volta fu sua. Nel 1883 successe all'amico Spaventa nell'insegnamento della Filosofia Teoretica. Sempre nella citt\u00e0 partenopea fond\u00f2 il \"Giornale Napoletano\".\nNel 1882, con le sue prefazione e note, pubblic\u00f2 \"Poesie Liriche edite ed inedite di Luigi Tansillo\", Domenico Morano, Napoli.\nNel campo politico, dopo essere stato Deputato al Parlamento nel 1870 e nel 1874 in due collegi del Norditalia, nel 1861 egli era stato candidato nel collegio di Nicastro, ma non venne eletto. Riprov\u00f2 nuovamente nel 1882 quando si present\u00f2 nel collegio di Monteleone.\nMorir\u00e0 a Napoli due anni dopo, il 22 dicembre del 1884 per un attacco cardiaco, a soli cinquant'anni d'et\u00e0.\nNel 1887 le sue spoglie vennero traslate a Catanzaro che due anni dopo gli eresse un monumento alla memoria. Cos\u00ec pure il paese natale di Sambiase nel 1909.\nBench\u00e9 egli avesse insegnato per ventiquattro anni di seguito nelle scuole pubbliche, la sua famiglia non pot\u00e9 ottenere la pensione per soli sei mesi di servizio mancanti."}
{"id": "363939", "revid": "599013", "url": "https://it.wikipedia.org/wiki?curid=363939", "title": "Marcus Gr\u00f6nholm", "text": "Biografia.\nHa debuttato nei rally nel 1987, e nel mondiale nel 1989, al Rally di Finlandia con una Lancia Delta Integrale.\nNonostante il notevole talento, la vera opportunit\u00e0 di correre per una scuderia ufficiale arriva solo nel 2000, quando disputa la sua prima intera stagione con la Peugeot 206 WRC, surclassando il compagno di squadra Fran\u00e7ois Delecour.\nNel 2000, al Rally di Svezia ha colto la prima vittoria nel Campionato Mondiale Rally ed ha conquistato il suo primo titolo; nel 2002 \u00e8 arrivato il suo secondo Mondiale, sempre con la Peugeot 206 WRC.\nNel 2004 e nel 2005 gareggia a bordo della nuova Peugeot 307 WRC e si aggiudica, nei due anni, due volte il Rally di Finlandia ed una volta il Rally di Giappone.\nIl suo navigatore ufficiale nel WRC \u00e8 il finnico Timo Rautiainen che tra l'altro \u00e8 suo cognato.\nNel 2006 gareggia per il team \"BP Ford World Rally Team\" a bordo delle loro Ford Focus WRC con le quali vince la gara d'esordio a Monte Carlo, grazie anche ad un errore di guida del Campione del Mondo in carica S\u00e9bastien Loeb, e la seconda gara della stagione svoltasi in Svezia. Altre vittorie vengono ottenute in Grecia, Finlandia, Turchia, Nuova Zelanda e Galles. Finir\u00e0 secondo in classifica.A fine stagione, grazie ai suoi piazzamenti ed a quelli di una proficua spalla quale Mikko Hirvonen, Marcus Gronholm regala alla Ford il Campionato del Mondo Rally Costruttori.\nNel 2007 corre ancora per il team M-Sport di Malcolm Wilson che gestisce i programmi rally Ford nel WRC. Ottimo \u00e8 stato l'avvio di stagione per il pilota finnico con 3 vittorie, Svezia, Sardegna e Acropoli (Grecia) e grazie a 3 secondi posti gli valgono il primo posto provvisorio nel mondiale.\nDopo esser stato primo per gran parte della stagione 2007, vincendo anche in Finlandia e in Nuova Zelanda, dove batt\u00e9 Loeb per soli tre decimi, Gronholm ha perso il titolo all'ultima gara contro Sebastien Loeb, appunto, su Citroen C4 WRC, a causa soprattutto di una sciagurata uscita di strada nel penultimo rally della stagione in Irlanda. Porter\u00e0 comunque, assieme a Mikko Hirvonen, il secondo titolo costruttori alla Ford.\nA fine 2007, il finlandese decide di ritirarsi dalle competizioni e saluta ufficialmente la carovana del Mondiale WRC.\nIl 6 luglio 2008 ha debuttato nel Campionato europeo di rallycross partecipando al GP di Svezia al volante di una Fiesta ST ERC del \"Ford Team RS Europe\", (una vettura della potenza di circa 600 cavalli), vincendo la prova.\nIn seguito ha disputato altre gare di rallycross e, a partire dal 2011, ha preso parte al Global Rallycross Championship dove \u00e8 giunto secondo assoluto nel campionato. Nel 2012 ha vinto due gare sulle tre disputate.\nDopo il ritiro.\nNel 2015 ha fondato la squadra \"GRX Management Team Ltd\", con l'intento di valorizzare nuovi talenti nel mondo del motorsport."}
{"id": "363941", "revid": "729019", "url": "https://it.wikipedia.org/wiki?curid=363941", "title": "Matthew Watkins", "text": "Ha indossato la maglia della Nazionale gallese per la prima volta il 15 febbraio 2003 contro l'Italia (30-22 per gli italiani).\nSi \u00e8 ritirato alla fine della stagione di Celtic League 2010-11\nIl 20 maggio 2013 venne annunciato che Watkins soffriva di una rara forma di cancro al bacino, che lo ha condotto alla morte circa sette anni dopo, all'et\u00e0 di 41 anni."}
{"id": "363942", "revid": "1318658", "url": "https://it.wikipedia.org/wiki?curid=363942", "title": "Stronghold", "text": "Stronghold (inglese per \"fortezza\") pu\u00f2 riferirsi a:"}
{"id": "363951", "revid": "2179318", "url": "https://it.wikipedia.org/wiki?curid=363951", "title": "UNFS", "text": " \nUNFS \u00e8 la sigla con la quale si indicava l'Unione Nazionale del Senato, gruppo istituito ufficialmente nel 1926, ma la cui origine dovrebbe risalire al febbraio 1925. L'Unione era posta in diretta dipendenza del PNF ed era regolamentata dall'articolo 10 dello del Partito Nazionale Fascista.\nDal maggio 1929 assunse il nome di Unione Nazionale Fascista del Senato. Era presieduta da un Consiglio Direttivo composto da un presidente, tre vicepresidenti e due segretari. Dal 1930 il Consiglio Direttivo fu denominato Direttorio. La nomina del Direttorio veniva effettuata direttamente da Mussolini. Nel 1933, in seguito alla pubblicazione del nuovo statuto del Partito nazionale fascista, i senatori non iscritti al Partito vennero radiati dall'Unfs. "}
{"id": "363954", "revid": "123423625", "url": "https://it.wikipedia.org/wiki?curid=363954", "title": "Paginazione", "text": "La paginazione (o paging), in informatica, \u00e8 la tecnica attraverso la quale il sistema operativo del computer, per mezzo dei rispettivi algoritmi di paging, suddivide la memoria in parti di dimensioni minori, e la alloca al programma da eseguire usando pagine come blocco minimo di lavoro.\nDescrizione.\nVantaggi.\nPoich\u00e9 i programmi raramente utilizzano contemporaneamente tutte le parti del proprio codice e dei propri dati, \u00e8 conveniente implementare il meccanismo della memoria virtuale, che consiste nello scrivere su disco blocchi di memoria, detti \"pagine\", e di ricaricarli in memoria, leggendoli dallo stesso disco, quando \u00e8 necessario. La possibilit\u00e0 di implementare questo meccanismo \u00e8 uno dei vantaggi del paging rispetto ad altre tecniche concorrenti.\nSvantaggi.\nIl pi\u00f9 grande svantaggio del paging \u00e8 la natura relativamente pi\u00f9 complessa del codice di programma necessario per realizzarlo, specialmente nel caso sia implementata la memoria virtuale. Uno svantaggio minore \u00e8 costituito dalla necessit\u00e0 di disporre di processori dotati della funzionalit\u00e0 detta memory management unit (MMU), non presente su quelli delle vecchie generazioni (ad esempio nella famiglia Intel x86, dagli 80386 in poi dispongono della MMU).\nSi pu\u00f2 anche verificare il caso che si producano frammentazioni, ad esempio quando, per memorizzare una certa quantit\u00e0 di dati, sia necessario uno spazio leggermente maggiore di quello messo a disposizione da una pagina. In questo caso si rende necessario allocare un'intera nuova pagina, di cui viene utilizzata solo una piccola parte dello spazio disponibile. Lo stesso tipo di frammentazione si verifica quando la quantit\u00e0 di memoria da salvare \u00e8 minore delle dimensioni di una pagina. In questo caso si parla di frammentazione interna.\nUn altro svantaggio \u00e8 sicuramente quello delle prestazioni. Senza paginazione il computer funziona sicuramente pi\u00f9 velocemente. Per\u00f2 con una perdita di funzionalit\u00e0 eccessiva rispetto alla velocit\u00e0 guadagnata. Non si possono implementare tantissime cose, compreso tecniche per diminuire l'utilizzo della memoria (come ad esempio lo Swapping su disco).\nPrincipio di funzionamento.\nNel paging l'accesso alla memoria \u00e8 realizzato a livello hardware, secondo uno schema a tabella di pagine gestito dalla MMU. Come spiegato sopra, la memoria fisica \u00e8 suddivisa in piccoli blocchi (tipicamente minori di 4 kilobytes), e ad ogni blocco \u00e8 assegnato un numero di pagina. Il sistema operativo mantiene nella propria memoria interna una lista di queste pagine, oppure, pi\u00f9 raramente, pu\u00f2 decidere di testare la memoria ogni volta che viene inviata una richiesta di allocazione. In ogni caso, ogni volta che un programma invia una richiesta di memoria, il sistema operativo alloca un sufficiente numero di pagine al programma, e mantiene una lista delle pagine allocate. Ecco di seguito un esempio:\nQuesto elenco \u00e8 un esempio di tabella di allocazione, dove ciascuna pagina occupa 4 kilobytes. L'effettiva allocazione sarebbe potuta avvenire in questa sequenza:\nDi conseguenza la tabella di mapping conterr\u00e0:\nVediamo ora cosa accade quando un programma deve accedere alla propria memoria. Supponendo che il Programma A contenga l'istruzione:\nCARICA i dati memorizzati all'indirizzo 20FE\nIn un sistema a 16-bit, la rappresentazione binaria di 20FE \u00e8 0010000011111110, quindi, quando viene inviata la richiesta l'unit\u00e0 di gestione della memoria (memory management unit), la \"vede\" in questo modo:\nPoich\u00e9 vi sono pagine lunghe 4096 byte (4096-1 = 4095 pu\u00f2 essere rappresentato in forma binaria da 12 bit), la MMU usa per indirizzarle i primi 4 bit come numero di pagina, ed i successivi 12 per l'indirizzo relativo all'interno della pagina. Se le pagine fossero lunghe 2048 byte, la MMU utilizzerebbe i primi 5 bit per il numero di pagina, ed i successivi 11 bit per l'indirizzo relativo. Ne consegue che quando le dimensioni della pagina sono minori, con il paging \u00e8 possibile indirizzare un numero maggiore di pagine.\nQuando un programma inoltra una richiesta di accesso alla memoria, l'MMU esamina la tabella delle pagine di memoria occupate dal programma per mappare il numero di pagina appropriato. Quindi, quando questa richiesta di allocazione di memoria viene inoltrata, la MMU utilizza la tabella delle pagine occupate dal programma per mappare le corrispondenti pagine del sistema operativo. Nell'esempio qui riportato, la seconda pagina del Programma A mappa la seconda pagina del S.O., e successivamente mappa \"fisicamente\" la pagina del S.O. La seconda pagina mappata dal S.O. si trova all'indirizzo fisico di memoria 1000:2000 mentre l'indirizzo relativo a cui il programma richiede di accedere \u00e8 00FE; di conseguenza la MMU restituir\u00e0 al programma i dati contenuti all'indirizzo fisico 1000:20FE.\nImplementazioni del paging.\nQuella che precede \u00e8 una introduzione di carattere generale, ma ci sono varianti nel modo in cui le varie piattaforme implementano la tecnica del paging. Ad esempio nei PC basati sull'architettura i386, la CPU utilizza una speciale cache chiamata \"Translation Lookaside Buffer\" (TLB), che contiene la mappatura fra gli indirizzi della memoria virtuale e la memoria fisica che ne costituisce il backup. Di conseguenza, una volta generata la tabella di look-up, e prima che le pagine di memoria fisica siano liberate o sottoposte a swapping, le tabelle di look-up non devono essere rigenerate (a spese della potenza di calcolo del processore) poich\u00e9 il loro contenuto \u00e8 gi\u00e0 memorizzato nella cache del TLB. Il sistema operativo si occuper\u00e0 poi di eliminare dalla tabella i mappaggi quando questi non puntano pi\u00f9 a indirizzi validi. L'utilit\u00e0 della tecnica di mappatura del paging si pu\u00f2 ben comprendere se si considera che pu\u00f2 far risparmiare migliaia (o addirittura milioni) di indirizzamenti realizzati con la tecnica tradizionale.\nSwapping e paginazione.\nNel caso in cui la memoria fisica richiesta dall'insieme dei vari processi superi un certo limite (ogni sistema operativo ha un proprio limite stabilito e in alcuni casi, come in Linux, modificabile), alcune pagine debbono essere temporaneamente depositate sul disco fisso e ricaricate nel momento del bisogno. Questa tecnica si chiama swapping, e permette di abbattere l'utilizzo di memoria.\nTuttavia, l'accesso alla memoria di massa, tipicamente un disco fisso, avviene in tempi molto pi\u00f9 grandi che alla memoria di lavoro -l'accesso alla RAM \u00e8 dell'ordine dei nanosecondi, quello a disco dei millisecondi- rischiando di rallentare in maniera inaccettabile l'elaboratore, senza contare l'usura dei dischi che vengono usati eccessivamente.\nLo swapping \u00e8 implementato da tutti i sistemi operativi moderni, compresi Linux e Windows. Naturalmente il meccanismo di swap entra in gioco solo quando il sistema \u00e8 sotto stress e ci sono molti processi in esecuzione e poca memoria fisica disponibile.\n\u00c8 per questo che quando abbiamo molti programmi aperti la velocit\u00e0 di esecuzione di ognuno di loro scende sensibilmente, sia perch\u00e9 il tempo di esecuzione si divide per ogni processo utilizzato, sia perch\u00e9 l'utilizzo della memoria fisica \u00e8 alto e quindi scatta lo swapping delle pagine.\n\u00c8 quindi necessario che l'accesso al disco venga ridotto al minimo, memorizzando solo le pagine che si prevede verranno richiamate di meno. Per farlo, esistono degli algoritmi chiamati LRU che scelgono le pagine adatte ad essere swappate tra quelle LRU (Least Recent Used - meno recentemente usate). Comunque \u00e8 impossibile prevedere con esattezza le pagine che non verranno utilizzate, perci\u00f2 molto spesso questi algoritmi sbagliano swappando una pagina che sar\u00e0 utilizzata a breve e quindi rallentando il computer (infatti deve prima scrivere la pagina sul disco, poi rileggerla subito dopo) senza diminuire l'utilizzo di memoria.\nPagine condivise.\nAlcune pagine di memoria possono essere disponibili per pi\u00f9 processi oltre al sistema operativo, in tal caso si parla di \"pagine condivise\" o \"shared pages\".\nLe pagine condivise sono usate ad esempio per permettere ai processi di comunicare tra di loro (si pensi al semplice \"copia e incolla\" che permette a un programma di incollare testo copiato da un altro).\nUn altro importante utilizzo delle shared pages \u00e8 la gestione ottimale dei processi creati tramite fork(). Un processo figlio, infatti, ha in teoria una copia esatta della memoria del padre, ossia di tutte le variabili e anche dei file e delle connessioni aperte, ma spesso la sua esecuzione si riduce all'utilizzo di pochissime pagine e di pochissimo codice, rendendo inutile l'eventuale operazione di copia di tutte le pagine del padre.\nDi solito quindi si ricopiano solo le prime pagine e poi, eventualmente, quelle che vengono richieste tramite la tecnica del Copy on Write, inoltre le pagine contenenti il codice possono essere le stesse.\nPaging e memoria virtuale.\nQuando la tecnica del paging \u00e8 usata contemporaneamente a quella della memoria virtuale, il sistema operativo deve tenere memoria di quali pagine siano attualmente in uso e quali no (oppure di quelle che non sono in uso da un certo tempo). Quando il sistema operativo ritiene che sia giunto il momento pi\u00f9 opportuno, oppure quando un programma richiede una pagina salvata su disco, un'altra pagina viene salvata su disco e un'altra ancora \u00e8 caricata in memoria. Questo meccanismo consente di \"vedere\" una quantit\u00e0 di memoria maggiore di quella fisicamente disponibile nel computer.\nGeneralmente si sconsiglia l'uso di una memoria virtuale superiore a 3 volte o pi\u00f9 della memoria RAM e generalmente viene consigliata una dimensione compresa tra 1,5x a 2x rispetto alle dimensioni della RAM di sistema, In Windows viene impostata automaticamente ad 1,5 volte la RAM."}
{"id": "363956", "revid": "729019", "url": "https://it.wikipedia.org/wiki?curid=363956", "title": "Sojuz 36", "text": "Sojuz 36 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del trentacinquesimo volo equipaggiato di questa capsula, del cinquantasettesimo volo nell'ambito del programma Sojuz sovietico nonch\u00e9 del dodicesimo volo equipaggiato verso la predetta stazione spaziale (il decimo equipaggiato - a causa degli insuccessi della Sojuz 25 e Sojuz 33 - che riusc\u00ec effettivamente a svolgere la manovra di aggancio).\nMissione.\nIl quinto equipaggio ospite della stazione spaziale Saljut 6, motivo per cui questa missione viene pure catalogata sotto la denominazione di Saljut 6 EP-5 (in russo \"\u044d\u043a\u0441\u043f\u0435\u0434\u0438\u0446\u0438\u044f \u043f\u043e\u0441\u0435\u0449\u0435\u043d\u0438\u044f-5\" - equipaggio ospite 5) fu contemporaneamente il quinto equipaggio internazionale a volare nel corso del programma Intercosmos. Questa volta la nazione ospite fu l'Ungheria. L'equipaggio fu la prima visita per il quarto equipaggio base della stazione, cio\u00e8 per i cosmonauti Leonid Popov e Valerij Rjumin. Del resto, la missione si svolse analogamente con le missioni precedenti del programma Intercosmos, cio\u00e8 venne eseguita la trasmissione in diretta del lancio, vi fu il collegamento con i capi dello Stato con conseguente trasmissioni di saluti e messaggi d'augurio ai compaesani. Inoltre vennero eseguite delle osservazioni e la registrazione di immagini fotografiche (anche di carattere multispettrale mediante la fotocamera \"MKF 6\") sempre del paese d'origine dell'intercosmonauta ospite. Non potevano mancare le analisi di carattere medico-biologico e vari esperimenti con prodotti tipici del paese ospite.\nKubasov e Farkas ritorneranno a terra il 3 giugno a bordo della Sojuz 35 con la quale il predetto equipaggio base della stazione spaziale era stato lanciato in orbita.\nLa missione era stata spostata a causa dei problemi con il congegno propulsore principale della Sojuz 33 (che originariamente doveva assumere l'incarico di quinto equipaggio ospite della Saljut 6) dal giugno del 1979 a maggio del 1980.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "363960", "revid": "125873804", "url": "https://it.wikipedia.org/wiki?curid=363960", "title": "Giovanni Lanfranco", "text": "Biografia.\nLa sua carriera inizia come paggio al servizio del conte Orazio Scotti a Piacenza, il quale scopr\u00ec il suo talento e lo mand\u00f2 da Agostino Carracci, allora al servizio del duca Ranuccio Farnese a Parma, dove il giovane Lanfranco rimase fino all'improvvisa morte di Agostino avvenuta nel 1602.\nAlla morte di Agostino, il ventenne Giovanni si reca a Roma alla scuola di Annibale Carracci. Il maestro gli affida la decorazione, con affreschi e tele riportate, di un camerino detto \"degli Eremiti\". Il soggiorno romano \u00e8 molto intenso: sotto la direzione di Annibale partecipa, con altri allievi della bottega del Carracci, alla decorazione della Cappella Herrera in San Giacomo degli Spagnoli, (1602 - 1607) e, nello stesso periodo, della Galleria Farnese.\nSempre a Roma \u00e8 impegnato accanto a Guido Reni nella Cappella di Sant'Andrea (1608). Dipinge inoltre per la chiesa di Sant'Andrea, in San Gregorio al Celio (1609), per quella dell'Annunziata (1610) ed insieme con Sisto Badalocchio, pubblica un volume di incisioni delle Logge di Raffaello, dedicato al comune maestro Annibale Carracci.\nNel 1610, poco dopo la morte di Annibale, Giovanni ritorna a Parma ove realizza il \"Ges\u00f9 Salvator mundi in gloria adorato da angeli e santi\" per l'altar maggiore della chiesa parmense di Ognissanti.\nTornato a Roma verso la fine 1612, affresca soffitti in tre stanze di palazzo Mattei, ma il suo capolavoro di quel periodo \u00e8 la decorazione della cappella Buongiovanni in Sant'Agostino, realizzata nel 1616. Nello stesso giro d'anni esegue molte pale d'altare e dipinti di piccole dimensioni su rame, tra cui l'inedita \"Ascensione della Maddalena\", emersa di recente sul mercato antiquario, oltre a dipinti per Piacenza, Orvieto, Vallerano, Leonessa e Fermo.\nDopo il lavoro al Palazzo del Quirinale e soprattutto a seguito delle partenze di Guido Reni nel 1614, di Francesco Albani e del Domenichino nel 1617, Lanfranco divenne l'artista preferito da Paolo V ma il successore di Paolo V, Gregorio XV, preferisce affidare incarichi ufficiali al Guercino e al Domenichino. Tuttavia Lanfranco nel 1621 dipinse la Cappella del Crocifisso in Santa Maria in Vallicella mentre fra il 1625 ed il 1627 esegu\u00ec il suo capolavoro, gli affreschi della cupola di Sant\u2019Andrea della Valle.\nIl nuovo papa, Urbano VIII, si avvalse della sua opera per la basilica di San Pietro: nel settembre del 1628 fu scoperto il grande affresco con \"San Pietro che cammina sulle acque\" (ora frammentario) che gli frutt\u00f2 la nomina a Cavaliere dell'Ordine di Cristo da parte del pontefice.\nNel 1631 e nel 1632 fu \"principe\" dell'Accademia di San Luca.\nSulla fine del 1633 o agli inizi del 1634, venne chiamato a Napoli dai Gesuiti ed in poco pi\u00f9 di un decennio con foga inesauribile esegu\u00ec un'imponente serie di affreschi nelle pi\u00f9 importanti chiese della citt\u00e0: da quello perduto nella cupola del Ges\u00f9 Nuovo (1634 - 1636), poi abbattuta nel 1774 dopo ripetuti crolli, con l'annesso Oratorio dei Nobili a quella del Tesoro di San Gennaro (1641 - 1643), dall'interno dei Santi Apostoli (1638-1646) alla volta della navata maggiore della Certosa di San Martino (1637 - 1638) al coro dell'Annunziata (perduto)\" (Novelli 1966).\nRientrato per l'ultima volta a Roma nel 1646, Giovanni Lanfranco fece in tempo ad affrescare il catino absidale della chiesa di San Carlo ai Catinari. La morte lo colse alla mezzanotte del 29 novembre 1647."}
{"id": "363962", "revid": "599013", "url": "https://it.wikipedia.org/wiki?curid=363962", "title": "Fae", "text": ""}
{"id": "363964", "revid": "1970900", "url": "https://it.wikipedia.org/wiki?curid=363964", "title": "Giuseppe Silvati", "text": "Biografia.\nSottufficiale durante il regno di Gioacchino Murat, prese parte alla campagna di Spagna (1810-1812) e alla guerra austro-napoletana per la liberazione dell'Italia (1814-1815).\nCon la Restaurazione fu sottotenente nell'esercito borbonico; affiliatosi alla Carboneria inizi\u00f2 con Michele Morelli il moto insurrezionale che nella notte tra il 1\u00b0 e il 2 luglio 1820, propagatosi da Nola ed Avellino in tutto il Regno delle Due Sicilie, port\u00f2 all'instaurazione del regime costituzionale.\nNominato comandante della 2 compagnia dello \u00abSquadrone sacro\u00bb, fu inviato in Sicilia per combattere contro i separatisti; tornato a Napoli, cerc\u00f2 nel marzo 1821 di sollevare le popolazioni dell'Irpinia per la difesa del paese minacciato dall'invasione austriaca.\nRiparato nello Stato Pontificio e consegnato alle autorit\u00e0 borboniche, fu condannato a morte e impiccato il 12 settembre 1822 insieme a Michele Morelli."}
{"id": "363971", "revid": "125380696", "url": "https://it.wikipedia.org/wiki?curid=363971", "title": "Battaglia di Tettenhall", "text": "La battaglia di Tettenhall (nel territorio merciano) si verific\u00f2\nil 5 agosto del 910, sul finire del periodo anglosassone della storia d'Inghilterra. Le forze congiunte di Mercia e Wessex si scontrarono con i vichinghi northumbriani, che furono pesantemente sconfitti.\nQuesta fu l'ultima grande armata vichinga che depred\u00f2 l'Inghilterra.\nIl cosiddetto \"Grande esercito incursore\" di vichinghi si era diviso in due fazioni principali. La pi\u00f9 piccola aveva preso possesso della Northumbria. Alcuni anni dopo, un'alleanza militare formata da Mercia e Wessex, si rivel\u00f2 sufficientemente forte da tentare un'offensiva. Perci\u00f2 nel 909 lanciarono un attacco di cinque settimane contro Lindsey (Northumbria), recuperando i resti di San Osvaldo di Northumbria. Nel 910 i vichinghi vendicarono questa incursione: imbarcato un esercito, navigarono sul Severn fino al cuore di Mercia, devastandola e facendo un grande bottino.\nI vichinghi cercarono di raggiungere e di usare come via di fuga Bridgnorth, nella speranza di lasciare Mercia prima che l'esercito del Wessex giungesse in aiuto dei merciani. Seppero, per\u00f2, che il re del Wessex Edoardo il Vecchio si trovava nel Kent a raccogliere una flotta di navi. Invece, con loro sorpresa, trovarono la strada per Bridgnorth sbarrata in qualche luogo nelle vicinanze di Tettenhall (Teotta's Halh) da una grande armata dell\"Earl\" Aethelred di Mercia e Edoardo di Wessex.\nGli eserciti vichinghi erano noti per la difficolt\u00e0 di ingaggiarli in battaglia in campo aperto. Ma questa volta, impossibilitati a trovare una via di fuga e con un territorio ostile tutt'intorno, furono costretti a scontrarsi con i nemici a Tettenhall. Mercia e Wessex ottennero una grande vittoria, uccidendo anche i sovrani vichinghi Eowils e Halfd\u00e1n e anche dieci capi-guerrieri.\nQuesta battaglia ebbe conseguenze molto importanti. Anzitutto, l'anno successivo lord Aethelred\nmor\u00ec, forse per le ferite. Sua moglie Ethelfleda, conosciuta come \"Signora dei merciani\", guid\u00f2 il paese fino alla morte (918). In secondo luogo, l'alleanza tra Mercia e Wessex si concretizz\u00f2 in una nuova strategia offensiva incentrata sulla riconquista dei territori merciani. Infine, i vichinghi compresero i rischi che potevano nascere dall'inviare e impegnare nuove truppe in Inghilterra. L'esercito nordico sconfitto a Tettenhall fu l'ultima grande armata vichinga a saccheggiare l'Inghilterra."}
{"id": "363975", "revid": "287204", "url": "https://it.wikipedia.org/wiki?curid=363975", "title": "Cultura iberomaurusiana", "text": "La cultura iberomaurusiana, nota anche come oraniana (\"ouchtatiense\" in letteratura francofona) \u00e8 una cultura del Paleolitico e del Mesolitico della parte del Magreb che comprende il litorale algerino, quello marocchino da capo Rhir a Tunisi, ma ha anche una diffusione interna, nel medio e alto Atlante marocchino e nell'Atlante sahariano, con insediamenti in grotte e ripari o all'aperto. \nFu portata probabilmente dai cromagnon europei emigrati dalla penisola iberica, gli uomini di Mechta El Arbi, ma ci sono anche indizi che l'industria Iberomaurusiana possa essere derivata dalla cultura di Halfan (17.000 a.C.), della valle del Nilo.\nL'inizio di tale cultura vien fatto risalire al 20.000 a.C., mentre le ultime manifestazioni si hanno intorno all'8.550 a.C. con l'avvento della cultura capsiana.\nLa cultura iberomaurusiana doveva estendersi dal Marocco (non oltre l'Atlante a sud) fino alla Tunisia, dal momento che si osserva una evidente sovrapposizione culturale nella parte orientale con il capsiano tipico (il pi\u00f9 antico), che in Tunisia si svilupp\u00f2 pi\u00f9 tardivamente. Entrambe si sviluppano da una cultura originaria denominata ateriano.\nLe sepolture sono qualche volta decorate con ocra o accompagnate con resti di cibo o corna di bovini selvatici.\nL'industria dell'iberomaurusiano \u00e8 caratterizzata dalla frequenza di lamelle a dorso abbattuto, da bulini su frattura e da grattatoi corti. Sono evidenti le somiglianze con l'industria del maddaleniano in Spagna (circa 15.000 a.C.).\nLe manifestazione artistiche pittoriche o manifatturiere dell'iberomaurusiano sono quasi del tutto assenti. Qualche ornamento della persona, consistente perlopi\u00f9 in conchiglie forate, \u00e8 stato reperito nelle sepolture di questa cultura.\nMutilazioni dentarie.\nUn aspetto tipico della cultura iberomaurusiana \u00e8 la regolare presenza di mutilazioni dentarie nei corpi fin qui ritrovati, tanto maschili che femminili. Si trattava normalmente di avulsione degli incisivi superiori, ma a volte di tutti gli incisivi. Si ignora il motivo di questa pratica, che probabilmente era legata a rituali iniziatici (a quanto \u00e8 dato osservare, essa veniva eseguita intorno ai 10-12 anni), e forse era associata ad un piercing del labbro.\nAnche se un legame tra le due cose \u00e8 molto problematico e impossibile da dimostrare, non si pu\u00f2 escludere che un'eco tardiva di questa antichissima pratica sia conservata nel valore che presso i tuareg odierni viene dato alla presenza di una marcata separazione (o diastema) tra gli incisivi superiori come simbolo di bellezza femminile."}
{"id": "363984", "revid": "1603714", "url": "https://it.wikipedia.org/wiki?curid=363984", "title": "Andrea Celesti", "text": "Biografia.\nNato a Venezia nel 1637, secondo lo storico d'arte l'istriano Italo Sennio era figlio di Stefano Celesti, Andrea fu allievo di Matteo Ponzone e successivamente di Sebastiano Mazzoni. \n\u00c8 autore del \"Ritratto del doge Nicol\u00f2 Sagredo\", realizzato per la Sala dello Scrutinio di Palazzo Ducale nel 1676. Pochi anni dopo fu insignito dal doge Alvise Contarini del titolo di cavaliere. Verso il 1684 fu tra gli autori delle decorazioni della chiesa di San Zaccaria, mentre nel 1687 divenne Priore del Collegio dei pittori veneziani. Dopo il ritorno a Venezia, dove nel 1700 apre una bottega, si iscrive alla Fraglia dei pittori veneziani nel 1708. Muore nel 1712.\nPer la parrocchiale di Verolanuova verso il 1703 realizza, su commissione dei conti Gambara, la pala dell'altare maggiore raffigurante il \"Martirio di san Lorenzo\", santo al quale \u00e8 dedicata la chiesa.\nPer la stessa chiesa gli verranno commissionate, attorno al 1708, altre due grandissime tele per la cappella del Rosario.\nI temi affrontati dal pittore sono \"la nativit\u00e0 di Maria\" e \"l'Assunzione della Vergine\".\nIn questi tre dipinti \u00e8 ben riconoscibile lo stile caratteristico del pittore, che immerge la scena in una lieve tenebrosit\u00e0, arricchendola per\u00f2 con forti accenti luminosi.\nSuccessivamente anche la confraternita del SS. Sacramento di Verolanuova decise di commissionare ad Andrea Celesti due grandi tele per la relativa cappella, completando cos\u00ec un progetto pittorico di notevoli dimensioni, ma la morte del pittore rese inattuabile il programma. \nLa scelta cadde allora su Giambattista Tiepolo, che complet\u00f2 i due teleri verso il 1740.\nFu un pittore originale, grazie alla sua abilit\u00e0 di fondere stili e derivazioni varie, che gli consent\u00ec di oscillare tra la pittura dei tenebrosi e la luminosit\u00e0 veronesiana. Al perfezionismo e alla abbondanza decorativa predilesse l'espressione di delicatezze sensorie."}
{"id": "363990", "revid": "42081", "url": "https://it.wikipedia.org/wiki?curid=363990", "title": "Liberalsocialismo", "text": ""}
{"id": "364041", "revid": "111433", "url": "https://it.wikipedia.org/wiki?curid=364041", "title": "Adansonia digitata", "text": "Il baobab africano (Adansonia digitata ) \u00e8 una pianta della famiglia delle Malvacee (sottofamiglia Bombacoideae).\n\u00c8 diffuso in gran parte dell'Africa, ed \u00e8 leggendario per l'eccezionale longevit\u00e0 e per le notevoli dimensioni che il tronco, ricco di ramificazioni, pu\u00f2 raggiungere.\nDescrizione.\nFusto.\nQuesti alberi hanno un tronco rigonfio che pu\u00f2 raggiungere i 25\u00a0m di altezza, con un diametro di 3\u201310\u00a0m; la corteccia \u00e8 liscia, di colore dal rosso-brunastro al grigiastro, spessa sino a 10\u00a0cm.\nFoglie.\nLe foglie sono alterne, digitate, con 3-9 digitazioni lunghe 5-15\u00a0 e larghe 3\u20137\u00a0cm, di colore verde scuro, a margine intero.\nFiori.\nI fiori, bisessuali, actinomorfi, hanno un diametro sino a 20\u00a0cm; presentano un calice profondamente lobato e petali di consistenza cerosa, biancastri; gli stami, molto numerosi, formano un fiocco centrale; l'ovario \u00e8 supero, con 5-10 concamerazioni. Fioriscono all'imbrunire e dopo appena 24 ore appassiscono divenendo di colore bruno.\nFrutti.\nIl frutto \u00e8 di forma grossolanamente ovoidale, lungo 12\u00a0cm o anche pi\u00f9; \u00e8 costituito da un epicarpo legnoso, ricoperto da una lanugine di colore giallo-verdognolo, e da un endocarpo polposo, suddiviso da filamenti fibrosi in 5-10 spicchi, in cui sono contenuti i semi.\nBiologia.\nL'impollinazione di \"Adansonia digitata\" \u00e8 opera di diverse specie di pipistrelli. Tra le specie il cui coinvolgimento \u00e8 stato convincentemente dimostrato vi sono \"Eidolon helvum\", \"Epomophorus gambianus\" e \"Rousettus aegyptiacus\".\nUn ruolo minore sembrano giocare alcuni primati notturni quali \"Galago senegalensis\" e \"Otolemur crassicaudatus\" ed alcune farfalle notturne quali \"Heliothis armigera\", \"Diparopsis castanea\" ed \"Earias biplaga\".\nSono anche visitati dalle api e da altri insetti.\nDistribuzione e habitat.\nLa specie \u00e8 ampiamente diffusa nell'Africa subsahariana.\nUsi.\nI frutti, le foglie e i fiori sono una importante risorsa nutrizionale per il loro contenuto in vitamina C. I semi sono ricchi di proteine e vengono utilizzati per l'estrazione di un olio ad uso alimentare.\nLe fibre della corteccia sono utilizzate per realizzare funi, ceste, indumenti, cappelli.\nVarie parti della pianta sono utilizzate nella medicina popolare: la corteccia e le radici ridotte in polvere vengono utilizzate come rimedio contro la malaria; la polpa dei frutti mischiata con il miele viene utilizzata contro la tosse; le foglie vengono impiegate per trattare diarrea e febbri. Per tali sue virt\u00f9 la pianta \u00e8 oggetto di venerazione presso molte popolazioni africane."}
{"id": "364043", "revid": "16066", "url": "https://it.wikipedia.org/wiki?curid=364043", "title": "Autovettori", "text": ""}
{"id": "364094", "revid": "4711", "url": "https://it.wikipedia.org/wiki?curid=364094", "title": "Commonwealth of Nations", "text": ""}
{"id": "364098", "revid": "1154737", "url": "https://it.wikipedia.org/wiki?curid=364098", "title": "Lough Gur", "text": "Il Lough Gur \u00e8 un lago dell'Irlanda, situato nella contea di Limerick. \u00c8 particolarmente importante per i ritrovamenti preistorici effettuati nelle zone vicine alle sue sponde, che testimoniano presenze antichissime di uomo sedentario nell'isola."}
{"id": "364102", "revid": "339392", "url": "https://it.wikipedia.org/wiki?curid=364102", "title": "Imperatore Akihito del Giappone", "text": ""}
{"id": "364103", "revid": "31789", "url": "https://it.wikipedia.org/wiki?curid=364103", "title": "Il Giornalino", "text": "Il Giornalino \u00e8 una rivista italiana per ragazzi di fumetti e rubriche di vario genere di ispirazione cattolica pubblicata in Italia dal 1924 dalle Edizioni San Paolo.\nStoria editoriale.\nIl settimanale venne ideato dal sacerdote Giacomo Alberione, fondatore della Pia Societ\u00e0 San Paolo il cui obiettivo era quello di diffondere il \"Vangelo\" attraverso i vari mezzi di comunicazione; oltre che nelle edicole, il settimanale venne distribuito nelle chiese. Per un breve periodo nel 1930 venne assorbito nella testata \"Il Corrierino Novellino\". Nel 1937 venne effettuato un primo restyling grafico che lo rese simile al \"Corriere dei Piccoli\" e pubblica anche storie a fumetti ma prive di nuvolette; dagli anni quaranta le pagine a fumetti sono quattro pagine sulle otto totali e gli autori pi\u00f9 pubblicati furono Mario Barberis e Attilio Mussino. Le vicende della seconda guerra mondiale costringono a una temporanea interruzione fino al 25 novembre 1945 quando ricomincia a essere pubblicato regolarmente. Fra gli autori pi\u00f9 presenti in questo periodo ci furono Ennio Zedda e soprattutto Raoul Traverso, il quale scriver\u00e0 storie per oltre mezzo secolo. \nNegli anni cinquanta viene dato spazio anche al fumetto umoristico e, negli anni sessanta venne aumentato il numero di pagine, 24 nel 1961, 32 nel 1965 e 56 dal 1969. Negli anni settanta vennero pubblicate serie a fumetti come Larry Yuma, Il commissario Spada e Bellocchio e Leccamuffo oltre a trasposizioni a fumetti di romanzi classici, che diverranno una caratteristica della testata; nel 1973 vi esord\u00ec la versione a fumetti de \"La Linea\" di Osvaldo Cavandoli e \"Pinky\" di Massimo Mattioli; nel 1974 vennero introdotte schede per le ricerche scolastiche e vengono pubblicati anche fumetti di produzione estera come Asterix e Lucky Luke. \nNegli anni ottanta, su idea originale e testi dello sceneggiatore Marco Di Tillo, furono realizzate le serie: \"I grandi del jazz\", \"I grandi del calcio\" e \"I grandi del cinema\", realizzate dai pi\u00f9 noti disegnatori della testata.\nNel 1988 ci fu un altro restyling e vennero aggiunte rubriche sportive; negli anni novanta vennero pubblicate serie a fumetti di produzione italiana trasposizione di noti cartoni animati come Flintstones, I Jetsons, l'Orso Yoghi, Scooby Doo.\nPer i bambini della scuola materna, di et\u00e0 compresa tra i 3 e i 6 anni, le edizioni San Paolo hanno creato una apposita rivista: \"G Baby\".\nCaratteristica della rivista \u00e8 stata la presenza di inserti intitolati \"Conoscere Insieme\" utili per le ricerche scolastiche. Si trattava di allegati che nel corso degli anni hanno assunto varie forme: inserti presenti nelle pagine centrali della rivista da staccare e conservate, schede da raccogliere in appositi contenitori ad anelli, o libretti gi\u00e0 rilegati. Fino al 2013 si \u00e8 rivolto ad un pubblico di preadolescenti ed adolescenti fino alla maggiore et\u00e0, successivamente a bambini in et\u00e0 da scuola elementare creando per i ragazzi pi\u00f9 grandi una nuova rivista chiamata \"superG\".\nElenco serie a fumetti e degli autori.\nNel corso degli anni il \"Giornalino\" ha pubblicato riduzioni a fumetti di classici della letteratura come \"L'isola misteriosa\" (1970), \"L'ultimo dei Mohicani\", \"Un capitano di quindici anni\" (1972), \"I figli del capitano Grant\" (1974), \"La tempesta\" (1975), \"Amleto\" (1976), \"Romeo e Giulietta\" (1976), \"Viaggio al centro della terra\" (1978), \" La regina dei Caraibi\" (1978), \"Gargantua e Pantagruel\" (1979), Le tribolazioni di un cinese in Cina (1980), \"L'isola del tesoro\" (1981), \"Il giornalino di Gian Burrasca\" (1983), \"Le avventure di Tom Sawyer\" (1984), \"I promessi sposi\" (1985), \"Piccole donne\" (1986), \"La freccia nera\" (1988), \"Un americano alla corte di Re Art\u00f9\", \"Il miraggio dello sconosciuto Kadath\" (1990), \"I miserabili\" (1991), \"La Divina Commedia\" (1994), \"Lazarillo de Tormes\" (1994/95), \"Robinson Crusoe\" (1997), \"Lord Jim\", \"Robin Hood\", La banconota da un milione di sterline, Le montagne della follia, L'Odissea e molti altri. \nSono stati pubblicati personaggi originali come Bellocchio e Leccamuffo, Bob Kent, Capitan Erik, Capitan Rogers, Dodo &amp; Cocco, Jack Speed, Larry Yuma, Micromino, Nicoletta, Piccolo Dente, Pinky, Pon Pon, Rosco &amp; Sonny, Yelo III, La Pattuglia Ecologica, Pallino, Gli Angeli del West, Mitty, Jacopo del Mare, Ricky Bravo, Vita da cani, Susanna, Agente Allen e altri ancora come Il commissario Spada di Gianluigi Gonano e Gianni De Luca negli anni settanta.\nHa pubblicato inoltre, su licenza, storie di personaggi famosi come i Puffi, Lucky Luke, i Looney Tunes (Bugs Bunny, Duffy Duck, Gatto Silvestro), don Matteo, le Winx, Braccio di Ferro, i personaggi Hanna-Barbera (come I Flintstones, I Jetsons, l'Orso Yoghi, Scooby Doo e Tom &amp; Jerry e tanti altri), Asterix, le Tartarughe Ninja nonch\u00e9 gli adattamenti fumettistici della saga di \"Jurassic Park\" (1993) e di \"Star Wars\" (1997). \nVi hanno lavorato grandi autori di fumetti come Renata Gelardini, Severino Baraldi, Dino Battaglia, Massimo Fecchi, Benito Jacovitti, Sergio Zaniboni, Ferdinando Tacconi, Luciano Bottaro, Franco Caprioli, Gianni De Luca, Sergio Toppi, Marco Di Tillo, Massimo Mattioli, Tiziano Sclavi, Giorgio Cavazzano, Alfredo Castelli, Giovanni Boselli Sforza, Lino Landolfi, Piero Lusso, Carlo Peroni, Paolo Piffarerio, Gino Gavioli, Toni Pagot, Carlo Boscarato, Ruggero Giovannini, Luciano Giacotto, Ferruccio Alessandri, Rodolfo Torti, Spartaco Ripa, Nevio Zeccara, Giuliano Giovetti, Giorgio Sommacal, Stelio Fenzo, Nadir Quinto, Paola Formica, Antonio Sciotti, Otello Scarpelli, Renato Polese, Claudio Nizzi, Ivo Milazzo, Mario Rossi (MaR\u00f2), Sergio De Simone"}
{"id": "364104", "revid": "74801", "url": "https://it.wikipedia.org/wiki?curid=364104", "title": "Gruffydd ap Llywelyn Fawr", "text": "Alla morte del padre (1240), ottenne in eredit\u00e0 solo alcune terre di Lleyn, mentre tutto il resto, terre e titoli, andarono al fratellastro minore Dafydd I, figlio del padre e della moglie Giovanna del Galles, figlia illegittima di re Giovanni Senzaterra.\nGruffyd spos\u00f2 Senana ferch Caradog, con la quale ebbe Owain, Gladys, Llywelyn, Rhodri e Dafydd.\nRibellatosi pi\u00f9 volte al volere del padre prima e al potere del fratello poi, fu imprigionato da quest'ultimo nel 1234. Dal suo rilascio fu Signore di Ll\u0177n, Ceri, Cyfeiliog, Mawddwy, Mochnant e Caereinion fino al 1241., quando re Enrico III d'Inghilterra invase il Regno di Gwynedd, Dafydd dovette consegnargli il fratello, che Enrico intendeva usare contro di lui. Rinchiuso nella torre Torre di Londra. Il 1\u00ba marzo 1244, Gruffydd tent\u00f2 di evadere con una corda fatta di panni ma precipit\u00f2 e mor\u00ec."}
{"id": "364105", "revid": "48645881", "url": "https://it.wikipedia.org/wiki?curid=364105", "title": "Richard M. Nixon", "text": ""}
{"id": "364112", "revid": "287204", "url": "https://it.wikipedia.org/wiki?curid=364112", "title": "Benedetto Pistrucci", "text": "Biografia.\nNato in Italia, si rec\u00f2 a Londra nel 1815 ed incominci\u00f2 a lavorare alla Royal Mint, la zecca britannica, come incisore. Qui il suo lavoro pi\u00f9 famoso \u00e8 stato la rappresentazione di San Giorgio ed il drago che \u00e8 usata nel rovescio della sovrana d'oro e della corona dal 1817 fino ad ora.\nPistrucci ha anche inciso i conii di molte altre monete, medaglie e medaglioni, tra cui la famosa \"Waterloo Medal\" (Medaglia di Waterloo), che lo ha impegnato per pi\u00f9 di trenta anni.\nPistrucci non volle copiare il lavoro di altri artisti ed incisori e volle sempre creare lavori originali. A causa della sua origine italiana non gli fu mai riconosciuto il ruolo di incisore capo della Royal Mint, e ci furono rivalit\u00e0 con gli altri incisori tra cui i Wyon.\nPistrucci \u00e8 seppellito a Virginia Water, Surrey, England.\nNel 1915 la collezione delle cere di Pistrucci, 396 pezzi, \u00e8 stata acquistata dallo Stato italiano ed \u00e8 attualmente esposta al Museo della Zecca che ha sede a Roma.\nLa sovrana d'oro.\nNel 1816 Pistrucci conosce William Wellesley Pole, Master of the Mint che accetta il suo modello di San Giorgio e il Drago per la nuova sovrana d'oro.\nQuindi gli viene affidato l'incarico di incidere per la stessa moneta anche il ritratto di Giorgio IV.\nLa Medaglia di Waterloo.\nIl medaglione di Waterloo \u00e8 considerato il capolavoro di Pistrucci. Incominci\u00f2 a lavorare al progetto nel 1817. Nel 1819 riceve l'incarico ufficiale di realizzare una medaglia commemorativa della vittoria di Waterloo, dopo che il Principe Reggente, il futuro Giorgio IV aveva rifiutato un modello di John Flaxman. Pistrucci ci lavor\u00f2 per 30 anni e ne termin\u00f2 i conii solo nel 1849."}
{"id": "364115", "revid": "599341", "url": "https://it.wikipedia.org/wiki?curid=364115", "title": "Kameyama", "text": ""}
{"id": "364131", "revid": "50026", "url": "https://it.wikipedia.org/wiki?curid=364131", "title": "Silvati", "text": ""}
{"id": "364136", "revid": "125800524", "url": "https://it.wikipedia.org/wiki?curid=364136", "title": "Corona ferrea", "text": "La corona ferrea, o del ferro, \u00e8 un'antica corona che per secoli fu usata per la consacrazione di numerosi sovrani tra i quali i re d'Italia.\nLa chiesa cattolica la ritiene una reliquia per via della tradizione \u2013 smentita dalle moderne analisi \u2013 che la voleva in parte realizzata con uno dei chiodi della crocifissione di Ges\u00f9.\nIn realt\u00e0 l'elemento che si riteneva ferreo (l'anello che sostiene le placche d'oro che ne costituiscono il perimetro) \u00e8 d'argento.\nRecenti rilevazionii ne datano la fabbricazione a circa il quarto-quinto secolo dell'era volgare.\nLa corona \u00e8 custodita presso il duomo di Monza.\nDescrizione.\nLa corona ha forma circolare irregolare con un diametro interno di circa 15 centimetri, un diametro esterno che va dai 16,5 ai 17,2 centimetri, una circonferenza di 48 centimetri e un'altezza compresa tra i 5,3 e i 5,5 centimetri. \u00c8 composta da sei piastre in oro (circa 84%, il resto argento) alte 53 millimetri e incernierate tra loro; nella parte interna \u00e8 fissata una lamina d'argento alta un centimetro con spessore di circa un millimetro.\nOgnuna delle sei placche presenta due sezioni. La prima sezione pi\u00f9 ampia ha al centro una gemma attorniata da quattro rosette in oro a sette petali; negli angoli sono inseriti smalti colorati con decorazioni floreali. La seconda sezione \u00e8 ristretta e contiene tre gemme; una delle placche in questa sezione presenta una sola gemma e due rosette in oro. In totale sono presenti 26 rosette in oro. Da un esame condotto nel 1985 da parte dell'Istituto Gemmologico Italiano \u00e8 risultato che sulla corona sono posti sette zaffiri, sette granati e quattro ametiste, mentre i restanti quattro elementi sono in semplice vetro colorato.\nLa corona \u00e8 custodita nella cappella di Teodolinda del Duomo di Monza in un altare realizzato nel 1895 su disegno di Luca Beltrami. \u00c8 alto complessivamente sette metri; sul retro riporta l'iscrizione \u00ab\u00bb, mentre nel basamento \u00e8 scolpita la corona con il motto \u00ab\u00bb.\nStoria.\nL'origine e le prime alterazioni.\nIn assenza di documentazione, sono state formulate diverse ipotesi sull'origine della corona e sulla motivazione delle sue dimensioni ridotte, non adatte per la testa di un uomo adulto. Le teorie pi\u00f9 recenti tengono conto anche dei risultati ottenuti alla fine del XX secolo tramite datazione con il metodo del carbonio-14; alcuni elementi del manufatto sarebbero databili tra il 445 e il 565, mentre altri tra il 690 e il 975.\nLa decorazione della corona \u00e8 stata collegata all'elmo-diadema con cui \u00e8 raffigurato l'imperatore Costantino I in un medaglione del 315; le attuali piastre avrebbero potuto essere parte di un elmo-diadema similare ed essere state riutilizzate in seguito come corona a s\u00e9 stante. Non \u00e8 da escludere che la corona potesse trovarsi tra gli \"ornamenta palatii\" inviati a Costantinopoli da Odoacre e successivamente resi dall'imperatore bizantino Anastasio I Dicoro a Teodorico, come riferito negli Annales Valesiani. Si \u00e8 ipotizzato che il numero di piastre possa essere stato ridotto in tale occasione (da otto a sei), dato che gli imperatori bizantini erano soliti consegnare corone di dimensioni ridotte ai re barbari sottomessi.\nPer gli interventi pi\u00f9 tardi stabiliti dalla datazione al carbonio-14 si \u00e8 ipotizzato un intervento in epoca carolingia, soprattutto nel caso la corona fosse ancora completa. Le piastre sarebbero state utilizzate in un casco gemmato, forma riscontrata in successive raffigurazioni degli imperatori da Ottone I a Federico Barbarossa. Altra ipotesi \u00e8 che con tale intervento la corona fu ridotta alle dimensioni attuali per volere di Carlo Magno per essere utilizzata per la coronazione del figlio Pipino.\nAltra ipotesi formulata \u00e8 che la corona fosse in realt\u00e0 considerata una reliquia e che alla fine del X secolo fosse custodita nel ciborio della basilica di Sant'Ambrogio a Milano, passando solo in seguito al Duomo di Monza, forse per volere dell'arcivescovo Ariberto da Intimiano.\nLe incoronazioni.\nLa scarsa documentazione e le contraddittorie testimonianze rendono difficile stabilire l'effettivo numero di incoronazioni a re d'Italia con la Corona ferrea, anche perch\u00e9 i sovrani longobardi (come altri monarchi germanici) non erano intronizzati tramite la corona, ma vi erano altri simboli, quali la lancia e l'acclamazione del popolo in armi. Bartolomeo Zucchi nel 1609 ne enumer\u00f2 34 (senza alcuna testimonianza attendibile), partendo da Agilulfo. Negli anni trenta del Novecento si ritenevano certe solo cinque incoronazioni fino al XIII secolo:\nUna corona sostitutiva.\nNel XIII secolo non si ebbero incoronazioni. Nel 1273 il tesoro del Duomo di Monza fu consegnato agli Umiliati di Sant'Agata su richiesta del podest\u00e0 e del comune di Milano a garanzia di un mutuo contratto dal comune da parte dei Della Torre. Nel 1310 giunse a Milano Enrico VII; non trovandosi la Corona ferrea (ancora in mano dei Frati umiliati), per l'incoronazione fu necessario realizzare una nuova corona, che dai cronisti dell'epoca \u00e8 indicata come una corona in argento elaborata dall'orafo Lando da Siena in forma di alloro. Solo nel 1319 il tesoro monzese fu riscattato da Matteo I Visconti.\nSi ricomincia l'utilizzo.\nDopo il ritorno dei papi a Roma da Avignone, la corona fu utilizzata per altre incoronazioni di Imperatori come re d'Italia.\nIl 6 gennaio 1355 Carlo IV di Lussemburgo, ricevuto a Milano da Bernab\u00f2 e Galeazzo II Visconti, fu incoronato nella basilica di Sant'Ambrogio dall'arcivescovo Roberto Visconti. In questa occasione Innocenzo VI in un breve apostolico spiega il motivo per cui si chiami \"Corona Ferrea\": \"ut Caesar malleo fortitudinis, quam ferri duritia denotat, conterat cornua elata rebellium\".\nI successori di Carlo IV, Venceslao e Roberto, non si occuparono del regno d'Italia, mentre Sigismondo giunse a Milano, dove fu incoronato il 25 novembre 1431 dall'arcivescovo Bartolomeo Capra.\nLa corona come reliquia.\nNella \"Breve storia della corona ferrea\" del 1602, il gesuita monzese Bartolomeo Zucchi, sulla scorta del cardinal Baronio che citava il De obitu Theodosii di S.Ambrogio (395), afferm\u00f2 che la cerchiatura interna della corona proveniva dal ferro del chiodo della passione di Cristo, e la corona ferrea, considerata una reliquia, inizi\u00f2 ad essere venerata e portata in processione per le vie della citt\u00e0 di Monza. Ci\u00f2 fu tema di un acceso dibattito tra dotti e di un processo ecclesiastico che si concluse nel 1717 col decreto di Clemente IX che permetteva il culto di una reliquia se valido e positivo per la piet\u00e0 popolare anche in mancanza della certezza di un riferimento storico.\nUna possibile alterazione settecentesca.\nNel 1717 fu realizzato un disegno della corona (sia la parte esterna sia quella interna) che presenta alcune differenze rispetto all'aspetto attuale. Al centro dell'immagine \u00e8 presente una striscia verticale in pi\u00f9 con tre pietre; i colori utilizzati inoltre suggeriscono la presenza di pietre diverse. Nel disegno della lamina interna la posizione dei chiodi per fissare le piastre \u00e8 diversa.\nCi\u00f2 ha portato a sospettare una modifica della corona nel corso del Settecento, ma non \u00e8 da escludere che si tratti solo di errori o di imprecisioni nella riproduzione dell'aspetto del cimelio, dato che la diversa posizione dei chiodi avrebbe comportato la sostituzione della lamina d'argento.\nInsegna del regno d'Italia napoleonico.\nNel 1804 Napoleone Bonaparte fu nominato imperatore dei francesi e incoronato a Parigi da papa Pio VII; il 17 marzo 1805 con apposito \"Statuto costituzionale\" stabil\u00ec per s\u00e9 il titolo di re d'Italia, trasformando la Repubblica Italiana in Regno d'Italia. Al centro del nuovo stemma reale venne inserito uno scudo pi\u00f9 piccolo con corona a sei punte che doveva simboleggiare la Corona ferrea.\nL'incoronazione, inizialmente prevista per il giorno 23 maggio, si tenne il 26 maggio nel Duomo di Milano; la corona fu trasferita da Monza il giorno 22 dello stesso mese. Come preventivamente stabilito, Napoleone si pose da solo la corona sul capo, aggiungendo la celeberrima frase \u00abDio me l'ha data, guai a chi la tocca\u00bb.\nApparentemente l'interesse di Napoleone per la corona non si limit\u00f2 all'incoronazione, ma pianific\u00f2 di sottrarla al Duomo di Monza.\nInsegna del regno Lombardo-Veneto.\nDopo la caduta di Napoleone e la Restaurazione, venne creato il Regno Lombardo-Veneto dipendente dall'impero austriaco; la Corona ferrea ne divenne insegna reale. L'unica incoronazione fu quella di Ferdinando I d'Austria, che, diventato Imperatore alla morte del padre nel 1835, si mise in viaggio con la consorte ad agosto del 1838 e al passo dello Stelvio fu accolto dagli arciduchi Ranieri e Giovanni, dal maresciallo Radetzky e dal governatore Hartig; giunsero a Milano il 1\u00ba settembre.\nIl 4 settembre la corona fu trasferita da Monza a Milano per la cerimonia da tenersi il giorno 6.\nNel giugno del 1848, dopo le Cinque giornate di Milano, Vincenzo Gioberti invit\u00f2 papa Pio IX a raggiungere Milano per incoronare Carlo Alberto di Savoia come nuovo re d'Italia. Dopo l'Armistizio di Salasco del 9 agosto le truppe piemontesi si ritirarono dal Lombardo-Veneto; alla fine dell'anno Ferdinando I abdic\u00f2 e sal\u00ec al trono Francesco Giuseppe, che non fu per\u00f2 incoronato con la corona ferrea. Il 15 marzo 1849, alla vigilia della ripresa delle ostilit\u00e0, per decreto di Radetzky la corona e altri oggetti custoditi presso il Duomo furono requisiti per evitare che potessero cadere in mano al nemico e furono portati a Mantova; furono restituiti il 18 agosto successivo.\nIl 22 aprile 1859, poco prima dell'inizio della Seconda guerra d'indipendenza, per decreto dell'arciduca Massimiliano la corona e la tazza di Teodolinda furono trasferite a Vienna insieme al manto e alla spada usati per l'incoronazione di Ferdinando I.\nIl ritorno a Monza.\nDopo l'annessione del Veneto il 12 ottobre 1866 alla ratifica della pace l'imperatore rinunci\u00f2 al titolo di re del Lombardo-Veneto e cedette a Vittorio Emanuele II di Savoia le relative insegne. La corona fu consegnata dal generale Alessandro di Mensdorff al generale Luigi Federico Menabrea. La consegna al re avvenne a Torino il 4 novembre in concomitanza con la consegna dei risultati del plebiscito delle province venete.\nLa corona fu provvisoriamente sistemata nella sala d'armi a Torino. Il 5 dicembre una delegazione guidata dal generale Solaroli trasfer\u00ec la corona alla Villa Reale di Monza; il giorno successivo si svolse la consegna ufficiale al Duomo di Monza. In seguito la corona non fu utilizzata per incoronazioni, anche in considerazione dei dissidi con il Papato; fu per\u00f2 esposta ai funerali dei primi due re d'Italia (Vittorio Emanuele II nel 1878 e Umberto I nel 1900) e riprodotta sulle loro tombe al Pantheon.\nCon regio decreto del 27 novembre 1890 la \u00abCorona di ferro\u00bb fu inclusa nello stemma del Regno d'Italia.\nAnche durante le guerre mondiali del XX secolo si prefer\u00ec mettere al sicuro il cimelio: dopo la disfatta di Caporetto, nel gennaio 1918 fu trasportato a Roma e restituito nel marzo 1919; durante la Seconda guerra mondiale il cardinale Schuster, arcivescovo di Milano, lo fece trasportare in Vaticano, dove rimase fino al termine del conflitto.\nGli ultimi due re d'Italia, Vittorio Emanuele III e Umberto II, non vollero alcuna cerimonia di incoronazione."}
{"id": "364139", "revid": "1745361", "url": "https://it.wikipedia.org/wiki?curid=364139", "title": "Regno di Lindsey", "text": "Lindsey o Linnuis fu un regno anglosassone, localizzato sul Mare del Nord, fra l'Humber e il Wash. Si pensa che la capitale fosse Lincoln, sebbene il toponimo indicherebbe che l'insediamento anglo si svilupp\u00f2 dalla costa dell'Humber.\nIl suo nome significa \"isola di Lincoln\", che deriva dal fatto che era circondato dall'acqua, con Lincoln verso l'angolo sud-occidentale. All'epoca dell'invasione anglosassone della Britannia, iniziato attorno al 450, il regno di Lindsey era uno dei regni anglosassoni. Sebbene abbia avuto propri re, entr\u00f2 presto in una sfera d'influenza esterna: di Deira, di Northumbria e, in seguito, soprattutto di Mercia.\nL'apogeo del regno sembra essere stato prima del periodo storico. Infatti, sin dalla prima menzione storica, compare sotto il controllo politico, a fasi alterne, di Northumbria e di Mercia. \u00c8 possibile che la battuta d'arresto si sia avuta intorno al 500, a seguito dell'opposizione del leader britannico Art\u00f9 (fonte \"Historia Brittonum\"). Comunque, ogni traccia d'indipendenza era sparita prima dell'attacco vichingo nel tardo IX secolo. La stessa sorte capit\u00f2 alla locale diocesi di Lindsey.\nIl suo territorio divenne poi la contea di Lincolnshire, la cui parte settentrionale \u00e8 chiamata Lindsey.\nLe genealogie create negli ultimi anni del regno di Offa di Mercia forniscono i nomi dei sovrani di Lindsey. I nomi pi\u00f9 antichi si riferiscono all'Anglia o a divinit\u00e0, come Woden (che richiama il dio germanico Wothan, cio\u00e8 l'Odino vichingo).\nSolo Aldfri\u00f0 (o Ealdfrith) pu\u00f2 essere datato con certezza sulla base di un documento anglosassone: tra il 787 e il 796. Se Winta giunse nel Lindsey nel 487, ci\u00f2 significa che questi sovrani regnarono circa 30 anni ciascuno. Sebbene ci\u00f2 non sia idealmente impossibile, tuttavia sembra un tempo troppo lungo in un periodo che, di certo, non era pacifico. "}
{"id": "364143", "revid": "287204", "url": "https://it.wikipedia.org/wiki?curid=364143", "title": "Alfred Moisiu", "text": "\u00c8 stato il 4\u00ba presidente della Repubblica d'Albania, eletto il 24 luglio 2002. Nel 2007 gli \u00e8 successo Bamir Topi. Attualmente \u00e8 professore nell'Accademia politica del Partito socialista d'Albania. Il 10 giugno 2007 ha accolto in veste ufficiale per la prima volta nella storia dei due paesi il Presidente degli USA in carica George W. Bush.\nBiografia.\nSeconda guerra mondiale e dopo guerra.\nDurante il periodo 1943-1945, ha combattuto nella guerra di liberazione di Albania contro l'occupazione tedesca. Nel 1946 fu inviato in Unione Sovietica come studente. Nel 1948 si \u00e8 laureato alla Scuola militare di tecnologia di San Pietroburgo (ex Leningrado). A Tirana \u00e8 stato comandante di plotone presso la Scuola degli ufficiali uniti (1948-1949) e come insegnante presso l'Accademia militare (1949-1951).\nCarriera militare.\nDal 1952 al 1958 ha frequentato l'Accademia di tecnologia militare a Mosca, dove si laurea con una medaglia d'oro (una distinzione per l'eccellenza nei suoi studi).\nTornato in Albania, Moisiu continua la sua carriera militare nel Dipartimento degli Ingegneri del Ministero della Difesa. Dal 1967 al 1968, si \u00e8 occupato dei corsi di alto livello dello staff generale all'Accademia di Difesa di Tirana. Allo stesso tempo, comand\u00f2 una brigata di ponti a Kavaj\u00eb (1966-1971). Nel 1971, \u00e8 diventato il capo dell'ufficio di Tecnologia e Fortificazioni del Ministero della Difesa (sotto Enver Hoxha migliaia di \"bunker\" sono stati costruiti per la difesa contro gli stati ostili).\nNel 1979, Moisiu ha conseguito un dottorato in scienze militari. Dal 1981 \u00e8 \"Vice Ministro della Difesa\". Sotto i ministri Beqir Balluku, Mehmet Shehu e Kadri Hasbiu egli esercita quella posizione fino all'ottobre 1982 (il Primo ministro Shehu \u00e8 morto 17 dicembre 1981). Probabilmente in connessione con il conflitto tra Shehu e Enver Hoxha, Moisiu \u00e8 stato inviato a Burrel, dove ha servito come comandante di una societ\u00e0 di ingegneria dal 1982 al 1984. Moisiu ha lasciato il servizio attivo nel suo complesso.\nAttivit\u00e0 politica.\nDopo la caduta del blocco sovietico: ministro della difesa.\nTorn\u00f2 alla vita pubblica nel dicembre 1991, quando fu nominato ministro della Difesa nel governo di Vilson Ahmeti, che precede il primo parlamento democraticamente eletto nell'Albania postcomunista. Mantenne questa posizione fino all'aprile 1992, quando fu formato il primo governo del partito democratico guidato da Aleksand\u00ebr Meksi.\nIl nuovo esecutivo invita Moisiu a lavorare come consulente presso il Ministero della Difesa. Nel 1994, Safet Zhulali lo nomin\u00f2 Ministro responsabile per lo sviluppo della politica di difesa dell'Albania. Moisiu consiglia di concentrarsi sulla ricostruzione delle forze armate scarse e sui preparativi necessari per la NATO. Nel 1994, ha fuso l'Associazione albanese del Nord Atlantico ed \u00e8 stato eletto presidente. Il 24 gennaio 1995, il segno di un trattato individuale di associazione vincolava l'Albania all'Associazione NATO per un progetto di pace. Nel 1995, Moisiu si \u00e8 occupato dei corsi VIP presso l'Universit\u00e0 della NATO a Roma.\nQuando il Partito Socialista Albanese sal\u00ec al potere nel 1997, Moisiu perse la sua posizione nel ministero. Negli anni seguenti partecip\u00f2 ad attivit\u00e0 extra-governative, organizz\u00f2 conferenze internazionali e discusse questioni di sicurezza e difesa nell'Europa sud-orientale, come il controllo delle armi e la raccolta delle armi delle persone civili.\nPresidente della Repubblica.\nNel 2002, sotto la pressione dell'organizzazione internazionale, Moisiu \u00e8 diventato il candidato consensuale di tutti i principali partiti politici per la presidenza della Repubblica di Albania dopo la fine del mandato di Rexhep Meidani. Moisiu \u00e8 scelto per questo incarico come ricercatore politicamente neutrale, come un effettivo riconciliatore (una qualit\u00e0 molto apprezzata in Albania che tende a litigi interni) e per un orientamento occidentale e NATO.\nI media albanesi hanno sottolineato lo straordinario spirito di collaborazione tra i partiti socialisti e democratici: Moisiu \u00e8 stato un candidato approvato da Sali Berisha e Fatos Nano.\nMoisiu \u00e8 eletto dal parlamento con 97 voti favorevoli, 19 contrari, 14 astenuti come Presidente della Repubblica per cinque anni.\nDopo la riforma costituzionale del novembre 1998, la politica \u00e8 principalmente un compito del governo. Moisiu ha promesso di contribuire a rafforzare la democrazia parlamentare, stabilizzare la magistratura e l'integrazione dell'Albania nelle strutture euro-atlantiche.\nIl giorno dopo il debutto della Presidenza di Moisiu, il Primo ministro socialista Pandeli Majko si \u00e8 dimesso, e il presidente nomina Fatos Nano, il leader del Partito socialista, come nuovo primo ministro.\nPi\u00f9 tardi, Moisiu \u00e8 divenuto un forte critico di Nano per l'eccessiva concentrazione del potere e il lento ritmo delle riforme."}
{"id": "364167", "revid": "29727", "url": "https://it.wikipedia.org/wiki?curid=364167", "title": "Iride (zoologia)", "text": ""}
{"id": "364178", "revid": "33689", "url": "https://it.wikipedia.org/wiki?curid=364178", "title": "Eutanasia infantile", "text": "L'eutanasia infantile \u00e8 una forma di eutanasia che viene applicata ai bambini gravemente malati o affetti da gravi difetti alla nascita. Nel 2005, i Paesi Bassi sono diventati il \u200b\u200bprimo paese a consentire l'eutanasia infantile nel caso di prognosi infausta e dolore intrattabile. Nove anni dopo, il Belgio ha modificato la sua legge sull'eutanasia del 2002 per estenderne l'applicazione anche ai minori. Come per l'eutanasia in et\u00e0 adulta, anche per quella infantile esiste un dibattito etico sulle questioni morali, filosofiche e religiose.\nDocumento parlamentare dei Paesi Bassi.\nCl\u00e9mence Ross-van Dorp, segretario di Stato per la Salute, il Welfare e lo Sport, e Piet Hein Donner, ministro della Giustizia, hanno presentato l'11 novembre 2005 quella che ad oggi risulta essere l'unica proposta scritta e formalizzata presentata ufficialmente da rappresentanti di un governo ad un parlamento.\nTale proposta distingue e analizza, dal punto di vista legale, due possibili aree di intervento: la prima riguardante neonati e la seconda feti ad un avanzato stadio di sviluppo. In tale documento si precisa che, nonostante alcuni casi possano costituire un crimine in base alla legge dei Paesi Bassi, una eventuale azione legale \u00e8 a discrezione del magistrato.\nAltro elemento significativo riguarda la differenziazione tra modalit\u00e0 e motivazioni riguardanti l'eutanasia infantile, cio\u00e8 il documento precisa che \u00e8 a discrezione del medico decidere in quali casi sia applicabile l'eutanasia, indicando come criterio che la sofferenza debba essere o possa prefigurarsi \"insopportabile\". Invece il documento delinea chiaramente le categorie legali e le relative procedure decisionali relative ai vari casi, ed i criteri in base ai quali il magistrato debba giudicare se in uno specifico caso \"gi\u00e0 verificatosi\" (si esclude un giudizio preventivo del magistrato) le \"modalit\u00e0\" di messa in pratica dell'intervento siano state rispettate.\nIl documento basa le sue proposte su vari consigli, decisioni, richieste pervenute allo Stato dei Paesi Bassi, tra i quali il pi\u00f9 noto \u00e8 il \"Protocollo di Groningen\", gi\u00e0 approvato dall'Associazione dei Pediatri dei Paesi Bassi, nel giugno 2005, come indicatore delle linee guida nazionali (il documento ricorda che il protocollo non ha alcun valore legale, e che quindi il magistrato potrebbe, a sua discrezione, ignorarlo).\nTerminazione della vita di neonati.\nIl documento stabilisce che l'eutanasia infantile possa riguardare:\n\"Bambini che possono essere nati con pochissime prospettive di sopravvivenza o di ragionevole salute nel prosieguo della vita\".\nIn particolare si distinguono due casi:\nLa decisione del medico \u00e8 cos\u00ec presa: \"compila una prognosi complessiva dell'attuale e del futuro stato di salute, prendendo in considerazione la relazione tra i fattori come il grado atteso di sofferenza, l'aspettativa di vita, il grado di degradamento [delle condizioni di vita] legato al trattamento, la capacit\u00e0 attesa di comunicare e di essere auto-sufficiente, e la dipendenza dal settore medico-assistenziale\".\nAnche in questo caso se la situazione \u00e8 grave \u00ab\u00e8 normale procedura medica non iniziare il trattamento o terminarlo\u00bb, e il decesso \u00e8 considerato morte naturale.\nLa proposta stabilisce che il caso venga legalmente registrato come eutanasia soltanto nei casi in cui la morte \u00e8 intenzionalmente abbreviata a causa della \"grave natura della sua sofferenza\".\nAl di l\u00e0 delle procedure decisionali specificate il documento stabilisce che \"solamente l'attuale grado di sofferenza pu\u00f2 servire come base per la decisione di terminare la vita\".\nInterruzione di gravidanze in stato avanzato.\nUn altro possibile ambito di applicazione dell'eutanasia riguarda le gravidanze in stato avanzato, cio\u00e8 dopo le 24 settimane, in particolare di quelle per le quali \"un serio disordine fetale \u00e8 stato diagnosticato e che risulterebbe nella morte del feto\".\nAnche per questa possibilit\u00e0 vengono distinte due categorie.\nLa prima categoria riguarda i casi nei quali non si poteva ragionevolmente ritenere che il bambino non nato sarebbe potuto sopravvivere al di fuori del corpo della madre. Il disordine \u00e8 intrattabile ed \u00e8 quasi certo che muoia durante il parto o immediatamente dopo la nascita. Per questi casi il magistrato non \u00e8 tenuto a decidere se agire o meno, bench\u00e9 debba essere informato del fatto.\nLe modalit\u00e0 di attuazione dell'eutanasia sono specificati, per questi casi, dal novembre 2003 ad opera della Associazione degli Ostetrici e dei Ginecologi dei Paesi Bassi.\nLa seconda categoria comprende anomalie che portano a \"seri ed incurabili disordini funzionali\", ma esistono possibilit\u00e0 di sopravvivenza. Inoltre si specifica che il trattamento medico risulterebbe comunque in sofferenze per tutte la vita o potrebbe essere dannoso e la sua assenza porterebbe alla morte.\nSi ricorda che bench\u00e9 questi interventi costituirebbero \"un crimine secondo la legge\" \"invocare la necessit\u00e0 (inevitabilit\u00e0) come base per l'immunit\u00e0 pu\u00f2 in alcuni casi risultare in successo\", a patto che \"l'opinione medica prevalente [...] ritiene che l'intervento medico dopo la nascita sarebbe stato senza senso\".\nProcedure di valutazione legale.\nDal punto di vista legale si stabilisce che soltanto i casi appartenenti alle seconde categorie rimangano \"crimini\", bench\u00e9 la decisione di perseguire legalmente un medico sia a \"totale discrezione\" della magistratura, che usufruisce del parere non vincolante di un consiglio di medici nello specifico campo di specializzazione; inoltre viene specificato che \u00abnon tutti i fallimenti nel soddisfare i criteri legati alla dovuta cura porteranno ad azione legale\u00bb.\nCriteri della dovuta cura.\nI criteri variano a seconda che si tratti di gravidanze in stato avanzato o di neonati. \u00c8 da notare che i criteri servono principalmente al magistrato per giudicare se la morte che riguarda i casi della seconda categoria \"sia stata legale\", non al medico per decidere in quali casi praticare l'eutanasia. In altre parole sono criteri che indicano il \"come\" non il \"perch\u00e9\" debba essere attuata tale condotta.\nLegge Belga.\nLa legge approvata dal parlamento e firmata dal re il 2 marzo 2014, prevede che un bambino, di qualunque et\u00e0, in preda a sofferenze intense (escluse quelle psicologiche), impossibili da alleviare e colpito da malattia incurabile, possa chiedere che si ponga fine alle sue sofferenze, facendolo morire mediante un'iniezione letale. In ogni caso dovr\u00e0 possedere la capacit\u00e0 di intendere e di volere, e quindi dovr\u00e0 essere giudicato in grado di compiere tale scelta, davanti a uno psicologo e a uno psichiatra, e dovr\u00e0 avere il consenso scritto di entrambi i genitori o di chi ne fa le veci. Un pediatra ha espresso in questi termini la domanda che il paziente, anche se bambino, dovrebbe rivolgere: \"Non lasciatemi morire in modo terribile. Lasciatemi andare quando sono ancora un essere umano con una propria dignit\u00e0\".\nPer cercare di diminuire le polemiche, i sostenitori della legge hanno chiarito che nessun medico sar\u00e0 obbligato ad applicare la legge, che saranno garantite le cure palliative, e che la richiesta di eutanasia da parte di un minore sar\u00e0 esaminata dall'\u00e9quipe medica che ha in cura il paziente."}
{"id": "364204", "revid": "110783199", "url": "https://it.wikipedia.org/wiki?curid=364204", "title": "Riserva naturale Boschetto della Cascina Campagna", "text": "La riserva naturale Boschetto della Cascina Campagna \u00e8 un'area naturale protetta ubicata nella provincia di Bergamo istituita nel 1991.\nTerritorio.\nIl parco occupa 1,5 ettari e si trova nel punto di transizione tra l'alta pianura asciutta e la bassa pianura irrigua. I terreni del parco sono agricoli e solcati da una complessa rete di canali che nascono da 10 fontanili. Sono, infatti, i fontanili a rappresentare gli elementi pi\u00f9 importanti del parco sia per il loro forte valore storico-culturale, sia per la vegetazione che li circonda.\nIl territorio del parco pu\u00f2 essere suddiviso in tre zone: l'area di riserva, l'area agricola di rispetto e l'area agricola di tutela.\nDal punto di vista strettamente geologico questo territorio \u00e8 formato dai detriti portati a valle dal fiume Serio. I suoli sono di due tipi: alfisuoli e inceptisuoli."}
{"id": "364205", "revid": "1543377", "url": "https://it.wikipedia.org/wiki?curid=364205", "title": "Rexhep Meidani", "text": "Professore e dottore della Fisica dello stato solido.\n\u00c8 stato il 3\u00ba Presidente dell'Albania dal 24 luglio 1997 al 24 luglio 2002.\nEducazione.\nLaureato presso l'Universit\u00e0 di Tirana nel 1966, alla Facolt\u00e0 di Scienze Naturali (FNS), e presso il Dipartimento di Fisica, ha completato con successo gli studi post-laurea presso l'Universit\u00e0 di Caen (Francia) nel 1974. Nel campo professionale Meidani ha lavorato come docente, come capo dipartimento e poi come decano della FNS (1966-1996). Durante questo periodo Meidani ha pubblicato un gran numero di studi, libri e articoli in patria e all'estero. Meidani detiene il titolo scientifico \"Professore, Dottore\".\nCarriera politica.\nPrimi passi.\nLa carriera politica di Rexhep Meidani \u00e8 iniziata negli anni 1990. \u00c8 stato presidente della CEC nelle prime elezioni multipartitiche del 1991 e membro del Consiglio presidenziale (1991). Durante il 1992-1996 \u00e8 stato impegnato nella societ\u00e0 civile come presidente del consiglio del Centro albanese per i diritti umani (1994-1996). Nel 1996 \u00e8 entrato a far parte del Partito Socialista come suo segretario generale nel 1996-1997.\nDeputato e Presidente della Repubblica.\nNelle prime elezioni parlamentari del giugno 1997, Meidani \u00e8 stato eletto deputato nel Parlamento albanese. Dopo le elezioni, vinte dalla coalizione di sinistra guidata dal Partito Socialista, il 24 luglio 1997, con la proposta del PS, il parlamento albanese scelse Rexhep Meidani come Presidente della Repubblica, che eserciter\u00e0 tale carica fino al 24 luglio 2002. Verr\u00e0 sostituito dal suo successore Alfred Moisiu."}
{"id": "364210", "revid": "330634", "url": "https://it.wikipedia.org/wiki?curid=364210", "title": "Formaggella di Scalve", "text": "La Formaggella di Scalve \u00e8 un tipico formaggio lombardo. Presenta forti analogie con le formaggelle prodotte in Val Brembana, Val di Scalve, Val Sabbia, Val Seriana, Val Trompia, Val Camonica, Val di Menconico, Val di Tremosine, tanto da essere inserite nell'elenco ministeriale come un unico prodotto, sebbene siano descritte da disciplinari diversi.\nCaratteristiche del formaggio.\nIl peso medio di una forma di questo formaggio \u00e8 di circa 2 chili; all'esterno si presenta morbido con una colorazione bianco-grigia; internamente \u00e8 morbido e la densit\u00e0 della pasta varia a seconda del periodo di maturazione. Al gusto appare leggermente acido ma comunque piacevole (le formagelle pi\u00f9 acide sono quelle prodotte in estate quando il foraggio fresco di montagna \u00e8 ricco di acidi grassi). \u00c8 un formaggio a pasta semicruda.\nMetodo di conservazione.\nDeve essere conservato in ambienti molto umidi per impedire al formaggio di ridursi troppo a causa dell'evaporazione.\nRiconoscimenti.\nLa formagella della Val di Scalve \u00e8 arrivata seconda alle olimpiadi del formaggio in Germania nel 2007."}
{"id": "364263", "revid": "78273", "url": "https://it.wikipedia.org/wiki?curid=364263", "title": "Fucile d'assalto M16", "text": ""}
{"id": "364267", "revid": "2096950", "url": "https://it.wikipedia.org/wiki?curid=364267", "title": "Enzo Ghigo", "text": "\u00c8 stato deputato alla Camera dal 1994 al 1995 e senatore della Repubblica dal 2006 al 2013.\nBiografia.\nDirigente del gruppo Publitalia-Fininvest, il cui proprietario era Silvio Berlusconi, nel dicembre del 1993 entr\u00f2 in politica, spinto da Marcello Dell'Utri, facendosi promotore del movimento Forza Italia in Piemonte. Eletto deputato tra le file degli azzurri nel 1994, in seguito alle elezioni regionali del 1995 divenne presidente della regione Piemonte, venendo confermato alle successive regionali del 2000. Alle regionali del 2005 fu sconfitto dalla candidata de L'Unione Mercedes Bresso, esponente dei Democratici di Sinistra; ricopr\u00ec tuttavia l'incarico di consigliere regionale, divenendo capogruppo di Forza Italia.\nIn vista delle elezioni politiche del 2006, rifiuta l'offerta di candidarsi a sindaco di Torino; viene invece eletto senatore per Forza Italia in Piemonte, durante la legislatura \u00e8 stato membro della Commissione Igiene e Sanit\u00e0.\nGrande appassionato di ciclismo, nell'aprile 2015 \u00e8 stato eletto presidente della Lega del Ciclismo Professionistico, organismo dipendente dalla Federazione Ciclistica Italiana, succedendo nell'incarico all'ex ministro dell'Interno democristiano Vincenzo Scotti.\nDa novembre 2019 \u00e8 presidente del Museo nazionale del cinema di Torino."}
{"id": "364273", "revid": "1305772", "url": "https://it.wikipedia.org/wiki?curid=364273", "title": "Bruno Lepre", "text": "Biografia.\nNato in una famiglia povera e cresciuto dal padre nei valori dell'antifascismo, durante la seconda guerra mondiale fu membro del CLN della Carnia. Nel 1968 fece parte dell'assemblea del consorzio che port\u00f2 alla formazione dell'Universit\u00e0 degli studi di Udine.\nDi professione notaio e membro del Partito Socialista Italiano di corrente demartiniana, fu deputato anche nella V legislatura eletto nel collegio di Udine e senatore della Repubblica nella VI, VII e VIII legislatura eletto nel collegio di Tolmezzo. In quegli anni fu anche membro di molteplici commissioni. \nNel 1978 ottenne tre voti al 14\u00ba scrutinio dell'elezione che port\u00f2 Sandro Pertini alla presidenza della repubblica.\nFece parte del IV e del V governo Rumor come sottosegretario del Ministero dell'Interno dal 7 luglio 1973 al 23 novembre 1974.\nBruno Lepre \u00e8 stato un attivo sostenitore dell'autonomia della sua terra natale, la Carnia, auspicando la nascita di un'entit\u00e0 territoriale sul modello delle province autonome di Aosta e di Trento."}
{"id": "364274", "revid": "1529788", "url": "https://it.wikipedia.org/wiki?curid=364274", "title": "Fiorella Ghilardotti", "text": "Biografia.\nLaureata in economia e commercio, svolse per anni la professione di insegnante per poi entrare nella CISL nel 1975.\nSegretaria confederale a Milano di tale sindacato, nel 1990 venne eletta consigliere regionale come indipendente con il Partito Comunista Italiano e poco dopo ader\u00ec al Partito Democratico della Sinistra. Dal 12 dicembre 1992 al 3 giugno 1994 fu presidente della regione Lombardia, che attraversava in quel momento un delicato periodo politico nell'ambito dell'inchiesta di Tangentopoli, guidando un esecutivo di minoranza di sinistra con l'appoggio esterno di socialisti, democristiani e radicali. La sua esperienza governativa si chiuse a causa della nascita del movimento di Forza Italia, a cui aderirono due assessori della sua giunta e che sconfisse pesantemente le forze progressiste nei risultati locali delle elezioni nazionali del 1994.\nNel giugno del 1994 venne eletta parlamentare europea, incarico che conferm\u00f2 anche nel 1999. Nel 2004, al termine della sua seconda esperienza a Strasburgo, entr\u00f2 nel comitato regionale dei Democratici di Sinistra: poco prima di morire a causa di una malattia che la affliggeva da tempo, le fu chiesto di candidarsi a sindaco di Cremona, ma la Ghilardotti rifiut\u00f2 l'offerta. \u00c8 morta il 13 settembre 2005 all'et\u00e0 di 59 anni per un tumore al fegato\nRiconoscimenti.\nSono state intitolate a Fiorella Ghilardotti il Circolo del Partito Democratico di Cassina de' Pecchi (12 dicembre 2009.), il circolo del Partito Democratico di Milano-Porta Venezia e il Circolo del Partito Democratico di Nerviano."}
{"id": "364275", "revid": "88740", "url": "https://it.wikipedia.org/wiki?curid=364275", "title": "Felicit\u00e0\u00ae", "text": "Felicit\u00e0\u00ae (titolo originale \"Happiness\u2122\") \u00e8 un romanzo dello scrittore canadese Will Ferguson, pubblicato per la prima volta nel 2002. La prima edizione italiana, del gennaio 2003, fu a cura della Feltrinelli.\nL'idea alla base del libro \u00e8 che se qualcuno scrivesse un libro di autoaiuto davvero efficace, il mondo entrerebbe in crisi.\nTrama.\nProtagonista del libro \u00e8 Edwin de Valu, editor della Panderic Inc., una casa editrice americana di modeste dimensioni. Un giorno estrae dalla \"pigna purulenta\" (cumulo di manoscritti che desiderano una pubblicazione) un libro, un manuale di autoaiuto particolarmente grande; cestina immediatamente la proposta, ma in seguito \u00e8 costretto dal capo, in cerca di un bestseller, a pubblicarlo. Il libro, dal titolo \"Quello che ho imparato sulla montagna\", ottiene un successo immediato ed \u00e8 cos\u00ec ben scritto da riuscire lentamente a liberare le persone da tutte le insoddisfazioni. In uno scenario quasi apocalittico, iniziano a crollare i settori economici basati sulle insoddisfazioni dell'umanit\u00e0, come l'industria del tabacco o quella della moda. Tutta l'economia americana si sgretola mentre coloro che leggono il libro entrano in uno stato di felicit\u00e0 perpetua. L'incarico di salvare l'umanit\u00e0, e, pi\u00f9 in particolare, quello di salvare la collega May, spetta proprio a Edwin."}
{"id": "364277", "revid": "547992", "url": "https://it.wikipedia.org/wiki?curid=364277", "title": "Sergio Cavina", "text": "Biografia.\nGiovane studente aderisce al PCI nel 1945 svolgendo attivit\u00e0 nel movimento studentesco e ricoprendo l'incarico di segretario provinciale della FGCI fino al 1951. Si laurea in giurisprudenza e diventa dirigente funzionario della Federazione del PCI di Ravenna svolgendo incarichi in attivit\u00e0 del settore culturale e stampa. Dal 1959 al 1965 \u00e8 segretario della Federazione PCI di Ravenna.\nDal 1956 al 1970 \u00e8 consigliere del Comune di Ravenna. Sposato con Nadia, ha avuto tre figli Olga, Laura e Andrea. Dal 1970 la famiglia si trasfer\u00ec a Bologna dove tuttora risiede e in particolare la moglie Nadia si \u00e8 impegnata nel settore socioculturale prima come responsabile della Commissione scuola del Quartiere Savena e successivamente dirigendo l'Universit\u00e0 per l'educazione permanente degli adulti \u201cPrimo Levi\u201d.\nDal 1965 al 1976 ricopre l'incarico di segretario regionale del Partito comunista dell'Emilia-Romagna ed \u00e8 membro del Comitato centrale e della Direzione Nazionale del Partito. Nel 1970 viene eletto consigliere regionale e rieletto poi nel 1975, ricopre inoltre l'incarico di membro della Commissione per l'elaborazione dello Statuto della Regione. Il 21 maggio 1976 viene eletto Presidente della Giunta regionale, incarico che riveste fino all'improvvisa e prematura morte avvenuta a causa di un malore il 22 dicembre 1977 occorsogli all'et\u00e0 di 48 anni mentre stava uscendo dalla sala del Consiglio regionale."}
{"id": "364280", "revid": "339392", "url": "https://it.wikipedia.org/wiki?curid=364280", "title": "Aeroporto Charles De Gaulle", "text": ""}
{"id": "364281", "revid": "29727", "url": "https://it.wikipedia.org/wiki?curid=364281", "title": "Pesce combattente", "text": ""}
{"id": "364283", "revid": "770685", "url": "https://it.wikipedia.org/wiki?curid=364283", "title": "Partito di Centro (Svezia)", "text": "Il Partito di Centro (in svedese Centerpartiet, abbreviato semplicemente con C) \u00e8 un partito politico svedese.\nIl Centerpartiet \u00e8 un partito social-liberale e centrista di ispirazione \"eco-umanista\" fondato nel 1913 dalla scissione della sinistra agraria dei Partito Popolare Liberale. Si tratta dunque di un partito della tradizione dei partiti \"agrari-centristi\" della Scandinavia.\nIl partito venne fondato con il nome di \"Bondef\u00f6rbundet\" (Lega degli agricoltori), ruralista. Il partito nacque infatti come difensore delle istanze del mondo rurale ed agricolo. Il nome \u00e8 stato cambiato in \"Centerpartiet\" nel 1957. La \"Lega degli agricoltori\" \u00e8 stata la pi\u00f9 fedele alleata del Partito Socialdemocratico, con il quale era stato al governo tra il 1936 ed il 1945 e tra il 1951 ed il 1957, contribuendo alla creazione delle politiche di welfare.\nDal 1957, per\u00f2, il partito, mutando nome in \"Centerpartiet\", scelse l'alleanza con i partiti \"borghesi\" e \"non-socialisti\". Il partito \u00e8 stato cos\u00ec di nuovo al governo dal 1976 al 1982 e dal 1991 al 1994. Nel 1976, Thorbj\u00f6rn F\u00e4lldin, capo del partito, fu eletto primo ministro.\nAderisce all'ALDE e i suoi europarlamentari sono iscritti all'omonimo gruppo.\nAlle politiche del 2006 il Cp si present\u00f2 con una coalizione moderata, l\"'Alleanza per la Svezia\" (Partito Moderato, Partito Popolare Liberale, Democratici Cristiani), in alternativa al Partito Socialdemocratico. Il risultato elettorale sorrise ai centristi, che passarono dal 6,2% al 7,9%, da 22 a 29 seggi. In questo modo il partito divenne il terzo del panorama politico, dopo socialdemocratici e moderati, superando gli alleati liberali, che scesero dal 13,3% al 7,5%. I centristi entrarono a far parte del governo guidato dal moderato Fredrik Reinfeldt. Alle elezioni del 2010 i centristi scesero sotto il 7% (6,6%), ottenendo 23 seggi e venendo superati anche dai Liberali popolari e dai Verdi, oltre che da Moderati e Socialdemocratici. L'Alleanza per la Svezia ottenne 173 seggi su 349 e il governo Reinfeldt rimase in carica grazie all'astensione della destra radicale dei Democratici Svedesi."}
{"id": "364287", "revid": "76963", "url": "https://it.wikipedia.org/wiki?curid=364287", "title": "Will Ferguson", "text": "Ha studiato sceneggiatura e produzione cinematografica alla York University in Toronto. \u00c8 famoso per le sue osservazioni umoristiche sulla storia e sulla cultura canadese.\nDopo l'universit\u00e0 \u00e8 entrato a far parte del Japan Exchange Teachers Program (JET) e ha trascorso cinque anni in Asia, viaggiando attraverso Cina, Corea, Indonesia e Malesia.\nHa scritto prevalentemente guide turistiche; il suo primo romanzo \u00e8 \"Happiness\u2122\", \"Felicit\u00e0\u00ae\".\nNel suo libro \"Autostop con Buddha\", lo scrittore afferma di essere un lontano discendente del noto esploratore David Livingstone."}
{"id": "364288", "revid": "712828", "url": "https://it.wikipedia.org/wiki?curid=364288", "title": "Djinn Altis", "text": ""}
{"id": "364290", "revid": "32116", "url": "https://it.wikipedia.org/wiki?curid=364290", "title": "Irwin Kershner", "text": ""}
{"id": "364292", "revid": "599", "url": "https://it.wikipedia.org/wiki?curid=364292", "title": "Funzione signum", "text": ""}
{"id": "364293", "revid": "111652416", "url": "https://it.wikipedia.org/wiki?curid=364293", "title": "Alfabeto maltese", "text": "L'alfabeto maltese si basa sull'alfabeto latino con l'aggiunta di alcune lettere con segno diacritico.\nViene utilizzato per scrivere la lingua maltese.\nContiene 30 lettere:\nNell\u2019alfabeto maltese mancano la C e la Y (i greca o ypsilon).\nI nomi sono:\na, be, \u010be, de, e, effe, \u0121e, ge, ajin, akka, \u0127e, i, ie, je, ke, elle, emme, enne, o, pe, qe, erre, esse, te, u, ve, we, xe, ze, \u017ce.\nViene inoltre utilizzato l'accento grave sulle vocali a, e, i, o, u per indicare l'accentazione dell'ultima sillaba sulle parole di origine italiana e siciliana; fino alla riforma ortografica del 2008 era utilizzato anche l'accento circonflesso.\nLe consonanti dell'alfabeto maltese sono divise in consonanti solari (Konsonanti xemxin: \u010b d n r s t x \u017c z) e consonanti lunari (Konsonanti qamrin: b f \u0121 g g\u0127 h \u0127 j k l m p q v w); si differenziano in base al diverso comportamento che assumono in presenza dell'articolo determinativo il- (l- prima e dopo una vocale), mentre nelle consonanti lunari l'articolo il- rimane invariato, nelle consonanti solari si assimila alla consonante successiva."}
{"id": "364294", "revid": "30610", "url": "https://it.wikipedia.org/wiki?curid=364294", "title": "Epidermide", "text": "L'epidermide (dal greco \u1f10\u03c0\u03b9\u03b4\u03b5\u03c1\u03bc\u03af\u03c2, \"epiderm\u00ecs\", composto di \u1f10\u03c0\u03af, \"ep\u00ec\", \u00absopra\u00bb e \u03b4\u03ad\u03c1\u03bc\u03b1, \"d\u00e8rma\", \u00abpelle\u00bb) \u00e8 il pi\u00f9 esterno dei due strati (insieme al derma) che compongono la pelle. Istologicamente \u00e8 classificato come epitelio pavimentoso pluristratificato corneificato o cheratinizzato, essendo formato da cinque strati di cellule. \nL'epidermide si rinnova completamente attraverso un processo di proliferazione e differenziazione che porta continuamente nuove cellule generate nello strato pi\u00f9 profondo a migrare e trasformarsi attraversando gli strati sovrastanti fino ad essere disperse per desquamazione. Essendo completamente epiteliale non \u00e8 vascolarizzata e il suo nutrimento dipende dalla diffusione di metaboliti ed ossigeno dallo strato pi\u00f9 superficiale del derma. Presenta uno spessore che varia dai 50 \u00b5m a 1,5 mm, massimo nel palmo delle mani o nella pianta dei piedi, numerosi annessi cutanei e terminazioni nervose.\nL'elasticit\u00e0 e la plasticit\u00e0 dell'epidermide sono molto sensibili alle variazioni metaboliche o a brevi immobilizzazioni che la portano a diventare pi\u00f9 atrofica, secca e a desquamarsi pi\u00f9 facilmente.\nRuolo fisiologico.\nIn quanto componente della pelle condivide con essa numerosi ruoli fisiologici importanti:\nStruttura.\nL'epidermide \u00e8 formata da 5 strati che corrispondono alle stesse cellule in momenti diversi del loro ciclo vitale. Tali cellule sono chiamate \"cheratinociti\" e passano dall'essere cellule viventi a sottili lamine di cheratina, presentando quindi via via uno stato di cheratinizzazione maggiore. L'epidermide \u00e8 dunque soggetta ad un continuo turnover che dura circa 6 settimane. Gli strati, dal pi\u00f9 profondo al pi\u00f9 superficiale sono: strato basale, spinoso, granuloso, lucido e corneo. \nStrato basale o germinativo.\nLo \"strato basale\", detto anche \"germinativo\", \u00e8 lo strato pi\u00f9 profondo dell'epidermide, composto da cellule staminali unipotenti cubiche o cilindriche separate dal sottostante derma da una membrana basale. Le cellule di questo strato si dividono per mitosi, dando origine a una cellula staminale unipotente e a una cellula destinata a differenziarsi in cheratinocita che sale allo strato spinoso per differenziarsi. Lo strato \u00e8 formato da un'unica fila di cellule che si riproducono parallelamente alla superficie. \nQueste cellule sono collegate tra loro da desmosomi e alla membrana basale da emidesmosomi. L'adesione con la lamina basale \u00e8 mediata dall'integrina \u03b16\u03b24, mentre le adesioni sulla superficie apicale e laterale sono mediate dalle integrine \u03b12\u03b21 \u03b13\u03b21. Il citoplasma presenta della melanina che proviene dai melanociti circostanti e un citoscheletro organizzato in filamenti (tonofilamenti) orientati secondo l'asse maggiore e di filamenti di cheratina (presentanti la coppia di cheratine K5/K14) spessi circa 10 nm. Sono presenti melanociti.\nStrato malpighiano o spinoso.\nLo \"strato spinoso\" o \"spinoso del Malpighi\" \u00e8 formato da 5-10 file di cellule poliedriche che tendono ad appiattirsi man mano che ci si avvicina allo strato superiore. Il citoplasma comincia a diventare acidofilo e le cellule si arricchiscono di tonofilamenti e filamenti di cheratina che si aggregano formando le \"tonofibrille\". Presentano numerose estroflessioni, dette \"ponti citoplasmatici\" (o spine), che fanno assumere alle cellule l'aspetto spinoso (da cui deriva il nome dello strato stesso). Tali estroflessioni presentano numerosi desmosomi, che mettono le cellule in un rapporto di contiguit\u00e0. Il passaggio di una cellula dallo strato basale a quello spinoso comporta quindi la sintesi di una diversa coppia di cheratine. Le integrine, espresse sull'intera membrana plasmatica, sono \u03b12\u03b21 e \u03b13\u03b21. Le cellule dello strato spinoso sintetizzano proteine come l'involucrina che tendono ad accumularsi sul versante citoplasmatico della membrana cellulare, costituendo l'involucro cellulare corneificato.\nSi osservano inoltre organelli ellissoidali scuri, di circa 0,3 x 0,7 \u00b5m, forniti di membrana plasmatica e con una caratteristica organizzazione interna a fitte lamelle concentriche, tali organuli sono detti \"melanosomi\". Nei melanosomi maturi le lamelle sono difficilmente distinguibili, poich\u00e9 sono ripieni di melanina. I melanosomi non si originano nei cheratinociti, ma nei melanociti (cellule dendritiche interposte tra i cheratinociti nello strato spinoso) e vi sono trasferiti successivamente assieme a una piccola porzione di citoplasma che si distacca da uno dei prolungamenti. Oltre ai melanosomi, sono presenti anche i \"corpi multilamellari\", granuli propri dei cheratinociti del diametro di 0,2 \u00b5m, provvisti di membrana, dalla caratteristica organizzazione interna a lamelle chiare e scure alternate; essi contengono materiale lipidico che viene rilasciato nello spazio intercellulare del successivo strato granuloso, costituendo una barriera impermeabile. Lo strato spinoso presenta le cellule di Langerhans.\nStrato granuloso.\nLo \"strato granuloso\", \u00e8 formato di norma da 3-5 strati di cellule che per\u00f2 possono aumentare specialmente nelle regioni a forte cheratinizzazione come il palmo della mano o la pianta dei piedi. Intensamente basofile queste cellule hanno una forma piuttosto appiattita in grado di permettere una distinzione netta con lo strato sottostante. I nuclei sono alterati o assenti. La basofilia citoplasmatica \u00e8 dovuta alla presenza di \"granuli di cheratoialina\", privi di membrana, contenenti la proteina filaggrina, la cui funzione \u00e8 quella di aggregare in fasci spessi le tonofibrille. Questi granuli potrebbero contenere anche loricrina che assieme alla precedente contribuisce a formare l'involucro interno corneificato. Sono presenti anche i \"MCG\" (\"membrane coating granule\") che versano il loro contenuto cementante e impermeabilizzante all'esterno delle cellule. Lo strato granuloso rappresenta l'ultimo strato di cellule vive.\nStrato lucido.\nLo \"strato lucido\" presenta 1-3 file di cellule ricche di eleidina, una sostanza contenente zolfo, glicogeno e lipidi. Le cellule appaiono translucide. Questo strato non \u00e8 sempre evidenziabile, ed \u00e8 pi\u00f9 facilmente riscontrabile nell'epidermide del palmo delle mani e della pianta dei piedi, essendo troppo sottile e poco colorabile per essere visualizzato al microscopio ottico in altre sedi, oppure occultato dai melanociti.\nStrato corneo.\nLo \"strato corneo\", variabile da pochi strati a centinaia di strati (ad esempio nelle regioni del palmo della mano e della pianta del piede) di elementi cellulari morti, privi di nucleo, molto appiattiti, completamente cheratinizzati e contenenti una bassissima percentuale di acqua. Sono disposti in due strati: uno \"strato corneo compatto\" pi\u00f9 profondo dove i desmosomi sono ancora attivi e tengono le cellule unite ed uno \"strato corneo disgiunto\" pi\u00f9 superficiale dove comincia lo sfaldamento e la formazione di lacune. Lo spazio intercellulare \u00e8 occupato dai lipidi liberati dai cheratinosomi dello strato spinoso, rappresentati prevalentemente da idrossiceramide. Queste cellule vengono talvolta definite con il nome di \"lamelle cornee\" o, pi\u00f9 impropriamente, \"corneociti\". Contengono tonofilamenti di cheratina inclusi in una matrice derivata dalla trasformazione di cheratoialina e eleidina. \nLe membrane cellulari sono molto ispessite a causa della presenza di uno sviluppato involucro cellulare corneificato costituito principalmente dalle proteine involucrina, filaggrina e loricrina. L'idrossiceramide, legata covalentemente alla membrana cellulare dei cheratinociti, ha funzione idrorepellente, ostacolando l'evaporazione, nonch\u00e9 aumentando l'impermeabilit\u00e0 dell'epidermide. Il materiale eleidinico cementante (prodotto dagli strati pi\u00f9 profondi), il sebo e la componente acquosa del sudore producono nell'insieme il \"film idrolipidico cutaneo\", un'emulsione protettiva lievemente acida con funzione di battericida. In questo strato sono presenti un gran numero di composti a basso peso molecolare (definiti come fattore naturale di idratazione, NMF), specialmente amminoacidi liberi, derivanti dalla degradazione di filaggrina, acido pirolidoncarbossilico (PCA). I sali di quest'ultimo sono particolarmente igroscopici.\nTipi cellulari presenti.\nI cheratinociti, sebbene costituiscano la gran parte delle cellule epidermiche, non sono le uniche presenti in questo epitelio.\nCheratinociti.\nI cheratinociti costituiscono la maggior parte dell'epidermide e durante il loro ciclo vitale danno luogo a diversi stati che si concretizzano negli strati epidermici sopradescritti. Nascono nello strato basale da cellule staminali unipotenti e vanno incontro ad una \"citomorfosi cornea\" durante la loro ascesa alla superficie trasformandosi in lamine di cheratina che poi andranno sfaldandosi. I cheratinociti impiegano circa due settimane ad arrivare allo strato corneo e altre due per staccarsi dalla cute.\nMelanociti.\nI melanociti sono le cellule pi\u00f9 numerose dopo i cheratinociti essendo circa un quarto delle cellule basali. Si distribuiscono nello strato basale non casualmente: sono presenti unit\u00e0 epidermico-melaniche costituite da un melanocita circondato da 36 cheratinociti basali. Sono cellule dendritiche derivanti dalla cresta neurale da cui poi si distaccano per migrare nell'epidermide tra il III e il V mese della vita embrionale. Possiedono un corpo cellulare piuttosto voluminoso provvisto di prolungamenti che si insinuano negli spazi intercellulari dello strato basale e dello strato spinoso. A differenza dei cheratinociti non possiedono desmosomi e non contengono tonofilamenti, contengono invece gli organuli detti \"melanosomi\", ripieni di melanina, che trasferiscono ai cheratinociti, i quali li fagocitano. La presenza dei melanosomi all'interno dei cheratinociti determina il colore della pelle. \nCellule di Langerhans.\nLe cellule di Langerhans sono cellule dendritiche o stellate, con lunghi prolungamenti che si insinuano tra gli spazi intercellulari delle cellule dello strato spinoso, quasi a formare una rete. In ematossilina-eosina possiedono un nucleo dalle intense propriet\u00e0 basofile e un citoplasma poco colorabile. Fanno parte del sistema dei monociti-macrofagi, possiedono infatti caratteristiche comuni come recettori per le immunoglobuline o per il sistema del complemento, ma si differenziano dai macrofagi per la scarsa capacit\u00e0 fagocitaria. Fanno inoltre parte delle APC (Antigen-Presenting Cells), cio\u00e8 delle cellule capaci di riconoscere, processare e esporre gli antigeni sulle molecole MHC-II. Secernono inoltre interleuchina-1 (IL-1). Un'altra variet\u00e0 di cellule dendritiche, le cellule di Granstein, presentano invece l'antigene ai linfociti T-soppressori.\nCellule di Merkel.\nLe cellule di Merkel o \"corpuscoli di Merkel\" sono grosse cellule tondeggianti che assumono contatti sinaptici con le terminazioni nervose afferenti che le circondano, determinando un'unit\u00e0 recettoriale sensitiva intraepidermica. Nel citoplasma presentano vescicole elettrondense ripiene di mediatori chimici come la \"metencefalina\" e il \"VIP\" (vasoactive intestinal peptide). Si trovano spesso raggruppati in formazioni denominate \"dischi tattili di Merkel\" (o in modo pi\u00f9 arcaico \"terminazioni ederiformi\"). Si trovano nello strato basale dell'epidermide e funzionano come meccanorecettori sentendo variazioni di pressione esercitate sulla pelle.\nOmeostasi.\nL'equilibrio tra proliferazione, differenziazione e desquamazione fa s\u00ec che il numero di cellule e lo spessore dell'epidermide si mantenga relativamente costante.\nI fattori e meccanismi che regolano il tempo in cui l'intera epidermide si rinnova completamente, da pochi giorni nei casi di psoriasi a 39-56 giorni nella pelle normalesono vari e complessi.\nNella pelle normale la produzione di nuovi cheratinociti compensa la perdita per desquamazione.\nLa migrazione dallo strato basale allo strato granuloso richiede approssimativamente 2 settimane, mentre il passaggio dallo strato granuloso alla desquamazione richiede circa 4 settimane.\nL'omeostasi epidermica \u00e8 regolata da integrine, fattori di crescita, equilibrio tra proteasi e antiproteasi, citochine, retinoidi, ione calcio, vitamina D, poliammine ecc.\nLa proliferazione dei cheratinociti dipende dall'attivit\u00e0 e mitosi di cellule staminali residenti non solo nello strato basale.\n. Questa attivit\u00e0 proliferativa \u00e8 fondamentale per la continua rigenerazione dello strato corneo, la regolazione della produzione di sebo, la crescita e ricrescita dei peli oltre che nei meccanismi di riparazione e rigenerazione delle ferite.\nLa differenziazione dei cheratinociti appare invece correlata a specifici fattori chimico fisici.\nGradienti.\nTra gli strati pi\u00f9 superficiali e quelli pi\u00f9 profondi l'epidermide varia sensibilmente la sua idratazione, il suo pH oltre che la temperatura, struttura e composizione.\nL'idratazione che cala bruscamente nello strato corneo, negli strati sottostanti \u00e8 indispensabile per consentire alcune delle reazioni biochimiche, in particolare enzimatiche.\nL'alta concentrazione di sostanze igroscopiche a basso peso molecolare nello strato corneo, il fattore naturale di idratazione influenza la desquamazione dei corneociti pi\u00f9 superficiali. \nIl pH da sostanzialmente neutro diventa leggermente acido, 4,5-5,5. La combinazione di idratazione e acidificazione contribuiscono a reazioni di idrolisi e proteolisi fondamentali nelle diverse fasi di differenziazione dei cheratinociti.\nIl gradiente dello ione Ca++ che cresce sensibilmente dallo strato basale allo strato granuloso per poi tornare a calare nello strato corneo risulta correlato alla differenziazione dei corneociti nei diversi strati.\nAlcune ricerche individuano anche in altri ioni, Mg+ e K+ , una correlazione con diverse fasi della differenziazione dei corneociti..\nAnnessi cutanei.\nSono da considerarsi annessi all'epidermide i peli e le unghie, mentre derivano da essa le ghiandole sudoripare (la parte distale del dotto attraversa l'epidermide) e le ghiandole sebacee. L'epidermide partecipa alla formazione di tali annessi e ospita parti di essi.\nBotanica.\nIn botanica con epidermide si intende un tessuto tegumentale primario esterno. Deriva dal meristema primario del fusto, in particolare dalla tunica. Riveste la parte aerea del corpo primario della pianta ed \u00e8 solitamente monostratificata (pu\u00f2 essere pluristratificata nelle xerofite). \u00c8 caratterizzata dalla mancanza di spazi intercellulari, dall'assenza di cloroplasti\ne dalla presenza di annessi come gli stomi e i peli.\nLe principali funzioni dell'epidermide sono:"}
{"id": "364295", "revid": "712828", "url": "https://it.wikipedia.org/wiki?curid=364295", "title": "Lumaca spaziale", "text": ""}
{"id": "364297", "revid": "1573940", "url": "https://it.wikipedia.org/wiki?curid=364297", "title": "Papilio", "text": "Papilio , \u00e8 un genere di lepidotteri appartenente alla famiglia Papilionidae.\nTassonomia.\nIl genere comprende le seguenti specie:"}
{"id": "364298", "revid": "1791", "url": "https://it.wikipedia.org/wiki?curid=364298", "title": "Soddisfacibile", "text": ""}
{"id": "364311", "revid": "196390", "url": "https://it.wikipedia.org/wiki?curid=364311", "title": "1492 - La conquista del Paradiso", "text": ""}
{"id": "364314", "revid": "1298395", "url": "https://it.wikipedia.org/wiki?curid=364314", "title": "OpenSSH", "text": "OpenSSH (Open Secure Shell) \u00e8 un insieme di programmi open source che rendono disponibili sessioni crittografate di comunicazione in una rete di computer, seguendo il protocollo di comunicazione Secure Shell. Il progetto \u00e8 guidato da Theo de Raadt.\nStoria.\nOpenSSH \u00e8 stato creato dal team di OpenBSD come alternativa al software originario SSH di Tatu Yl\u00f6nen, che ora \u00e8 distribuito con licenza proprietaria. Gli sviluppatori di OpenSSH dichiarano che il loro prodotto sia pi\u00f9 sicuro dell'originale, sia per la loro politica di produrre codice pulito e controllato, sia per il fatto, a cui la parole \"Open\" nel nome si riferisce, che \u00e8 rilasciata sotto la licenza open source BSD. Sebbene il codice sorgente dell'originale SSH sia disponibile, le varie restrizioni che sono imposte sul suo uso e distribuzione fanno di OpenSSH un progetto molto pi\u00f9 attraente per molti sviluppatori software.\nOpenSSH \u00e8 stato rilasciato la prima volta con la release 2.6 di OpenBSD il ; l'ultima versione invece, la 8.8, \u00e8 stata pubblicata il 26 settembre 2021.\nMarchio Registrato.\nNel febbraio 2001, Tatu Yl\u00f6nen, Chairman e CTO della SSH Communications Security comunic\u00f2 alla mailing list degli sviluppatori di OpenSSH, codice_1, che la sua azienda avrebbe fatto rivalsa sulla propriet\u00e0 dei marchi registrati di SSH e Secure Shell per proteggerli. Tatu inoltre chiese di modificare i riferimenti al protocollo in favore di SecSH o secsh, al fine di mantenere il controllo sui nomi. Infine, propose a OpenSSH di cambiare il proprio nome per evitare una citazione in giudizio; Theo de Raadt rifiut\u00f2 categoricamente di considerare la possibilit\u00e0 di un cambio di nome.\nIn quel periodo, \"SSH\", \"Secure Shell\" e \"ssh\" erano termini usati nei documenti che proponevano il protocollo come standard aperto, ed era ipotizzato da molti che cos\u00ec facendo Tatu stesse cedendo ogni diritto di esclusiva su di essi, usati come mezzo per descrivere il protocollo. Questo perch\u00e9 negli Stati Uniti \u00e8 necessario che i marchi registrati siano sempre usati in forma di aggettivo, mai di nome o verbo. Con un uso improprio di un marchio registrato, o permettendo ad altri di usare un marchio registrato non correttamente, si ha la riduzione del marchio stesso a termine generico, come per esempio Kleenex o Aspirina; cosa che apre l'utilizzazione del marchio a terzi, attraverso il pubblico dominio.\nNella discussione del contenzioso, ci si chiese se fosse il nome \"ssh\" ad essere registrabile, oppure solamente il logo formato dalle lettere minuscole \"ssh\"; inoltre pareva quantomeno strano che fossero trascorsi ben 6 anni tra la creazione dell'azienda di Yl\u00f6nen e il momento in cui cominci\u00f2 a rivendicare diritti sul marchio registrato, a sfavore di alternative libere come OpenSSH; e che solo OpenSSH ricevesse minacce di ripercussioni legali per la propria opera.\nSia gli sviluppatori di OpenSSH che lo stesso Yl\u00f6nen erano membri del working group IETF sul nuovo standard; gruppo di lavoro che, dopo diverse sedute, respinse la richiesta di Yl\u00f6nen di rinominare il protocollo, esprimendo la propria preoccupazione per il pericolo di creare cattivi precedenti a favore di altre acquisizioni di marchi registrati contro l'IETF. I partecipanti al working group decisero che sia Secure Shell che SSH erano termini generici e che non potevano essere marchi registrati.\nPortabilit\u00e0.\nPoich\u00e9 OpenSSH deve supportare l'autenticazione, una funzione che ha svariate implementazioni nei diversi sistemi operativi, necessita di una infrastruttura per la portabilit\u00e0. Piuttosto che includerla direttamente all'interno di OpenBSD o OpenSSH, viene sviluppata separatamente come sotto progetto dal OpenSSH Portability Team, e rilasciata come \"portable releases\". Questo modello viene utilizzato anche per altri progetti BSD come OpenNTPD.\nProgrammi inclusi.\nLa suite OpenSSH include le seguenti utilit\u00e0:\nAutenticazione.\nIl server OpenSSH pu\u00f2 autenticare gli utenti attraverso i seguenti sistemi in esso contenuti:\nChiave pubblica.\nIl metodo a chiave pubblica si basa sulla crittografia asimmetrica. Per utilizzarlo l'utente genera una coppia di chiavi. La chiave pubblica \u00e8 copiata sul server, tipicamente in un apposito file nella home directory dell'utente; la chiave privata deve essere conservata dall'utente, ed \u00e8 bene che sia protetta con una parola chiave (passphrase).\nPer poter creare la coppia di chiavi generalmente si lancia il seguente comando nel terminale:\n ssh-keygen\nQuesto comando ha vari argomenti, per esempio per specificare l'algoritmo di cifratura, tra codice_6 (RSA) (sia per le versioni 1 e 2 di ssh) e codice_7 (DSA]) (solo per la versione 2 di ssh) e altri. La notazione per attivare queste opzioni \u00e8 codice_8.\nIl comando chieder\u00e0 in quale cartella salvare le due chiavi. Se non viene specificato nulla viene presa quella predefinita nella propria cartella utente. quella pubblica avr\u00e0 l'estensione .pub e poi vi chieder\u00e0 una passphrase possibilmente lunga.\nNella fase di accesso, il client ssh prova al server di essere in possesso della chiave privata, e in caso di successo viene consentito l'accesso. In questo modo, all'utente non \u00e8 richiesto di fornire la propria password ad ogni connessione.\nUn modo per semplificare l'accesso senza chiedervi la passphrase \u00e8 quella di delegare ad un agente l'uso di questa tramite il comando codice_9.\nInoltre, OpenSSH pu\u00f2 spesso fare uso di metodi di autenticazione aggiuntivi disponibili nel sistema operativo in cui viene installato. Questi includono il sistema di autenticazione proprio di BSD (bsd_auth) oppure PAM per abilitare l'autenticazione attraverso metodi come one-time password.\nUno sfortunato effetto collaterale nell'uso di PAM come modulo di autenticazione \u00e8 che in questo caso OpenSSH deve essere eseguito come utente root, visto che i privilegi da amministratore sono tipicamente richiesti per operare con PAM. Le versioni di OpenSSH successive alla 3.7 permettono che l'uso di PAM venga disabilitato a runtime, di modo che gli utenti regolari possano eseguire proprie istanze di server sshd.\nX forwarding.\nL'X forwarding permette di vedere sul proprio monitor le applicazioni che sono state lanciate sulla macchina remota. Il nome deriva dal fatto che il gestore delle finestre storicamente era l'X Window System.\nSulla macchina remota deve essere abilitata la voce codice_10 nel file codice_11 apponendo il valore codice_12 (ricordatevi di riavviare il server una volta apportata la modifica al file di configurazione) mentre sulla propria macchina baster\u00e0 lanciare ssh passando l'opzione codice_13."}
{"id": "364315", "revid": "287204", "url": "https://it.wikipedia.org/wiki?curid=364315", "title": "Antonio Canal", "text": ""}
{"id": "364316", "revid": "1543377", "url": "https://it.wikipedia.org/wiki?curid=364316", "title": "III Giochi paralimpici estivi", "text": "I III Giochi paralimpici estivi si tennero a Tel Aviv, in Israele, dal 4 al 13 novembre 1968.\nStoria.\nNel 1960 e nel 1964 i Giochi di Stoke Mandeville, successivamente ribattezzati Giochi paralimpici, si erano tenuti nelle stesse sedi dei Giochi olimpici, rispettivamente a Roma e a Tokyo. Idealmente l'abbinamento avrebbe dovuto proseguire nel 1968 a Citt\u00e0 del Messico, ma nel 1966 il progetto naufrag\u00f2 a causa del mancato sostegno del governo messicano. Fu allora Israele ad offrirsi di ospitare l'edizione del 1968, come parte delle celebrazioni per il ventesimo anniversario della nascita dello stato.\nLa cerimonia di apertura si svolse il 4 novembre a Gerusalemme, presso lo stadio dell'Universit\u00e0 ebraica; davanti a circa 10000 spettatori fu il vice primo ministro Yigal Allon a dichiarare aperti i Giochi. La cerimonia di chiusura si tenne invece presso il complesso fieristico di Tel Aviv. Il programma di gare fu ulteriormente ampliato rispetto all'edizione precedente, passando da 144 a 181 eventi. Le principali novit\u00e0 furono l'introduzione delle bocce e il primo torneo femminile di pallacanestro in carrozzina. Nel tiro con l'arco e nella scherma vennero aggiunte gare di squadra maschili, nell'atletica leggera si disputarono per la prima volta i 100 m in carrozzina maschili e la staffetta 4\u00d740 m in carrozzina femminile, le gare di nuoto furono portate a 10 sia per gli uomini sia per le donne. Il numero dei partecipanti raddoppi\u00f2 rispetto ai Giochi di Tokyo, con 750 atleti in gara in rappresentanza di 29 paesi.\nNel 1984, quando il Comitato Olimpico Internazionale (CIO) approv\u00f2 la denominazione Giochi paralimpici, i Giochi di Tel Aviv 1968 vennero posteriormente riconosciuti come III Giochi paralimpici estivi.\nDiscipline paralimpiche.\n10 sport: atletica leggera, biliardo, bocce, nuoto, pallacanestro in carrozzina, scherma in carrozzina, sollevamento pesi, tennistavolo, tiro con l'arco, tiro del dardo."}
{"id": "364319", "revid": "729019", "url": "https://it.wikipedia.org/wiki?curid=364319", "title": "Sojuz T-2", "text": "Sojuz T-2 \u00e8 la denominazione di una missione della navicella spaziale Sojuz T verso la stazione spaziale sovietica Saljut 6 (DOS 5). Si tratt\u00f2 del trentaseiesimo volo equipaggiato di questo velivolo spaziale (la prima missione equipaggiata di questo tipo di capsula), del cinquantottesimo volo nell'ambito del programma Sojuz sovietico nonch\u00e9 del tredicesimo volo equipaggiato verso la predetta stazione spaziale (l'undicesimo equipaggiato - a causa degli insuccessi della Sojuz 25 e Sojuz 33 - che riusc\u00ec effettivamente a svolgere la manovra di aggancio).\nMissione.\nLa missione Sojuz T-2 fu il primo collaudo equipaggiato del nuovo tipo di velivolo spaziale del programma Sojuz. In precedenza furono eseguite sei missioni di collaudo prive di equipaggio: le missioni Cosmos 670, Cosmos 772, Cosmos 869, Cosmos 1001, Cosmos 1074 e la Sojuz T-1. Queste avevano contribuito in maniera decisiva al perfezionamento del nuovo tipo di velivolo spaziale. Ci\u00f2 nonostante venne ancora considerato molto critico il passaggio verso un pilotaggio digitale, guidato tramite computer, di tutti i tipi di manovre orbitali, in particolar modo della manovra di aggancio alla stazione spaziale stessa. Pertanto l'equipaggio non si fid\u00f2 di questo sistema computerizzato chiamato \"Argon\" e svolse la manovra di aggancio pilotando la capsula manualmente. In precedenza infatti il predetto sistema computerizzato aveva indicato delle deviazioni dalla traiettoria di volo. L'aggancio riusc\u00ec e l'equipaggio pot\u00e9 soggiornare a bordo della Saljut 6 per poco pi\u00f9 di tre giorni, formando cos\u00ec il 6 equipaggio ospite della stazione spaziale stessa. Pertanto questa missione viene pure catalogata sotto la denominazione di Saljut 6 EP-6 (in russo \"\u044d\u043a\u0441\u043f\u0435\u0434\u0438\u0446\u0438\u044f \u043f\u043e\u0441\u0435\u0449\u0435\u043d\u0438\u044f-6\" - equipaggio ospite 6).\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "364320", "revid": "287204", "url": "https://it.wikipedia.org/wiki?curid=364320", "title": "Amenukal", "text": "Amenukal (o amenokal) \u00e8 il titolo che, presso la societ\u00e0 tuareg \u00e8 (o era) attribuito ai capi supremi di una confederazione di trib\u00f9 (\"tawsit\") installate in un dato territorio (\"tobol\"). L'amenukal detiene l\"ettebel\", il tamburo di guerra che \u00e8 il simbolo del suo potere.\nL'origine del capo supremo dei tuareg viene fatta risalire a Tin Hinan, la mitica regina fondatrice dei tuareg..\nDescrizione.\nNon tutte le confederazioni hanno un capo supremo, e non tutti i capi supremi hanno il titolo di \"amenukal\" (spesso viene usato anche il termine \"am\u0263ar\", che spetta anche ai capi delle singole trib\u00f9). Si conoscono in particolare \"amenukal\" dell'Ahaggar presso i tuareg del Nord, dei Kel Adagh nel Mali e dell'Azawagh, nel Niger.\nLa sovranit\u00e0 di un \"amenukal\" non \u00e8 certo quella di un capo assoluto: egli \u00e8 piuttosto un \"primus inter pares\", una figura di riferimento di importanza soprattutto simbolica, anche se non sono mancati \"amenukal\" dalla personalit\u00e0 particolarmente energica, che hanno saputo radunare intorno alla propria persona un forte potere anche effettivo (per esempio Musa ag Amastan).\nIn linea di principio il titolo di \"amenukal\" \u00e8 ereditario (in certi casi, come nell'Ahaggar, secondo un principio matrilineare), all'interno delle trib\u00f9 \"nobili\" di ogni confederazione (vedi tabella), ma l'ascendenza non basta: l\"amenukal\" viene di solito eletto, in una cerchia di possibili candidati, da un'assemblea di capi delle trib\u00f9, che valutano anche le sue qualit\u00e0 di saggezza, valore e capacit\u00e0 di comando. Questa caratteristica di capo \"scelto\" e non imposto \u00e8 evidente anche per il fatto che un \"amenukal\" \u00e8 sempre revocabile. E di fatto nella storia si conoscono casi in cui vi \u00e8 stato un passaggio di poteri prima della morte dell\"amenukal\" (soprattutto all'epoca dell'arrivo dei Francesi, quando si scontrarono correnti di rifiuto e correnti favorevoli ad avere buoni rapporti con la potenza coloniale).\nOggi il titolo di \"amenukal\", l\u00e0 dove sussiste, \u00e8 solo onorifico, ma per le popolazioni tuareg l\"amenukal\" \u00e8 ancora un simbolo importante di identit\u00e0 e coesione del gruppo, soprattutto oggi, in un mondo che tende a fare scomparire molti valori identitari.\nEtimologia.\nL'etimologia del termine \"amenukal\" \u00e8 piuttosto disputata. Questo termine \u00e8 usato solo dai tuareg ed \u00e8 difficile trovare radici berbere in grado di giustificare questo significato. Probabilmente si tratta di un antico composto, immaginando che la parte finale abbia a che fare con il termine \"Kel\" che in lingua tuareg (e solo in tuareg) viene premesso ai nomi di trib\u00f9.\nA complicare le cose, vi \u00e8 la questione dei rapporti possibili (ma linguisticamente difficili da valutare) tra \"amenukal\" e un termine frequente nelle antiche iscrizioni libiche, MNKD, corrispondente al latino \"Imperator\". Inoltre, si tramanda che il titolo dei \"re\" dei guanci delle isole Canarie era \"mencey\", il che ha ulteriori assonanze con \"amenukal\", ma sembra comunque difficile da accostare al termine tuareg."}
{"id": "364321", "revid": "767487", "url": "https://it.wikipedia.org/wiki?curid=364321", "title": "Why Not (Hilary Duff)", "text": "Why Not \u00e8 il primo singolo di Hilary Duff ed \u00e8 anche la colonna sonora del film \"\". Pubblicato il 23 giugno 2003, il singolo contiene il remix di \"Why Not\", il remix di \"I Can't Wait\" (prima canzone della Duff) e il video.\nNell'album \"Metamorphosis\", uscito il mese successivo, compare una versione diversa della canzone, con il testo delle prime due strofe cambiato. Nel Regno Unito il singolo usc\u00ec in un cofanetto che conteneva anche il terzo singolo dell'album, \"Come Clean\". Dall'album \"Metamorphosis\" \u00e8 stato estratto come primo singolo.\nIl video.\nIl video fu presentato su Disney Channel nel giugno 2003 e fu visto da oltre 3,2 milioni di persone. Comparve subito su MTV e su Total Request Live, diventando l'unico video Disney ad esser trasmesso dallo show musicale.\nIl video contiene alcune scene del film e ha venduto 800.000 copie in tutto il mondo, classificandosi \"disco di platino\" in Regno Unito e \"disco d'oro\" negli USA. In Canada raggiunse l'enorme cifra di 80 dischi di platino, mantenendosi alla prima posizione delle classifiche canadesi per pi\u00f9 di due mesi."}
{"id": "364326", "revid": "1573940", "url": "https://it.wikipedia.org/wiki?curid=364326", "title": "Papilio sjoestedti", "text": "Papilio sjoestedti , \u00e8 un lepidottero appartenente alla famiglia Papilionidae.\n\u00c8 una specie endemica di alcune aree molto limitate della Tanzania."}
{"id": "364334", "revid": "161374", "url": "https://it.wikipedia.org/wiki?curid=364334", "title": "SS106", "text": ""}
{"id": "364345", "revid": "1044758", "url": "https://it.wikipedia.org/wiki?curid=364345", "title": "Umiliati", "text": "Quello degli Umiliati fu un ordine religioso, proveniente da Alessandria, in Piemonte.\nFu uno dei molti movimenti spirituali sorti in contrasto ai costumi rilassati e alla ricchezza diffusa spesso ostentata dal clero, propugnando un ritorno verso una vita pi\u00f9 austera, frugale. Inizialmente condannati come eretici da papa Lucio III nel 1184, furono reintegrati con bolla di Innocenzo III nel 1201. L'ordine venne poi soppresso nel 1571.\nStoria.\nSorti come movimento laicale, al cui interno erano gi\u00e0 differenziate alcune caratteristiche specifiche, gli Umiliati vengono indirizzati da Innocenzo III verso tre diverse forme di vita:\nDopo l'approvazione innocenziana gli Umiliati conobbero un'espansione fortissima, e le \"domus\" aumentarono dappertutto. Le persone che ne hanno fatto parte provenivano da ogni ceto urbano e rurale.\nTra gli esponenti pi\u00f9 illustri dell'ordine si ricordano Luca Manzoli di Firenze, che fu vescovo di Fiesole e venne creato cardinale sotto papa Gregorio XII, e il beato Giacomo Pasquali di Siena, che arriv\u00f2 fino ai pi\u00f9 alti gradi dell'ordine e venne creato cardinale da papa Giovanni XXII, morendo tuttavia poco prima che la notizia giungesse da Avignone. Il beato Giovanni Oldrati da Meda fu uno dei primi ad abbracciare l'Ordine.\nEssi si occupavano principalmente della lavorazione della lana, fondarono fiorenti manifatture tessili, accumulando ingenti guadagni, con i quali finanziavano attivit\u00e0 bancarie: ad esempio nel 1248, a garanzia di un prestito concesso al capitolo del duomo di Monza, il convento monzese di Sant'Agata ricevette in pegno la Corona Ferrea e altri beni del tesoro del Duomo. La corona fu riscattata soltanto nel 1319.\nGli Umiliati tentarono di stabilire un nuovo stile di vita per tutti proponendo modelli di vita quotidiana molto pi\u00f9 restrittivi nelle citt\u00e0 del nord Italia dove si diffusero; infatti promossero e diedero il via a una serie di leggi che avevano lo scopo di proibire diverse spese di lusso e voluttuarie, in particolare per l'abbigliamento, le leggi suntuarie, che vennero adottate in tutte le citt\u00e0-stato italiane a partire dal 1300.\nLa loro pi\u00f9 importante \"casa\" fu l'Abbazia di Viboldone, alla immediata periferia di Milano, ma la loro presenza si estendeva a tutto il nord Italia, come a Monza, Cremona, Casale Cremasco, Bernareggio, e soprattutto nel lodigiano e nel bresciano. Anche Castel Goffredo, nel mantovano, ebbe la sua casa di Umiliati.\nIl processo di clericalizzazione iniziato da Innocenzo III diede il via alla progressiva assimilazione dei primi due ordini, determinando una sempre pi\u00f9 forte autonomia dei terziari, i quali alle origini erano stati i principali diffusori del movimento stesso.\nVerso la met\u00e0 del XIII secolo il moltiplicarsi di nuove famiglie religiose di orientamento mendicante indirizz\u00f2 il papato verso le posizioni restrittive del Concilio Lionese II. Vennero sanciti i diritti acquisiti da francescani e domenicani, mentre agli altri ordini furono imposte severe limitazioni concernenti la \"cura animarum\". Per gli umiliati il divieto comportava l'abbandono della predicazione, uno degli aspetti che era stato un caposaldo delle origini.\nNel XVI secolo, con la Controriforma, i movimenti di questo tipo, che potevano facilmente scivolare su posizioni eretiche o di opposizione di principio alla Chiesa, vennero scoraggiati. Gli Umiliati in particolare erano sospettati di calvinismo: essi entrarono quindi in contrasto sempre pi\u00f9 acceso con l'arcivescovo di Milano, Carlo Borromeo, fino a che un membro dell'ordine, Gerolamo Donato detto Farina, tent\u00f2 addirittura di ucciderlo con un colpo di archibugio alle spalle. Il colpo manc\u00f2 il bersaglio (data la fama di santit\u00e0 che gi\u00e0 circondava il Borromeo, il fatto fu considerato un segno miracoloso della protezione divina nei suoi confronti), ma l'attentato provoc\u00f2 una dura repressione e l'ordine fu soppresso il 7 febbraio 1571 con una bolla di papa Pio V. Girolamo Donato detto Farina, il prevosto Girolamo di Cristoforo, il prevosto Lorenzo da Caravaggio, rei confessi sotto tortura, vennero condannati a morte.\nLe comunit\u00e0 degli Umiliati, anche quelli sottoposti al voto di castit\u00e0, ebbero il carattere di \"comunit\u00e0 miste\", cio\u00e8 nello stesso edificio c'era sia la comunit\u00e0 maschile, sia quella femminile.\nQuesto carattere, nel medioevo abbastanza diffuso, venne poi osteggiato per asseriti abusi: le comunit\u00e0 umiliate femminili furono per lo pi\u00f9 sottoposte alla regola benedettina, e spesso divennero il nucleo da cui si svilupparono, soprattutto nel XV secolo, veri e propri monasteri di clausura. Furono soppresse solo nel XVIII e nel XIX secolo."}
{"id": "364346", "revid": "287204", "url": "https://it.wikipedia.org/wiki?curid=364346", "title": "Gino Bartali - L'intramontabile", "text": "Gino Bartali - L'intramontabile \u00e8 una miniserie televisiva italiana diretta da Alberto Negrin che ripercorre la vita di Gino Bartali, mito del ciclismo, ritraendo una pagina storica importante dell'Italia, e coinvolgendo un altro gigante della bicicletta, il suo celebre ed eterno rivale Fausto Coppi. Trasmessa in prima visione il 26 e 27 marzo 2006, in occasione del centenario della nascita di Gino Bartali \u00e8 stata ritrasmessa sempre Rai 1 in un'unica puntata, il 18 luglio 2014.\nTrama.\nPrima puntata.\nLa storia inizia con un giovane Gino Bartali nel suo paese nat\u00eco (Ponte a Ema, vicino a Firenze), il quale coltiva la sua passione per il ciclismo assieme al fratello Giulio. Gino viene da una famiglia povera di contadini, e inizialmente deve scontrarsi con il padre e l'evidente necessit\u00e0 di lavorare per procurarsi delle entrate economiche. Riuscito finalmente ad ottenere il permesso del padre, Bartali inizia a partecipare alle gare ciclistiche e vincere tutti i premi pi\u00f9 importanti.\nImpeccabile dal punto di vista umano, molto religioso e spinto da un forte amore per la famiglia e per il fratello, compagno della sua passione sportiva, Bartali non lascia mai indietro Giulio, deciso a condividere il destino di corridore professionista con lui. Durante una gara, a causa di un'automobile sopraggiunta sul percorso, Giulio viene investito e muore nel tragico incidente. La scomparsa del fratello sar\u00e0 una ferita profonda e mai rimarginata nell'animo di Bartali, che immediatamente decide di non correre pi\u00f9 e ritirarsi in un convento a lavorare, e restare con il suo dolore.\nSar\u00e0 Adriana, una giovane commessa in un negozio di stoffe, della quale Bartali si \u00e8 innamorato e dal cui padre ha ottenuto il permesso di corteggiarla, a recarsi al convento con la sua bicicletta per convincerlo a lasciare andare avanti la sua vita e proseguire le corse. Bartali accetta dunque di proseguire nella sua carriera, ma fa un voto segreto: non rivedr\u00e0 la sua amata fino a che non avr\u00e0 vinto per suo fratello il \"Tour de France\", la corsa pi\u00f9 importante del mondo. Solo dopo aver vinto la corsa ed essersi recato sulla tomba del fratello per dedicargli la maglia rosa e la maglia gialla, Bartali torner\u00e0 dalla sua futura moglie Adriana.\nNel frattempo, i fratelli Fausto e Serse Coppi iniziano a farsi strada nel mondo del ciclismo professionistico, finch\u00e9 Bartali non ingaggia nella sua squadra il giovane e promettente Fausto come gregario. Sar\u00e0 Bartali a trasmettere a Fausto Coppi la tempra necessaria per andare avanti, una tempra che porter\u00e0 il giovane a vincere il suo primo \"Giro d'Italia\" nel 1940. Inizia una rivalit\u00e0 che accompagner\u00e0 i due campioni per tutta la vita, condizionata anche dallo scoppio della seconda guerra mondiale.\nDurante il conflitto le corse terminano, Coppi viene spedito in Africa e Bartali resta a Firenze partecipando attivamente alla resistenza ma non con le armi: esponendosi a rischio enorme, offre infatti un prezioso contributo trasportando documenti nascosti all'interno della sua bicicletta, per conto del suo amico cardinale Elia Dalla Costa.\nBartali viene arrestato per diserzione e attivit\u00e0 sovversive dalla polizia fascista, insospettita da una lettera del cardinale che ringraziava il ciclista per \"gli ortaggi donati\", un chiaro messaggio in codice di ringraziamento per il contributo che Bartali stava dando alla resistenza. A Bartali viene sottratta la preziosa bicicletta e ne viene confermato l'arresto con la condanna alla fucilazione.\nSeconda puntata.\nAdriana, all'oscuro del ruolo di suo marito nella resistenza, va alla sua ricerca e ne scopre l'arresto. L'arrivo degli Alleati a Firenze mette in fuga le Brigate nere e Bartali viene liberato. La fine della guerra segna il nuovo inizio delle corse: la rivalit\u00e0 tra Bartali e Coppi \u00e8 ormai evidente, soprattutto dopo che Coppi lascia la Legnano e partecipa al \"Giro d'Italia 1946\" con la Bianchi. La differenza d'et\u00e0 tra i due svantaggia Bartali a causa degli anni rubatigli dalla guerra, ma la tenacia del campione lascia la partita aperta e tutta da giocare.\nAl \"Giro d'Italia\" Coppi restituisce il favore a Bartali che, all'inizio della sua carriera, lo aveva aiutato e spronato. Bartali, infatti, aveva deciso di ritirarsi dal Giro a causa dell'imposizione di non partecipare al \"Tour de Suisse 1947\" del cui premio in franchi aveva bisogno, specialmente con le difficolt\u00e0 del dopoguerra. La decisione viene revocata, Bartali non si ritira dal \"Giro\" e conquista la maglia rosa superando di pochissimo Coppi, meritevole di aver compreso e aiutato il suo amico-nemico.\nArriva il tempo del \"Tour de France\": Bartali partecipa mentre Coppi, condizionato dalla presenza del suo rivale, decide di restare in Italia. Gino compie l'impresa e vince inaspettatamente il \"Tour\", rappresentando anche un enorme aiuto nel tenere unito il Paese e superare il difficile momento di crisi conseguente l'attentato a Palmiro Togliatti, leader del PCI. Coppi \u00e8 in difficolt\u00e0, anche dietro la pressione della sua casa ciclistica si apre all'orizzonte la possibilit\u00e0 di estromettere Bartali dal \"Tour\" dell'anno successivo, a cui anche Coppi vorrebbe partecipare.\nDopo un incontro difficile tra il presidente della Bianchi, Coppi, lo stesso Bartali e Alfredo Binda (campione italiano e responsabile della squadra al \"Tour\"), si decide di lasciar gareggiare alla pari i due ciclisti che dovranno darsi una mano a vicenda con pari dignit\u00e0: non si ripete, cos\u00ec, quanto accaduto precedentemente ai Mondiali, in cui Coppi e Bartali si erano lasciati neutralizzare a vicenda dalla loro accesa rivalit\u00e0.\nI due si alternano quindi per anni tra glorie e vittorie, Bartali lancia la sua propria casa ciclistica lasciando la Legnano dell'amico Eberardo Pavesi, Coppi conquista il \"Tour de France\" ma sceglie di dividerne il giro di trionfo con il toscano. La carriera di Bartali volge pian piano al termine, l'et\u00e0 avanzata ed un brutto incidente d'auto lo compromettono definitivamente: sar\u00e0 ospite e rappresentante italiano, ma non parteciper\u00e0, ai Mondiali (vinti da Coppi). Dopo il suo ritiro diventa direttore di una squadra il cui capitano sar\u00e0 proprio il pi\u00f9 giovane Coppi, tartassato in conferenza stampa per la sua relazione extraconiugale con Giulia Occhini, soprannominata \"Dama Bianca\" e dalla quale ha anche un figlio, ma compreso apparentemente pi\u00f9 di tutti proprio da Bartali.\nCommosso, Coppi invita Bartali ad una battuta di caccia in Africa ma lui rifiuta. Proprio in Africa, Coppi contrarr\u00e0 la malaria a causa di una puntura d'insetto; la malattia, diagnosticata tardi e non curata opportunamente, gli sar\u00e0 letale. Bartali si spegne invece il 5 maggio 2000, chiudendo un capitolo sensazionale e indimenticabile dello sport, della vita e della nazione italiana."}
{"id": "364367", "revid": "606039", "url": "https://it.wikipedia.org/wiki?curid=364367", "title": "Rotl", "text": "Il rotl, rotel, rottle, ratel, (In Arabia) \u00e8 una unit\u00e0 di misura di massa, corrisponde a 0,448 Kg. \nLe origini di questa unit\u00e0 di misura sono da derivare dall'Antico Egitto, oggi questa unit\u00e0 di misura \u00e8 utilizzata in molti paesi arabi."}
{"id": "364375", "revid": "11694", "url": "https://it.wikipedia.org/wiki?curid=364375", "title": "Alan Henderson Gardiner", "text": ""}
{"id": "364388", "revid": "767487", "url": "https://it.wikipedia.org/wiki?curid=364388", "title": "James Tissot", "text": "Biografia.\nTissot nacque a Nantes il 15 ottobre 1836 e studi\u00f2 alla Scuola delle Belle Arti di Parigi, dove ebbe tra i suoi maestri Jean-Auguste-Dominique Ingres; si esib\u00ec per la prima volta al Salon nel 1859, quando aveva solo ventitr\u00e9 anni.\nIn questo periodo divenne celebre rappresentando ambienti e personaggi della Parigi mondana del tempo, riuscendo in particolare a rappresentare magnificamente sulla tela il fascino femminile.\nIl suo stile si avvicina a quello di Henri Fantin-Latour, ma sono rintracciabili anche tracce che rimandano a \u00c9douard Manet, a Edgar Degas e a James Abbott McNeill Whistler.\nAllo scoppio della guerra franco-prussiana si arruol\u00f2 con entusiasmo nell'esercito francese. Sospettato di essere comunista per la sua partecipazione alla Comune di Parigi, fu costretto a lasciare Parigi per Londra.\nQui si avvicin\u00f2 con interesse alla tecnica dell'acquaforte, disegn\u00f2 caricature e dipinse ritratti e soggetti di genere, caratterizzati dalla fedelt\u00e0 realistica e dalla morbida resa cromatica.\nAl colmo della fama una crisi mistica lo port\u00f2 in Palestina, dove rimase per dieci anni nei quali cre\u00f2 centinaia di stampe ed illustrazioni relative ad episodi del Nuovo Testamento; queste opere, pubblicate nel 1896, gli procurarono ingenti guadagni.\nDa un punto di vista tecnico, queste illustrazioni sono caratterizzate dalla cura per i minimi particolari del paesaggio e per il vivido realismo delle figure, anche se ci\u00f2 talvolta le rende fredde ed incapaci di suscitare un autentico sentimento di trasporto religioso.\nCominci\u00f2 poi ad interessarsi anche ad episodi del Vecchio Testamento, ma mor\u00ec poco dopo, l'8 agosto 1902 nel villaggio francese di Chenecey-Buillon."}
{"id": "364389", "revid": "41986", "url": "https://it.wikipedia.org/wiki?curid=364389", "title": "Tassili", "text": ""}
{"id": "364393", "revid": "547034", "url": "https://it.wikipedia.org/wiki?curid=364393", "title": "Parentesi di Iverson", "text": "In matematica e in programmazione le parentesi di Iverson riguardano una notazione che consente di associare ad una proposizione un valore binario. \u00c8 definita nel modo seguente:\ndove \"P\" rappresenta una proposizione o una relazione.\nAd esempio queste parentesi consentono di definire la delta di Kronecker come\nAnzi, le parentesi di Iverson possono considerarsi una notazione che generalizza la delta di Kronecker.\nQuesta notazione \u00e8 stata introdotta da Kenneth Iverson nel linguaggio APL e di essa fanno largo uso testi sugli algoritmi come \"Matematica Discreta\" (\"Concrete Mathematics\") di Graham, Donald Knuth e Patashnik. \nLe parentesi di Iverson risultano particolarmente utili per semplificare alcune somme e alcuni integrali specifici; ad esempio \ninfatti se \"i\" \u00e8 strettamente minore di 0 o strettamente maggiore di 10, il sommando del secondo membro vale 0 e non porta contributo alla somma complessiva. Le parentesi di Iverson consentono di formalizzare in modo preciso molte considerazioni su calcoli nel discreto e facilitano la manipolazione di varie espressioni che si incontrano nello studio di procedimenti di calcolo."}
{"id": "364397", "revid": "1005847", "url": "https://it.wikipedia.org/wiki?curid=364397", "title": "Jelle Zijlstra", "text": ""}
{"id": "364398", "revid": "729019", "url": "https://it.wikipedia.org/wiki?curid=364398", "title": "Sojuz 37", "text": "Sojuz 37 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del trentasettesimo volo equipaggiato di questo velivolo spaziale, del cinquantanovesimo volo nell'ambito del programma Sojuz sovietico nonch\u00e9 del quattordicesimo volo equipaggiato verso la predetta stazione spaziale (il dodicesimo equipaggiato \u2013 a causa degli insuccessi della Sojuz 25 e Sojuz 33 \u2013 che riusc\u00ec effettivamente a svolgere la manovra di aggancio).\nMissione.\nIl settimo equipaggio ospite della stazione spaziale Saljut 6, motivo per cui questa missione viene pure catalogata sotto la denominazione di Saljut 6 EP-7 (in russo \"\u044d\u043a\u0441\u043f\u0435\u0434\u0438\u0446\u0438\u044f \u043f\u043e\u0441\u0435\u0449\u0435\u043d\u0438\u044f-7\" - equipaggio ospite 7) fu contemporaneamente il sesto equipaggio internazionale a volare nel corso del programma Intercosmos.\nQuesta volta la nazione ospite fu il Vietnam.\nL'equipaggio fu gi\u00e0 la terza visita per il quarto equipaggio base della stazione, cio\u00e8 per i cosmonauti Leonid Popov e Valerij Rjumin.\nDel resto, la missione si svolse analogamente con le missioni precedenti del programma Intercosmos, cio\u00e8 venne eseguita la trasmissione in diretta del lancio, vi fu il collegamento con i capi dello Stato con conseguente trasmissioni di saluti e messaggi d'augurio ai compaesani.\nInoltre vennero eseguiti un totale di circa 30 esperimenti, tra cui delle osservazioni e la registrazione di immagini fotografiche (anche di carattere multispettrale mediante la fotocamera \"MKF 6\") sempre del paese d'origine dell'intercosmonauta ospite.\nNon potevano mancare le analisi di carattere medico-biologico e vari esperimenti con prodotti tipici del paese ospite.\nNovit\u00e0 furono le analisi sulla crescita di una specie di felci/alghe tipiche del Vietnam, da cui poterono essere guadagnati importanti risultati per essere impegnata in futuri sistemi vitali chiusi.\nGorbatko e Tuan ritorneranno a terra il 31 luglio a bordo della Sojuz 36 lasciando la loro navicella di lancio a disposizione del predetto equipaggio base della stazione spaziale.\nLo stesso infatti ritorner\u00e0 a terra a bordo di questa capsula, anche se prima del loro rientr\u00f2 la stazione verr\u00e0 visitata un ulteriore volta da un equipaggio ospite: la missione Sojuz 38.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio.\nPertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "364401", "revid": "767487", "url": "https://it.wikipedia.org/wiki?curid=364401", "title": "Granato di ittrio e alluminio", "text": "Il granato di ittrio e alluminio (Y3Al5O12), sigla YAG dall'inglese \"Yttrium Aluminium Garnet\", \u00e8 un minerale sintetico di alluminio e ittrio con gli stessi parametri di cella del gruppo dei granati, da cui si differenzia, a livello chimico, per la sostituzione completa del silicio con l'alluminio nella struttura del reticolo cristallino.\nIl minerale, assieme a YAM (\"\u00abYttrium Aluminium Monoclinic\u00bb\", Y4Al2O9) e YAP (\"\u00abYttrium Aluminium Perovskite\u00bb\", YAlO3) \u00e8 una delle tre fasi cristalline stabili del sistema di ossidi, Al2O3-Y2O3.\nLa sua principale applicazione - una volta drogato opportunamente con una percentuale controllata di impurit\u00e0 di altri elementi chimici quali il neodimio, l'erbio e il cerio - \u00e8 quella di mezzo attivo nei laser a stato solido. La miscela pi\u00f9 nota \u00e8 Nd:YAG (contenente neodimio all'1%) che produce cristalli utilizzabili come mezzo attivo per laser operanti nell'infrarosso ()."}
{"id": "364407", "revid": "1305772", "url": "https://it.wikipedia.org/wiki?curid=364407", "title": "Kurtis Blow", "text": "Biografia.\nCresciuto ad Harlem (Manhattan), nel 1979, a vent'anni, Kurtis Blow ottiene un contratto con la Mercury, pubblicando \"Christmas Rappin\"'. Vende oltre 500.000 copie. Il singolo successivo, \"The Breaks\", supera anch'esso il mezzo milione di copie vendute. Pubblica dieci album nei successivi undici anni. Il primo \u00e8 l'album omonimo (1980), mentre il secondo \u00e8 stato l'album classificatosi nella Top 50 degli album pop \"Deuce\" (1981). \"Party Time\" (1983) presenta una fusione di rap e go-go (sottogenere del funk). \"Ego Trip\" (1984) includeva i successi: \"8 Million Stories\", \"AJ Scratch\" e \"Basketball\". Il suo album del 1985, \"America\", \u00e8 stato lodato per il video musicale della title track. Il brano \"If I Ruled the World\", presente in questo album, diviene un successo entrando al quinto posto nella classifica delle tracce R&amp;B di \"Billboard\". Verso la fine degli anni ottanta, la sua carriera discografica diminu\u00ec e passo dunque alla produzione.\nOltre al suo lavoro, Kurtis Blow \u00e8 stato responsabile dei successi dei Fat Boys e dei Run DMC. I Run-D.M.C. iniziano la loro carriera con il nome \"The Son of Kurtis Blow\". Tra gli artisti che hanno collaborato o sono stati prodotti dall'artista anche Full Force, Wyclef Jean e Russell Simmons.\nHa recitato come attore e ha partecipato come coordinatore musicale in alcune pellicole incluso il film hip hop \"Krush Groove\" (1985). Come ospite e produttore associato per \"Rhyme and Reason\", ha dato informazioni sullo stato dell'hip hop e ha partecipato a tre volumi della pubblicazione \"The History of Rap\" nel 1998. \u00c8 stato tra i partecipanti attivi nel brano \"Sun City\".\nNel 2016, Kurtis Blow \u00e8 stato eletto all'unanimit\u00e0 come presidente del The Universal Hip Hop Museum. L'apertura del museo \u00e8 prevista per il 2018 nel Bronx, New York City."}
{"id": "364408", "revid": "123592145", "url": "https://it.wikipedia.org/wiki?curid=364408", "title": "Giovent\u00f9 Francescana", "text": "La Giovent\u00f9 Francescana \u00e8 un movimento cattolico (definito \"fraternit\u00e0\") di giovani cattolici (detti \"gifrini\") di et\u00e0 compresa tra i 14 e i 30 anni, che condividono e vivono il Vangelo seguendo l'esempio di Francesco d'Assisi. \u00c8 chiamata anche con l'acronimo Gi. Fra., o meglio Gifra.\nIl movimento fa parte del cosiddetto terzo ordine della famiglia francescana (il primo \u00e8 costituito dai frati, il secondo dalle clarisse), e la sua naturale evoluzione \u00e8 l'Ordine Francescano Secolare. Da esso, tuttavia, se ne distacca per organizzazione (la Gi.Fra. \u00e8 dotata di un proprio statuto, \"Il Nostro Volto\") e per la durata dell'esperienza (la Professione nell'OFS \u00e8 perpetua, mentre l'esperienza Gi.Fra. \u00e8 limitata all'et\u00e0 giovanile).\nLa Fraternit\u00e0.\nLa forma di vita e le norme organizzative della fraternit\u00e0 sono raccolte nello statuto della Giovent\u00f9 Francescana, denominato \"Il Nostro Volto\". Esso si ispira al testo della regola dell'Ordine Francescano Secolare (OFS).\nForma di vita.\nI giovani entrano a far parte della Fraternit\u00e0 tramite la \"Promessa\", atto con il quale i giovani assumono o rinnovano annualmente gli impegni di vita evangelica propri della Gi.Fra.: \"l'Eucaristia come centro, il Vangelo come guida, la Chiesa come madre, i poveri e gli ultimi come fratelli\". Riconoscono come documento ispirazionale della propria vita la regola dell'OFS: in particolare, i giovani sono chiamati a:\nNorme organizzative.\nLa Gi.Fra. in Italia \u00e8 articolata in \"Fraternit\u00e0\" operanti su tre diversi livelli (locale, regionale e nazionale). Ogni Fraternit\u00e0 \u00e8 composta da due organismi principali:\nPer venire incontro alle esigenze di ognuno, nei momenti formativi spesso la Gi.Fra. si pu\u00f2 suddividere in fasce d'et\u00e0:\nL'Assistenza e l'Animazione fraterna.\nOgni Fraternit\u00e0 \u00e8 assistita da un \"Assistente Spirituale\", solitamente un frate, che cura la crescita spirituale dei giovani. Inoltre, in ogni consiglio (locale, regionale e nazionale) \u00e8 presente un laico delegato dell'OFS, denominato in genere \"Animatore Fraterno\", con il compito di aiutare i giovani francescani nel loro cammino e di curare i rapporti tra la Gi.Fra. e l'OFS.\nLa Promessa.\nIl momento della \"Promessa\" si svolge di norma durante una celebrazione Eucaristica, dopo l'omelia. I giovani che intendono rinnovare la Promessa si dispongono davanti all'altare e recitano il testo della Promessa.\nStoria.\nLa GiFra nasce ufficialmente nel 1948. Presso i frati Minori, il ministro generale, padre Pacifico Perantoni, riunisce in un'unica federazione (chiamata inizialmente GIFRAC: Giovent\u00f9 Francescana di Azione Cattolica) tutti i circoli giovanili guidati dai frati dell'Ordine.\nPresso i frati minori Cappuccini, invece, la Giovent\u00f9 Francescana viene fondata nel 1948 come confederazione dei gruppi giovanili di Campobasso, Milano, Ascoli Piceno e Firenze, confederazione gradualmente estesa negli anni seguenti ad altri circoli giovanili guidati sempre dai Cappuccini.\nNegli anni cinquanta anche i frati minori Conventuali iniziano una graduale promozione della GiFra tra i propri gruppi giovanili.\nNel 1958, dopo appena dieci anni, all'interno della GiFra sono gi\u00e0 presenti 453 gruppi sparsi in tutto il territorio nazionale. Nel 1954 i Cappuccini approvano il primo statuto GiFra (accolto nel 1958 anche dai frati minori Conventuali). Nel 1968 i Cappuccini iniziano l'elaborazione del secondo statuto GiFra, \"Il nostro volto\" (approvato nel 1971), valevole subito anche per i gruppi guidati dai frati Minori e accolto successivamente (1974) dalle comunit\u00e0 dei frati minori Conventuali.\nNella seconda met\u00e0 degli anni settanta si manifesta l'esigenza di un nuovo documento nazionale per tutti i giovani appartenenti alle fraternit\u00e0 Gifra. Le assemblee nazionali interobbedienziali di Viterbo (1977), Nola (1978) e Seiano (1980) portano all'elaborazione di una prima bozza di quello che diverr\u00e0 dopo pochi anni la \"forma di vita\" o terzo statuto GiFra.\nIl testo provvisorio \u00e8 sottoposto all'attenzione del Consiglio internazionale dell'Ordine Francescano Secolare, a cui viene anche richiesta la formulazione di alcune linee orientative per la Giovent\u00f9 Francescana di tutto il mondo (nel frattempo infatti l'esperienza della GiFra italiana si \u00e8 estesa ad altre nazioni). Infine l'Assemblea nazionale interobbedienziale riunitasi a Paestum nel luglio del 1984 approva il testo definitivo dello statuto, adattato alle linee internazionali della GiFra.\nSin dall'inizio le fraternit\u00e0 si distinsero a seconda dell'ordine di appartenenza del padre assistente (frati minori, frati minori cappuccini, frati minori conventuali, Terz'Ordine Regolare): questa divisione, parallelamente a quanto accaduto per l'OFS, si rispecchi\u00f2 anche nelle istituzioni, portando cos\u00ec alla formazione di quattro entit\u00e0 diverse (recanti lo stesso nome Gi.Fra.) ma con strutture e percorsi formativi separati.\nDal 2001 \u00e8 iniziato, su iniziativa dell'Assemblea Nazionale Interobbedienziale, un cammino per riunire tutte le fraternit\u00e0 Gi.Fra. in un'unica fraternit\u00e0 nazionale. Questo cammino, nonostante qualche difficolt\u00e0, ha portato alla formazione, il 1\u00ba settembre 2002, del primo Consiglio Nazionale Unitario al quale, tuttavia, la Giovent\u00f9 Francescana assistita dai Frati Minori non ha aderito, mantenendo una sua struttura propria ed elaborando un autonomo percorso sfociato nella elaborazione di un Progetto Educativo Pastorale e Vocazionale, dal titolo \"Un luminoso ideale di vita\" (dalle parole che Giovanni Paolo II utilizz\u00f2 per definire il carisma francescano), che racchiude le peculiarit\u00e0 del cammino Gi.Fra. Minori.\nLa \"questione unitaria\" si \u00e8 conclusa a giugno 2009 con l'unificazione definitiva di tutte le fraternit\u00e0 Gi.Fra., su esortazione della Conferenza dei Ministri Provinciali dei Frati Minori d'Italia.\nNel febbraio 2010 si \u00e8 celebrato il primo capitolo elettivo nazionale completamente unitario."}
{"id": "364409", "revid": "14806", "url": "https://it.wikipedia.org/wiki?curid=364409", "title": "Fat Boys", "text": ""}
{"id": "364410", "revid": "287204", "url": "https://it.wikipedia.org/wiki?curid=364410", "title": "Kdebase", "text": "Kdebase \u00e8 il modulo dell'ambiente desktop KDE contenente le applicazioni di base, assieme alle librerie ed i file di supporto necessari.\nIn particolare, contiene le applicazioni che formano il vero e proprio desktop, Kicker e KDesktop, oltre ad applicazioni di uso generale, come KControl, Konqueror e Konsole."}
{"id": "364416", "revid": "287204", "url": "https://it.wikipedia.org/wiki?curid=364416", "title": "Rhodri ap Gruffydd", "text": "Era il fratello pi\u00f9 giovane dei Re del Gwynedd Llywelyn III, futuro Principe del Galles, e Owain II. Era probabilmente il fratello pi\u00f9 giovane del Dafydd III del Gwynedd, ma potrebbe anche essere pi\u00f9 grande di lui, dato che non ci sono testimonianze accurate delle loro date di nascita.\nBiografia.\nRhodri nacque all'inizio degli anni 1230. Suo padre era Gruffydd ap Llywelyn Fawr, il figlio illegittimo ma primogenito di Llywelyn il Grande, e sua madre era Senena ferch Caradog. Poco si sa dei suoi primi anni di vita tranne che alla morte di suo nonno nel 1240, suo zio Dafydd ap Llywelyn, figlio minore ma legittimo di Llywelyn il Grande, eredit\u00f2 il trono del Gwynedd e del Galles e immediatamente imprigion\u00f2 suo padre. Gruffydd fu successivamente ceduto da Dafydd in base ai termini del Trattato di Gwerneigron in seguito all'invasione di Enrico III d'Inghilterra nel 1241 e portato a Londra come ostaggio, dove mor\u00ec nel 1244 durante un fallito tentativo di fuga dalla Torre di Londra. Sempre nel 1241, Rhodri insieme a suo fratello Dafydd ap Gruffydd furono inviati come ostaggi ad Enrico. Dafydd ap Llywelyn colse l'opportunit\u00e0 per dichiarare guerra ad Enrico, sconfiggendolo nell'estate del 1245 durante una seconda invasione del Galles.\nNel febbraio 1246 Dafydd mor\u00ec senza eredi maschi legittimi e il trono fu ereditato ai sensi della legge gallese dai quattro figli di Gruffydd. Ne segu\u00ec una massiccia lotta tra tutti, ma negli anni 1250 il fratello maggiore di Rhodri, Llywelyn, aveva consolidato la sua posizione di principe ed escluso con successo gli altri fratelli dal potere. Rhodri solamsnte sembra non aver preso parte ai combattimenti e nel 1272 accett\u00f2 di vendere i suoi diritti al trono a Llywelyn. \u00c8 possibile che per imporre questa vendita sia diventato il Penteulu di Llywelyn, il che secondo la legge gallese lo escluderebbe dalla linea di successione.\nDopo la morte dei fratelli Llywelyn e Dafydd, Rhodri giur\u00f2 fedelt\u00e0 alla corona inglese, ricevendo nel 1282 (e forse anche prima) il maniero di Bidfield nel Gloucestershire. Si \u00e8 spos\u00f2 con una donna di una nobile famiglia del Cheshire e ha acquisito propriet\u00e0 l\u00ec attraverso sua moglie, Beatrice de Malpas.\nAlcune fonti affermano che alla sua morte abbia sposato una certa Catherine, dalla quale ebbe Thomas ap Rhodri, padre del mercenario Owain ap Tomas ap Rhodri e di Katherine, che si spos\u00f2 con un uomo della famiglia Famiglia De la Pole. Nel 1309 circa, entr\u00f2 in possesso del maniero di Tatsfield nel Surrey..\nRhodri mor\u00ec 1315 circa. Essendo l'unico fratello sopravvissuto di Llywelyn III dopo il 1283, sarebbe stato considerato da molti un legittimo pretendente al trono di Gwynedd, e quindi anche al titolo di Principe di Galles."}
{"id": "364418", "revid": "1501558", "url": "https://it.wikipedia.org/wiki?curid=364418", "title": "Nazionale di calcio della Tunisia", "text": "La nazionale di calcio della Tunisia, i cui giocatori sono soprannominati \"Aquile di Cartagine\", \u00e8 la selezione maggiore maschile calcistica nazionale della Tunisia ed \u00e8 posta sotto l'egida della F\u00e9d\u00e9ration Tunisienne de Football.\n\u00c8 una delle nazionali di calcio africane pi\u00f9 quotate. Nella sua bacheca figurano la Coppa d'Africa 2004, il Campionato delle nazioni africane 2011 e la Coppa araba 1963. La squadra si \u00e8 qualificata per cinque volte alla fase finale di un mondiale (1978, 1998, 2002, 2006 e 2018), chiudendo sempre con un'eliminazione al primo turno.\nNella graduatoria mondiale della FIFA, in vigore da agosto 1993, il miglior posizionamento della Tunisia \u00e8 stato il 13\u00ba posto di aprile 2018, mentre il peggiore \u00e8 stato il 65\u00ba posto di luglio 2010. Al dicembre 2021 occupa il 30\u00ba posto della graduatoria.\nStoria.\nAlbori (1928-1956).\nPrima dell'indipendenza del paese, nel 1928 fu costituita una selezione che raggruppava i migliori giocatori tunisini militanti nel campionato locale. Affront\u00f2 la Francia B, che vinse per 3-2. Il 23 marzo 1930 la Tunisia affront\u00f2 nuovamente la Francia B e perse per 5-0. Un nuovo incontro tra le due squadre si gioc\u00f2 il 26 marzo 1933 e si concluse con il successo della Francia B per 6-1.\nNel 1939 la Tunisia colse la sua prima vittoria (4-1) contro una selezione amatoriale parigina.\nTra i calciatori pi\u00f9 presenti nella selezione tunisina di quel periodo vi erano Gustave Ducousso (Union sportive b\u00e9jaoise) con 22 presenze, Gaetano Chiarenza (Club Sportif de Hammam Lif) con 21, Azzopardi (Union sportive b\u00e9jaoise) con 19 e Larbi Ben Hassine, alias Larbi Bardo (Esp\u00e9rance Sportive de Tunis), e Rachid Sehili (\u00c9toile Sportive du Sahel) con 16.\nPrimi anni della nazionale (1956-1962).\nLa Tunisia ottenne l'indipendenza dalla Francia il 20 marzo 1956. La federcalcio tunisina fu fondata il 29 marzo 1957 e si affili\u00f2 alla FIFA e alla CAF nel 1960.\nLa nazionale tunisina esord\u00ec contro l' il 1\u00ba giugno 1957, in piena guerra d'Algeria. Prevalsero gli algerini per 2-1. Tre anni dopo, il 24 luglio 1960, la Tunisia and\u00f2 incontro alla sconfitta pi\u00f9 larga della propria storia, contro l' (10-1). Il 18 agosto 1960 la Tunisia affront\u00f2 e vinse per 8-1.\nEpoca d'oro (1962-1978).\nLa Tunisia fece il proprio debutto nelle eliminatorie della Coppa d'Africa in vista dell'edizione del 1962, dove si classific\u00f2 terza. Nel 1963 partecip\u00f2, in Libano, alla prima edizione della Coppa araba, che vinse grazie a 4 successi in altrettante partite.\nOrganizz\u00f2 la , dove arriv\u00f2 a disputare la finale contro il . I ghanesi passarono in vantaggio con Frank Odoi, cui rispose per i tunisini Abdelmajid Chetali. Tahar Cha\u00efbi port\u00f2 poi in vantaggio i tunisini, ma al 79\u00ba minuto di gioco i ghanesi riequilibrarono il punteggio con Osei Kofi. Con un gol segnato da Odoi al 6\u00b0 dei supplementari il Ghana si aggiudic\u00f2 la vittoria e il trofeo.\nLa Tunisia non prese parte alle qualificazioni per la , 1972 e 1974.\nNel 1973 vinse la Coppa di Palestina trascinata da Mohieddine Habita, soprannominato \"il Pel\u00e9 arabo\" (6 gol nel torneo), da Mohamed Ali Akid (6 gol) ed Ezzedine Chakroun (5 gol). La squadra ottenne 6 vittorie in 6 partite, realizzando 19 gol e subendone solo 3.\nNel 1975, dopo aver eliminato nel turno preliminare la e l'Algeria nel primo turno, fu eliminata nel secondo e ultimo turno delle qualificazioni alla dal per la regola dei gol fuori casa.\nNel 1977, guidata dal commissario tecnico Abdelmajid Chetali, la Tunisia si qualific\u00f2 per la e per la prima volta per la coppa del mondo eliminando e .\nNel primo turno della elimin\u00f2 i detentori del titolo del e si ferm\u00f2 in semifinale di fronte al Ghana, sua \"bestia nera\". Nella finale per il terzo posto si port\u00f2 in vantaggio contro la Nigeria grazie ad un gol di Mohamed Ali Akid, ma fu raggiunta sul pareggio al 42\u00ba minuto. I tunisini contestarono la decisione dell'arbitro di convalidare il gol avversario e abbandonarono per protesta il terreno di gioco, rimediando una sconfitta per 2-0 a tavolino.\nAd Argentina 1978 la nazionale tunisina, sconfiggendo all'esordio il per 3-1, entr\u00f2 nella storia come la prima nazionale africana a vincere una partita di un mondiale. Sempre in quel torneo i tunisini, guidati dalla stella Tarak Dhiab, imposero alla campione in carica un pareggio senza reti, anche se questo non bast\u00f2 per superare la prima fase, vista la sconfitta (1-0) nella gara successiva contro la .\nCi vollero altri vent'anni prima che la squadra si qualificasse per tre mondiali consecutivi (1998, 2002 e 2006).\nCrisi (1978-1994).\nDopo l'esordio in coppa del mondo la Tunisia conobbe un quindicennio di magri risultati, non riuscendo a qualificarsi per la , 1984, 1986, 1988, 1990 e 1992 e mancando la qualificazione alla fase finale della coppa del mondo dal 1978 al 1998.\nNel 1994 la Tunisia ospit\u00f2 la Coppa d'Africa. Perse all'esordio contro il e pareggi\u00f2 il secondo incontro che la oppose allo . Termin\u00f2 il girone all'ultimo posto e fu dunque eliminata.\nRipresa (1996-2002).\nDopo il torneo arriv\u00f2 sulla panchina delle \"Aquile di Cartagine\" il polacco Henryk Kasperczak, che qualific\u00f2 la squadra per la . Grazie ad una nuova generazione di talenti, la nazionale tunisina si classific\u00f2 seconda nel girone della fase finale ed ebbe accesso ai quarti di finale, dove elimin\u00f2 il . In semifinale batt\u00e9 lo e in finale trov\u00f2 i padroni di casa del . Per i tunisini la prima finale disputata dopo 31 anni si concluse con una sconfitta per 2-0.\nKasperczak rimase in sella e guid\u00f2 i tunisini alla qualificazione alla , dove i tunisini furono eliminati ai quarti di finale dal , paese organizzatore, e alla qualificazione al in Francia, dove la Tunisia usc\u00ec al primo turno dopo due sconfitte (2-0 contro l' e 1-0 contro la e un pareggio (1-1 contro la ).\nNella la Tunisia torn\u00f2 su ottimi livelli, uscendo di scena in semifinale, eliminata dal forte .\nQualificatasi anche per la , la Tunisia di Henri Michel fu estromessa al primo turno.\nGuidata dal CT Ammar Souayah, si qualific\u00f2 per il , dove fu eliminata al primo turno dopo due sconfitte (2-0 contro la e 2-0 contro il padrone di casa) inframmezzate da un pareggio (1-1 contro il ).\nL'era Lemerre e il trionfo continentale (2002-2008).\nDopo il Roger Lemerre, che aveva portato la alla vittoria del , fu nominato CT della Tunisia. Il nuovo CT ottenne in amichevole due ottimi pareggi (entrambi per 1-1) contro Francia e e una vittoria (2-1) contro la .\nAlla la Tunisia, paese ospitante, si present\u00f2 con l'obiettivo dichiarato di portare a casa il trofeo. Dopo aver pareggiato all'esordio contro la (1-1), vinse contro (2-1) e (3-0). Ai quarti di finale ebbe la meglio sul (1-0) e in semifinale batt\u00e9 ai tiri di rigore la Nigeria (1-1 dopo i tempi supplementari). Il derby del Maghreb contro il Marocco, valido per la finale, arrise ai tunisini, che vinsero per 2-1 con i gol di Francileudo Santos e Ziad Jaziri. Lemerre divenne il primo commissario tecnico a laurearsi campione d'Europa e campione d'Africa. Dopo la vittoria la federcalcio cambi\u00f2 il proprio logo, adottando un'aquila, in onore delle \"Aquile di Cartagine\".\nLa nazionale tunisina partecip\u00f2 poi alla Confederations Cup 2005, ma senza andare oltre il primo turno (fu battuta dall' e dalla e sconfisse l').\nAlla la Tunisia fu eliminata ai quarti di finale dalla Nigeria.\nQualificatasi per i mondiali di Germania 2006, la Tunisia fu inserita nel girone con , e . Ottenne un pareggio e due sconfitte per un totale di un punto, risultato che non le permise di qualificarsi agli ottavi di finale.\nAlla giunse un'altra eliminazione ai quarti di finale, stavolta contro il Camerun (3-2), dopo aver vinto il girone D con , Senegal e Sudafrica.\nIl 30 giugno 2008 Roger Lemerre lasci\u00f2 la panchina della Tunisia. Al posto di Lemerre fu nominato CT il portoghese Humberto Coelho.\nA sorpresa, la Tunisia non si qualific\u00f2 per i mondiali sudafricani del 2010, in seguito alla sconfitta nell'ultima gara contro il e alla contemporanea vittoria della , che era sotto di due punti rispetto alle \"Aquile di Cartagine\".\nCambi tecnici (2010-oggi).\nIl 14 novembre 2009 Coelho fu esonerato e rimpiazzato ad interim da Faouzi Benzarti in vista dell'imminente , dove la Tunisia raccolse tre pareggi contro Zambia, Gabon e Camerun e fu eliminata al primo turno.\nNel giugno 2010 assunse il ruolo di CT Bertrand Marchand, che firm\u00f2 un contratto biennale.\nLa Tunisia si qualific\u00f2 poi per la . Durante le qualificazioni, il 15 dicembre 2010, Marchand fu esonerato e sostituito da Sami Trabelsi, sotto la cui guida la squadra tunisina vinse il Campionato delle nazioni africane 2011 battendo in finale l'Angola per 3-0. Anche la Coppa d'Africa 2012 per la Tunisia termin\u00f2 ai quarti di finale, contro il Ghana (2-1 dopo i tempi supplementari).\nNella la Tunisia usc\u00ec al primo turno. Vinta la prima partita contro l'Algeria grazie ad un gol nel finale di partita (1-0), perse per 3-0 contro la e pareggi\u00f2 (1-1) contro il in un match dall'arbitraggio fortemente contestato dai tunisini.\nNel febbraio 2013 a Sami Trabelsi subentr\u00f2 Nabil Ma\u00e2loul. Il 7 settembre 2013, a causa della sconfitta interna (0-2) contro , la Tunisia fall\u00ec la qualificazione al e Ma\u00e2loul si dimise. Il 12 settembre il giudice sportivo sovvert\u00ec il risultato del campo estromettendo Capo Verde per aver schierato in campo un giocatore squalificato e ammettendo la Tunisia al play-off contro il . La Tunisia perse il play-off e manc\u00f2 l'accesso al mondiale brasiliano (0-0 in Tunisia e 4-1 in Camerun) e il nuovo CT Ruud Krol, rimasto in carica solo per le due partite contro i camerunensi, si dimise.\nNella la Tunisia di Georges Leekens vinse il proprio girone e fu eliminata ai quarti di finale dalla padrona di casa (2-1 dopo i tempi supplementari) al termine di un match controverso dal punto di vista delle decisioni arbitrali.\nNel luglio 2015 sulla panchina della nazionale tunisina arriv\u00f2 Henryk Kasperczak, che condusse i suoi alla qualificazione alla con 4 vittorie, un pareggio e una sconfitta nell'apposito girone. La fase finale, disputata nel mese di gennaio in Gabon, vide i tunisini perdere all'esordio contro il Senegal (2-0), poi battere Algeria (2-1) e (4-2) e qualificarsi dunque come seconda nel proprio girone, prima di capitolare ai quarti di finale contro il (2-0). Kasperczak fu esonerato tre mesi pi\u00f9 tardi.\nNel novembre 2017 il rientrante CT Nabil Ma\u00e2loul guid\u00f2 la Tunisia alla sua quinta qualificazione ad un mondiale con una giornata di anticipo, grazie al primo posto del girone di qualificazione a . In Russia la compagine tunisina si ritrov\u00f2 in un difficile girone comprendente anche , e e fu aritmeticamente eliminata dopo due sconfitte contro Inghilterra (0-1) e Belgio (2-5), ma nell'ultima partita ottiene una vittoria (2-1 in rimonta contro Panama) in una fase finale di un mondiale che mancava da .\nGiunta prima nel girone di qualificazione con 5 vittorie e una sconfitta, la Tunisia si qualific\u00f2 alla , dove super\u00f2 la fase a gruppi con 3 pareggi contro (1-1), (1-1) e (0-0) e poi elimin\u00f2 agli ottavi di finale il battendolo per 5-4 ai tiri di rigore (1-1 dopo 120 minuti) e ai quarti il (3-0), tornando tra le prime quattro d'Africa dopo quindici anni. In semifinale sub\u00ec l'eliminazione contro il , perdendo per 1-0 dopo i tempi supplementari, poi chiuse quarta perdendo anche la finale di consolazione con la (1-0).\nOttenuto l\u2019accesso alla vincendo il proprio girone di qualificazione con 5 vittorie in 6 partite e un distacco finale di 7 punti sulla seconda, la Tunisia super\u00f2 la prima fase del torneo in qualit\u00e0 di terza nella graduatoria delle terze classificate, avendo ottenuto una vittoria (4-0) contro la e subito due sconfitte di misura (0-1) contro e . Agli ottavi di finale elimin\u00f2 la (1-0), per poi venire eliminata ai quarti dal (0-1).\nConfronti con le altre Nazionali.\nNota: come previsto dai regolamenti FIFA, le partite terminate ai rigori dopo i tempi supplementari sono considerate pareggi.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la doppia sfida di qualificazione al mondiale 2022 contro la del 7 e 10 ottobre 2021.\nStatistiche aggiornate al 10 ottobre 2021, al termine della sfida contro la .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati all'11 giugno 2021.\nI giocatori in grassetto sono ancora in attivit\u00e0 con la maglia della nazionale.\nCollegamenti esterni.\ndelle nazioni africane"}
{"id": "364421", "revid": "77331396", "url": "https://it.wikipedia.org/wiki?curid=364421", "title": "Notazione di Iverson", "text": ""}
{"id": "364423", "revid": "224230", "url": "https://it.wikipedia.org/wiki?curid=364423", "title": "Campo di concentramento di Ravensbr\u00fcck", "text": "Il campo di concentramento di Ravensbr\u00fcck, era il pi\u00f9 grande campo di concentramento femminile sul territorio del cosiddetto \"Altreich\" nel periodo nazista, situato nel villaggio di Ravensbr\u00fcck, nei pressi della localit\u00e0 di F\u00fcrstenberg, nella parte settentrionale della provincia del Brandeburgo, a circa 90 chilometri a nord di Berlino.\nIl campo di concentramento di Ravensbr\u00fcck costituiva un complesso del quale, oltre al lager femminile, facevano parte un lager maschile, aree industriali, il Campo di concentramento di Uckermark, il Siemenslager Ravensbr\u00fcck e oltre quaranta sottocampi utilizzati dai nazisti come serbatoi di manodopera schiava, disseminati tra il Mar Baltico e la Baviera.\nStoria del campo di concentramento.\nIl 25 novembre 1938 su ordine del \"Reichsf\u00fchrer\" delle SS Heinrich Himmler, vennero trasferiti 500 prigionieri dal campo di concentramento di Sachsenhausen per la costruzione del nuovo campo femminile di Ravensbr\u00fcck, allocato in una propriet\u00e0 personale di Himmler stesso.\nIl campo di Ravensbr\u00fcck fu aperto il 15 maggio 1939.\nVi furono subito rinchiuse oltre 2.000 donne fra austriache e tedesche, provenienti dal primo campo di concentramento femminile di Lichtenburg, una fortezza del XVI secolo riadattata a prigione, che proprio in quel periodo fu chiuso. Le prime deportate ad esservi internate erano comuniste, socialdemocratiche, testimoni di Geova, antinaziste in genere, cos\u00ec come \"ariane\", accusate del grave reato di aver violato le Leggi di Norimberga sulla \"purezza razziale\", avendo avuto rapporti sessuali con una \"razza\" \"Untermensch\", cio\u00e8 sub-umana, inferiore a quella tedesca.\nRavensbr\u00fcck, fino alla definitiva caduta del regime hitleriano nell'aprile 1945, rimase il principale lager femminile FKL (\"Frauen Konzentrationslager\") della Germania nazista.\nIl campo era edificato su un terreno formato da una duna sabbiosa e desolata, talmente fredda da essere chiamata \u201cla piccola Siberia di Meklenborg\u201d.\nEra circondato da un bosco di conifere e betulle; vi erano 32 baracche per gli alloggi delle prigioniere, uffici per l'amministrazione, case per le SS, ed una fabbrica della Ditta Siemens Werke di Berlino per il lavoro schiavo delle deportate. Ravensbr\u00fcck era circondata da un muro alto quattro metri su cui correvano i fili spinati dell'alta tensione; agli angoli torrette di guardia con le mitragliatrici.\nAll'interno una megalopoli di baracche ripetitiva e compressa, completamente priva d'erba e di alberi, con gli edifici essenziali: cucina, ospedale da campo, prigione e crematorio e le due grandi aree industriali periferiche. \nIl 29 giugno 1939 giunsero al campo, provenienti dall'Austria, 440 deportate zingare insieme ai loro figli: entro il 1945 il numero delle zingare salir\u00e0 a 5.000 unit\u00e0.\nDopo lo scoppio della seconda guerra mondiale e la successiva invasione tedesca della Polonia, il 23 settembre 1939, le prime deportate polacche giunsero al campo. Entro il termine del conflitto vennero internate a Ravensbr\u00fcck provenienti dalla Polonia e dagli altri territori occupati dell'est circa 40.000 donne. Queste donne erano usate per il lavoro nei campi.\nLe donne deportate che popolano il campo aumentano a ritmo crescente: oltre 3.000 nell'aprile 1940, oltre 4.000 in agosto.\nIl 6 giugno 1941 sorse a Ravensbr\u00fcck un piccolo campo di concentramento maschile, (\"M\u00e4nnerlager\") separato da quello femminile, eretto da 300 deportati provenienti da Dachau. Vi transitarono in totale circa 20.000 uomini. I detenuti di Dachau installano nel Lager una grande sartoria di propriet\u00e0 delle SS, la fabbrica TexLed, nella quale le prigioniere erano addette al confezionamento di divise militari e calzature per i soldati della Wehrmacht e per i reparti delle SS. Lo stabilimento rester\u00e0 la pi\u00f9 grande sartoria per la produzione di vestiario militare tedesco (\"Industriehof\").\nAd agosto '41 scoppia un'epidemia nel lager e il campo viene abbandonato a s\u00e9 stesso, guardato a distanza dalle SS. \nNonostante le epidemie a settembre viene attribuita la matricola 7.935.\nIl campo di Ravensbr\u00fcck forn\u00ec anche circa il 70% delle donne impiegate come prostitute nei bordelli interni di altri campi di concentramento; nel 1942, ad esempio, i tedeschi inviarono circa cinquanta prigioniere politiche in vari bordelli di campi di sterminio tra cui Mauthausen e Gusen. Molte di loro erano partite volontarie per sfuggire alle terribili condizioni di vita del campo.\nA partire dal dicembre 1941 le SS iniziano il sistema delle \"selezioni\"per i famigerati \"trasporti neri\"; il medico eugenista del campo, Friedrich Mennecke, sceglie le deportate fisicamente pi\u00f9 debilitate e inabili al lavoro da eliminare, inviandole in altri lager o centri, attrezzati per lo sterminio.\nNel 1942 Ravensbr\u00fcck conosce un grande sviluppo produttivo; la Siemens apre una filiale appena fuori dalla cinta del campo; utilizzer\u00e0 la mano d'opera schiava del lager; vengono costruiti nuovi blocchi, capannoni e magazzini. Ravensbr\u00fcck si espande e diventa una citt\u00e0 concentrazionaria, circondata da sottocampi e kommandos di lavoro esterni (saranno pi\u00f9 di 40 nel 1945) oppure affitta la manodopera coatta ad altre industrie. Nel 1942 la popolazione reclusa nel campo passa dalle 7.000 alle 10.000 unit\u00e0 effettive, ma le matricole toccano il numero 15.558 in dicembre. Le circa 5000 di disavanzo vanno ricercate tra l'alta mortalit\u00e0 nel campo e gli invii delle detenute ebree e zingare ad Auschwitz.\nDifatti tra il 1942 ed il 1943 continuarono i trasferimenti di deportate ebree e zingare in seguito agli ordini pervenuti dall'Ufficio centrale per la sicurezza del Reich che prevedevano, in particolare, l'internamento di tutti i deportati di origine ebraica nel campo di Auschwitz-Birkenau, al fine di rendere il territorio, cos\u00ec vicino alla capitale e ai centri di potere (dove Ravensbr\u00fcck si trovava), \"Judenrein\", ovverosia \"liberato dagli ebrei\".\nOltre ad essere un KL, Ravensbr\u00fcck fu anche campo di preparazione per ausiliarie SS-Aufseherinnen, donne addette alla sorveglianza dei block femminili nei KL. Reclutate con appelli sui giornali patriottici e allettate dalla prospettiva di un buono stipendio, si presentarono a migliaia all'esame di ammissione. Si calcola che tra il 1942 e il 1945 fossero state addestrate a Ravensbr\u00fcck circa 3500 di queste ausiliarie, inviate, poi, soprattutto in altri lager. Avevano stipendio e uniforme delle SS ma non avevano gli stessi diritti dei membri maschi. La loro ferocia sbalord\u00ec le stesse SS. Molte, a guerra finita, furono processate e condannate a morte o a svariati anni di reclusione per crimini contro l'umanit\u00e0; molte la fecero franca. In particolare a Ravensbr\u00fcck il servizio di sorveglianza femminile era svolto da 150 Aufseherinnen, alle dipendenze di una \"Oberaufseherin\".\nIl 20 luglio 1942, iniziarono i criminali esperimenti \"medici\" su internate (principalmente polacche), effettuati dal medico delle SS Karl Gebhardt. Altri medici coinvolti furono l'SS-Obersturmf\u00fchrer Dr. Fritz Fischer, i dottori Gerhard Schiedlausky, Richard Trommer, Herta Oberheuser e persino Ludwig Stumpfegger chirurgo personale di Himmler e Hitler, i quali seguivano con particolare aspettativa e interesse queste orribili prove su cavie umane dopo averle ordinate. La genesi di tali ricerche risale principalmente al 5 giugno 1942, quando a seguito a un'infezione di gangrena gassosa era morto il giorno prima il capo della sicurezza del Reich, Reinhard Heydrich ma anche perch\u00e9 il tasso di mortalit\u00e0 tra i soldati tedeschi, sempre per la gangrena gassosa era molto alto; occorreva trovare il farmaco e le dosi giuste per debellarla, provandolo su cavie umane infettate appositamente. (vedi \"Esperimenti medici su cavie umane\").\nNel 1943, in aprile, viene immatricolata la 19.244 prigioniera e viene costruito il crematorio.\nNel 1944 l'immatricolazione delle nuove prigioniere passa dal n. 38.818 di aprile al n. 91.748 di dicembre (questi dati sono stati conservati grazie a prigioniere francesi addette agli uffici di registrazione). Allo sfruttamento intenso con il lavoro ne segue un grande aumento della mortalit\u00e0, comprensiva anche dell'eliminazione fisica dei soggetti considerati inabili e improduttivi come anziane, donne incinte, prigioniere con problemi psicologici, oppositrici.\nIn quegli anni, le percentuali etniche delle prigioniere internate nel KZ di Ravensbr\u00fcck, in base ad una lista incompleta, \"Zugangsliste\", salvata clandestinamente nel lager, contenente i nomi di 25.028 donne deportate dai nazisti nel campo, risultano approssimativamente essere:\nLa Gestapo distinse inoltre le detenute come segue:\nLa \"Zugangsliste\" superstite \u00e8 uno dei pi\u00f9 importanti documenti conservati a memoria dell'Olocausto e venne salvata negli ultimi istanti di vita del campo dai membri dell'unit\u00e0 \"Mury\" dello \"Szare Szeregi\", un movimento di resistenza dell'associazione Scout polacca nato durante la guerra in contrapposizione all'invasione tedesca. .\nAll'inizio del '44 vi sono deportazioni pi\u00f9 massicce nel campo. Tra il 2 e il 30 agosto vi sono numerosi arrivi di migliaia di deportate evacuate dai lager dell'est, da Varsavia, di cui 14.000 solo da Auschwitz-Birkenau per l'arrivo dell'esercito sovietico. Mentre il numero delle deportate aumenta in modo esponenziale, i posti di lavoro rimangono uguali e anche le richieste di manodopera. Ravensbr\u00fcck si trova cos\u00ec iperaffollato con decine di migliaia di prigioniere in eccedenza. Viene allestita un enorme tenda militare (Block 25) in una zona paludosa, per far posto ai nuovi arrivi; la vita da bestie e la promiscuit\u00e0 in questa tenda, la mancanza di igiene pressoch\u00e9 totale crea una moltitudine sporca, infestata di parassiti, coperta di stracci, destinata a diventare in brevissimo tempo vittima di furiose epidemie e dissenteria. La tenda, con soddisfazione delle SS, si scopre un involontario efficace strumento di sterminio.\nTanto piacque agli sterminatori SS l'effetto mortale della tenda che ripetono l'esperimento nel vicino sottocampo di Uckermark, affollato per lo scopo da grossi spostamenti di deportate inutilizzabili per il lavoro. Uckermark con i suoi 6 blocchi divent\u00f2, dalla fine del 1944, campo di eliminazione, attuata con metodi vari (promiscuit\u00e0, avvelenamento, inedia, assideramento e abbandono) e con invii alla camera a gas del campo principale.\nUna delle forme di resistenza di Ravensbr\u00fcck fu l'organizzazione, nascosta all'autorit\u00e0 del campo, di lezioni scolastiche realizzata dalle prigioniere in favore delle compagne pi\u00f9 sfortunate. Tutti i gruppi nazionali ebbero una qualche forma di insegnamento: le deportate polacche riuscirono ad organizzare lezioni universitarie con insegnanti qualificate.\nGli ultimi mesi.\nDopo una visita di Himmler alla fine del 1944, si stabil\u00ec l'eliminazione giornaliera di un gruppo cinquanta-sessanta donne. Ci\u00f2 faceva parte dei piani di evacuazione del lager in vista dell'arrivo dell'Armata Rossa. Si doveva liquidare la popolazione del campo in fretta sterminando, oltre alle detenute inabili al lavoro, anche quelle che non potevano camminare per lunghe marce, le intrasportabili, testimoni delle atrocit\u00e0 naziste o donne politiche scomode.\nI \"Trasporti neri\" non potevano pi\u00f9 essere effettuati poich\u00e9 i centri di sterminio come Hartheim erano stati chiusi o in via di smantellamento e le vie di comunicazioni poco agibili perch\u00e9 disastrate dalla guerra ormai vicina. Quindi le prigioniere condannate a morte, negli ultimi mesi, dovevano essere soppresse a Ravensbr\u00fcck. Le esecuzioni iniziarono a essere effettuate in uno stretto passaggio tra due alti muri chiamato \"Corridoio della fucilazione\" situato tra il Bunker e il crematorio, con un colpo alla nuca e alla presenza del medico del campo; molte non morivano subito e il medico provvedeva con iniezioni di veleno al cuore a finirle. Poi i corpi venivano cremati. Furono inviati da Berlino specialisti del \"colpo alla nuca\" ad organizzare il massacro.\nAl principio del 1945 il comandante del campo, per riuscire ad eliminare tutte le numerose deportate selezionate per lo sterminio, scontento del rendimento delle esecuzioni con colpo alla nuca o di altri sistemi nonostante la loro micidialit\u00e0, decise di usare il gas. Fece iniziare in tutta fretta la costruzione di una camera a gas, azionata a \"Zyklon B\" (acido cianidrico), nello \"\"Jugendlager\" (Campo delle giovani, destinato a ragazze tedesche deportate). Lo specialista-capo dell'intera organizzazione era l'SS Johann Schwarzhuber, gi\u00e0 comandante ad Auschwitz fino all'ottobre del 1944 e trasferito a Ravensbr\u00fcck nel gennaio del '45. La camera a gas era installata in una baracca di legno vicino, per ovvie ragioni logistiche, al crematorio. Quest'ultimo si trovava a met\u00e0 strada tra il Lager e il lago Schwed (dove venivano versate le ceneri) ed era gi\u00e0 in funzione dal 1943. Era composto da due forni Kori T II \"Reform\" a doppia porta, che pur tenuti continuamente accesi giorno e notte, si rivelarono insufficienti a incenerire l'elevato numero dei corpi dovuto anche allo sterminio sistematico in atto. La grande mor\u00eca di prigioniere per\u00f2 era soprattutto dovuta allo sfinimento fisico per lavoro, dissenteria, fame e alle epidemie che infuriavano nel campo e perci\u00f2 nel '44 fu aggiunto un terzo forno crematorio del tipo Kori \"Mobile\"\" a olio combustibile, privo del rivestimento esterno di mattoni refrattari.\nA gennaio '45 nel campo vi erano 46.000 deportate; ad aprile il loro numero si era ridotto a 11.000.\nIl \"Sonderkommando\", addetto alla camera a gas e ai forni crematori, viene ucciso dalle SS il 25 aprile 1945, per non lasciare testimoni scomodi dei loro criminali massacri; ma da testimonianze giurate di sopravvissuti e delle stesse SS risulta che nella camera a gas di Ravensbr\u00fcck, nei pochi scarsi mesi che funzion\u00f2 (Gennaio-Aprile 1945), vennero uccise circa 6000 persone.\nPer non lasciare ulteriori prove di sterminio, venne anche distrutta dalle SS, ai primi di aprile, un'altra camera a gas in muratura in costruzione. Questa camera era basata su un progetto complesso, simile a quelle di Birkenau o di Hartheim, anche se di minor ampiezza.\nIl 23 aprile 1945, con l'avvicinarsi della fine per il regime nazista, sperando in agevolazioni personali, Heinrich Himmler, grazie alla felice ed eroica mediazione del suo medico personale olandese, il Dott. Felix Kersten, tratt\u00f2 con il conte svedese Folke Bernadotte la liberazione di pi\u00f9 di 70.000 internati tra i vari lager e 7000 donne di Ravensbr\u00fcck tra francesi, norvegesi, belghe e olandesi, vennero trasferite dalla Croce Rossa svedese al sicuro.\nIl 26 aprile, le SS ordinarono l'evacuazione delle restanti deportate e deportati del campo maschile, che furono costrette ad una terribile marcia della morte diretta a nord, durante la quale molte persero la vita.\nIl 30 aprile 1945 il campo di Ravensbr\u00fcck fu finalmente liberato dalle forze sovietiche.\nI russi vi trovarono 3.000 prigioniere scampate all'evacuazione, e circa 300 prigionieri uomini, per la maggior parte gravemente ammalati e completamente denutriti. Poche ore dopo le unit\u00e0 sovietiche in avanzata, salvarono anche le scampate alla marcia della morte. Le superstiti vengono raggiunte e liberate dall'Armata Rossa a Schwerin.\nSi stima che tra il 1939 e il 1945 il campo di Ravensbr\u00fcck abbia ospitato circa 130.000 deportati, dei quali 110.000 donne. I documenti sopravvissuti alla distruzione da parte delle autorit\u00e0 del campo indicano circa 92.000 vittime.\nIl Memoriale di Ravensbr\u00fcck.\nIl \"Memoriale Nazionale di Ravensbr\u00fcck\", venne inaugurato il 12 settembre 1959. Fu uno dei tre grandi Memoriali, insieme a quello di Buchenwald e Sachsenausen, eretti dalla DDR. Gli architetti del \"Collettivo di Buchenwald\" decisero di includervi sezioni originali del Lager fuori del muro, quale il crematorio, la prigione ed un tratto del muro di cinta alto 4 metri. Nel 1959 sotto il tratto ovest del \"Muro delle Nazioni\" del lager vennero riuniti i resti delle detenute precedentemente sepolte traslate in un'unica grande fossa comune che venne evidenziata da un campo di rose.\nLa scultura in bronzo, \"Tragende\" (\"La portatrice\"), opera di Will Lammert, divenne il simbolo del Memoriale di Ravensbr\u00fcck, eretto sulla riva del lago di Schwedt. Tutta l'area all'interno del muro del Lager, invece, divenne una caserma dell\u2018Esercito Sovietico dal 1945 al 1994.\nUn primo museo del Lager venne inaugurato nel 1959-60 dentro il famigerato Bunker, la prigione del campo, con centinaia di oggetti delle ex-deportate. Nei primi anni ottanta l'edificio del Bunker divenne la \"Rassegna delle Nazioni\", con l'apertura al piano superiore di 17 Sale Commemorative internazionali. La \"Kommandantur\" SS\u00a0\u2013 utilizzata dai militari sovietici fino al 1977\u00a0\u2013 divenne il \"Museo della Resistenza Antifascista\".\nVita e morte nel campo.\nQuando una nuova prigioniera arrivava a Ravensbr\u00fcck era obbligata ad indossare il \"Winkel\", un triangolo di stoffa colorato, che identificava il motivo di internamento; sul triangolo era applicata una lettera che identificava la nazionalit\u00e0. Le deportate polacche, che divennero la maggior componente nazionale nel campo a partire dal 1942, indossavano normalmente un triangolo rosso (deportate politiche) con una lettera \"P\" (nazionalit\u00e0 polacca).\nLe donne ebree, prima del trasferimento verso Auschwitz, indossavano un triangolo giallo, alcune volte sovrapposto con un secondo triangolo per indicare altri motivi di internamento. Le criminali comuni indossavano il triangolo verde, i Testimoni di Geova il triangolo viola. Le zingare, le prostitute e le \u00abasociali\u00bb venivano identificate da un triangolo nero.\nIl triangolo rosa, utilizzato per identificare gli omosessuali maschi presso gli altri campi di concentramento, non venne utilizzato nel campo femminile di Ravensbr\u00fcck; le lesbiche internate, spesso per associati motivi razziali o politici, vennero contrassegnate con il triangolo nero e considerate semplici \u00abasociali\u00bb\nAlle deportate venivano rasati i capelli, poi utilizzati dall'industria tedesca; le deportate \"ariane\", per\u00f2, non sempre subivano questo trattamento. Per esempio esso non venne applicato, nel 1943, ad un trasporto proveniente dalla Norvegia e composto da donne di origine nordica.\nSuccessivamente, dopo essere state rasate, private di tutti i propri beni ispezionate nelle parti intime e lavate, le prigioniere sono destinate ai Block. I Block sono costruzioni di legno incatramato, divisi in due Stube, in ognuna delle quali ci sono un refettorio, un dormitorio, tre lavabi e tre latrine. La blockowa e la stubowa sono le responsabili rispettivamente del Block e della Stube, entrambe sono deportate.\nLidia Beccara Rolfi, nel libro \u201c\"Le donne di Ravensbr\u00fcck\"\u201d (Einaudi,\n1978) ci ha lasciato la sua testimonianza.\n-\"Il dormitorio \u00e8 completamente occupato da letti a castello a tre piani, lo\nspazio tra i piani \u00e8 cos\u00ec poco che da sedute le prigioniere battono la testa\ncontro le assi. Ogni letto, non pi\u00f9 largo di 70, 80 cm, \u00e8 destinato a due o\nanche tre deportate per posto. Ricordano all'aspetto i ripiani per i bachi da\nseta: li ricordano anche nel brusio ininterrotto di larve umane che da essi si\nleva, li ricordano soprattutto nella puzza insopportabile che emana da centinaia\ndi corpi mal lavati. Prima la divisa era a strisce grigie e blu, ma nel '44 \u00e8 ormai un lusso\nconcesso alle vecchie del campo. Le prigioniere vengono rivestite con stracci,\ncon una grossa croce dipinta davanti e di dietro.\" \"Questi stracci sono la divisa\nd'obbligo delle deportate in quarantena... La sbobba \u00e8 una\nbrodaglia insipida e dolciastra, molto liquida, che dobbiamo mangiare senza\ncucchiaio. Il leccare la minestra come i cani avvilisce, fa sentire bestie molto\npi\u00f9 di altre cose. La logica del sistema vuole proprio questo...\nLe deportate anziane e le inabili al lavoro, a Ravensbr\u00fcck si ammazzano; si usa inviarle con i famigerati \"trasporti neri\" alla soppressione in centri di sterminio attrezzati. La giornata nel blocco inizia alle 3,30 con il fischio della sirena. In mezz'ora\nbisogna scendere dal letto, infilarsi il vestito, rifare il letto alla\nperfezione secondo il regolamento, andare a lavarsi, fare la coda alla latrina e\nschierarsi, dieci per dieci, sulla Strasse davanti al blocco.\nL'appello del mattino \u00e8 una delle tante torture del campo. Costringe\na rimanere in piedi in ranghi di dieci per ore e ore. L'appello si svolge in\nposizione di attenti, sotto la pioggia, la neve o il vento. All'appello \u00e8\nproibito muoversi, parlare con le compagne, accoccolarsi quando le gambe non\nreggono pi\u00f9, battere i piedi per riscaldarsi, avere il petto ricoperto di un\npezzo di carta rubata per difendersi dal freddo. Dopo la prima mezz'ora diventa\nuna tortura. Il cervello si svuota, le gambe si gonfiano, i piedi fanno male,\ndolori atroci corrono per tutti i muscoli. L'appello a Ravensbr\u00fcck, dove si\naddestra psicologicamente la manodopera destinata a lavorare, produrre e rendere\nnell'industria tedesca, \u00e8 molto pi\u00f9 lungo che non quello dei sottocampi di\nlavoro dell'industria stessa.\"\nI massacranti turni di lavoro giornalieri erano due, di dodici ore ciascuno: il primo dalle 6 di mattina alle 6 di sera; il secondo, quello di notte, fino alle 6 della mattina successiva.\nTutte le prigioniere dovevano compiere lavori pesanti. Erano obbligate a molti tipi diversi di lavoro schiavo: costruzioni, agricoltura e anche costruzione dei missili V2 per conto dell'azienda tedesca Siemens AG.\nLe detenute che si ribellavano, tentavano di evadere o compivano atti di sabotaggio vero o presunto, venivano rinchiuse nella prigione del campo, il Bunker, un edificio a due piani con molte piccole celle alcune senza finestra; bastava assai poco per finirvi dentro. Le detenute destinate al Bunker subivano gravi sevizie morali e fisiche e molte finivano uccise o non sopravvivevano alle violenze. Nel Bunker si effettuavano interrogatori, processi sommari, torture e condanne a morte.\nLe detenute giudicate da \"rieducare\" venivano inviate invece allo Strafblock. Era un blocco di punizione in cui finivano le prigioniere che avevano rubato o erano considerate indisciplinate o compiuto lievi mancanze. Vi erano le violente e sadiche SS-Aufseherinnen (Sorveglianti donna nei campi di concentramento nazisti) con feroci cani da guardia a mantenere l'ordine. Si umiliava la prigioniera facendola lavorare alla preparazione di strisce di concime, pestando a piedi nudi masse di escrementi per poi impastarli, sempre a mani nude, con la cenere umana dei forni crematori; secondo le SS il risultato era un ottimo fertilizzante. Poco importava come ottenuto.\nLe operaie-schiave, ormai stremate e ridotte praticamente a scheletri viventi improduttivi, venivano selezionate invece per i famigerati \u201ctrasporti neri\u201d verso la morte con il gas o altri modi in centri di sterminio esterni appositamente attrezzati. Altra manodopera fresca le sostituiva nel ciclo continuo del sistema dei rimpiazzi. I nazisti definivano i deportati che non potevano lavorare letteralmente \"zavorra umana\" o \"Ballastexistenzen\", migliaia e migliaia di pesi morti inutili, costosi da sfamare; prima si toglievano di mezzo e pi\u00f9 si risparmiava.\nCon i \u201ctrasporti neri\u201d le detenute selezionate venivano inviate a Majdanek e in centri di sterminio (Castello di Hartheim, Sonnenstein, Bernburg e altri punti dove si realizzava l'Aktion T4 per l'eutanasia dei disabili e l'Aktion 14F13, azione specifica mirata proprio all'uccisione dei prigionieri dei campi di concentramento malati e inabili al lavoro).\nIl primo \"Trasporto nero\" di Ravensbr\u00fcck risale al dicembre 1941. \u201cPoi i \u2018Trasporti neri\u2019 si susseguirono al ritmo di due o tre al mese, fino alla fine di novembre-inizio dicembre 1944. Effettuati di notte, quasi clandestinamente, comprendevano 50-70 donne alla volta\u2026\u201d (\"G. Tillion\"). Altri trasporti furono molto pi\u00f9 numerosi, come quello diretto a Majdanek nel gennaio 1944, dove 900 prigioniere e qualche decina di bambini trovarono la morte.\nI detenuti che muoiono nei lager nazisti non hanno diritto a nessun tipo di funerale, tanto meno a una semplice bara; dal loro arrivo al campo sono considerati solo dei pezzi (\"St\u00fccke\") ai quali \u00e8 stato marchiato un numero; alla loro morte gli \"St\u00fccke\" vengono semplicemente gettati nei forni e i loro numeri cancellati dalle liste. Muoiono nell'acuta disperazione di non rivedere mai pi\u00f9 i loro cari e i luoghi natii e nella spietata consapevolezza che di loro non rester\u00e0 nulla, se non un po' di cenere mischiata a quella di tanti altri sventurati compagni. Hanno resistito disumanamente nella speranza di tornare ma poi sono caduti sfiniti, ridotti in condizioni indescrivibili, in queste bolge infernali in terra straniera, lontane molti chilometri da casa.\nIl regolamento impone che i corpi devono arrivare nudi alle piccole bocche incandescenti dei forni crematori, non calcolate certo per ingoiare morti incassati ma le sagome lunghe e sottili degli scheletrici cadaveri del lager. I morti vengono privati anche dell'ultimo misero avere, come laceri vestiti, scarpe spaiate e biancheria lisa: ripuliti serviranno per altri infelici dopo di loro. I corpi vanno poi ad ingrossare il mucchio di cadaveri presso il crematorio in attesa di essere bruciati come scarto inutile; l'ultima parte del ciclo per la distruzione scientifica del deportato tra poco sar\u00e0 completata. Alcuni, nel grande mucchio di corpi scomposti, agonizzavano ancora.\nTra le migliaia di detenute giustiziate dai nazisti a Ravensbr\u00fcck vi furono quattro membri appartenenti allo Special Operations Executive (Denise Bloch, Cecily Lefort, Lilian Rolfe e Violette Szabo), la suora \u00c9lise Rivet, Elisabeth de Rothschild, la principessa francese venticinquenne Anne de Bauffremont-Courtenay ed Olga Ben\u00e1rio, ebrea-comunista e militante nella Resistenza a Berlino poi moglie del leader comunista brasiliano Lu\u00eds Carlos Prestes (\"Olga, vita di un'ebrea comunista\" di F. Morais, ed. il Saggiatore 2005, libro pubblicato in Brasile nel 1984 da cui, nel 2005, il regista Jaime Monjardim trasse l'eccellente film \"Olga, muitas paixoes numa so vida\" al cui interno ricostruisce scene di vita del campo di concentramento femminile di Ravensbruck. ic2014) . L'esecuzione pi\u00f9 massiccia, circa 200 vittime, venne realizzata contro un gruppo di giovani patriote polacche appartenenti all'Armia Krajowa. Vi fu prigioniera Margarete Buber-Neumann: questa donna arrestata in Unione Sovietica pass\u00f2 anni nei gulag staliniani perch\u00e9 accusata di trotzkismo e fu consegnata ai nazisti nel 1940 nel quadro dell'alleanza russo-tedesca. Sopravvisse e lasci\u00f2 testimonianza nel suo libro \"Prigioniera di Hitler e Stalin\".\nAltra testimonianza di deportazione, vissuta nel campo di Ravensbr\u00fcck, \u00e8 raccontata dall'attrice e scrittrice francese Fanny Marette nel suo libro \"Ero il numero 47.177 - Diario di una deportata\".\nUn episodio di grande umanit\u00e0 avvenuto a Ravensbr\u00fcck, che ricalca al femminile quello di San Massimiliano Kolbe di Auschwitz, \u00e8 quello di una suora ortodossa Madre Maria (Elisabetta Pilenko-Skobtsova, 1891-1945). Il Venerd\u00ec Santo (30 marzo) del 1945, le SS chiamano i numeri delle prigioniere del Blocco 15 che il medico ha selezionato come inabili al lavoro, destinandole alla camera a gas; Madre Maria non \u00e8 nella lista, eppure prende il posto di una detenuta ebrea madre di tre figli, facendola saltare fuori della finestra. Avviandosi sul camion diretto al crematorio saluta le detenute rimaste: \"Vado in Cielo...\" dice loro, poi rivolgendosi alle altre sventurate con lei sul carro: \"Andiamo insieme, vi aiuter\u00f2 a morire bene...\" Il giorno dopo, il 31 marzo, entra con le sue compagne nella camera a gas.\nFu soprannominata \"L'Anima di Ravensbr\u00fcck\".\nMolte persone, prigioniere superstiti dei campi nazisti, tornate a casa non furono riconosciute neanche dai parenti pi\u00f9 stretti, tanto erano trasfigurate dall'esperienza della deportazione. Ai loro racconti di ci\u00f2 che avevano visto e vissuto nei lager difficilmente furono credute e a volte finivano anche per essere prese per pazze o venivano derise. Tante non riuscirono neppure a narrare l'orrore che avevano visto e si chiusero in un mutismo per anni e solo dopo un lungo tempo alcune riuscirono a parlarne: ricordare era un trauma sempre vivo in loro, angosciante e straziante. Altre persone presero a raccontare la loro testimonianza per contrastare il Negazionismo dilagante.\nQuell'esperienza caus\u00f2 anche numerosi suicidi anche molto postumi, di chi non ce la fece a riprendere il corso di una vita normale. Chi entr\u00f2 nel lager non ne usc\u00ec mai pi\u00f9.\nI bambini nel lager.\nNel pi\u00f9 grande campo femminile della Germania nazista era naturale che si presentasse il problema del soprannumero dei neonati e dei bambini. I neonati e i bambini fanno parte a s\u00e9. I primi nascono qui da donne che arrivano incinte, gli altri giungono con le madri. C'\u00e8 una sala operatoria che funge anche da sala parto. All'inizio vi vengono praticati aborti su \"ariane\" rimaste incinte da \"razze inferiori\"; successivamente per far abortire tutte le prigioniere inviate al lavoro. Serve anche per sterilizzare donne e bambine zingare ed ebree, per impedire la riproduzione di quel gruppo etnico. E vi si compiono anche esperimenti chirurgici su cavie umane.\nI primi bambini raggiunsero il campo nel 1939, insieme alle loro madri zingare provenienti dal campo di Burgenland, in Austria. In seguito molte madri ebree olandesi, francesi, ungheresi giunsero insieme ai figli. Dal 1942 le donne che erano incinte al momento dell'internamento sono obbligate all'aborto appena la gravidanza veniva scoperta oppure venivano selezionate per l'immediata uccisione. Ci\u00f2 per non disturbare la produzione. L'aborto era praticato fino all'ottavo mese e il feto bruciato in una stufa. Dal 1943, le autorit\u00e0 SS del campo permisero alle donne incinte di portare a termine la gravidanza, ma i neonati venivano subito strangolati o annegati in un secchio d'acqua davanti alla madre. Poi le SS cambiano ancora: i neonati possono sopravvivere ma niente aiuta la madre; i neonati muoiono praticamente tutti in pochi giorni in modi peggiori dello strangolamento e dell'annegamento.\nI nazisti furono attentissimi alla non proliferazione delle \u201crazze sub-umane\u201d e ai matrimoni o accoppiamenti misti con tali razze, per evitare il pericolo di \"contaminare\" l'unico germe sopravvissuto puro della razza ariana: quella germanica. Essa invece, secondo le vagheggianti visioni hitleriane, era destinata come \"razza eletta\" a ripopolare il mondo (\"Lebensborn\") e riportarlo alla bellezza primordiale in un nuovo mondo ripulito con il genocidio dalle \"razze inferiori\" evitando cos\u00ec la \"corruzione biologica\" del genere umano che era invece avvenuta nei secoli passati fino a quel momento. I bambini di queste razze rappresentavano perci\u00f2, per i nazisti, il pericolo primario della continuazione futura della specie degli \"indesiderabili\"; naturale per loro cercare di eliminarli totalmente e senza piet\u00e0.\nA centinaia di migliaia vennero immediatamente uccisi: soffocati dal gas insieme alle loro madri, uccisi con iniezioni di veleno, bruciati, massacrati a bastonate, fucilati, gettati vivi nelle fosse comuni o usati come tiro al bersaglio. Le donne incinte dovevano sparire dalla faccia della terra.\nLo sterminio dei bambini nei lager avveniva in tanti modi a seconda dei modi vigenti nei campi: dal colpo alla nuca (\u201cGenickschuss\u201d) all'annegamento. A Ravensbr\u00fcck esisteva una saletta adibita a \"Kinderzimmer\" in cui i piccoli venivano abbandonati a morire di fame e lasciati in pasto ai topi. La parola \"kind\" era sinonimo di raccapriccio nel campo.\nStatistiche incomplete ed assai effimere riportano in 882 il numero totale di bambini deportati a Ravensbr\u00fcck, non comprendenti quelli invece, nati nel campo che pare fossero sui 500: solo 5 sopravvissero alla prigionia grazie a catene umanitarie.\nEsperimenti medici su cavie umane.\nLe internate di Ravensbr\u00fcck vennero utilizzate, a partire dall'estate 1942, come cavie umane per la \"sperimentazione\" medica: almeno 86 donne, di cui 74 polacche (la maggior parte di queste provenienti da Lublino con il trasporto del 23 settembre 1943, vedi lista) furono selezionate per le due serie di esperimenti.\nLa prima serie (luglio 1942 - dicembre 1943) riguard\u00f2 nuovi farmaci a base di sulfonamide, destinati alla cura delle infezioni delle ferite dei soldati al fronte. Le internate vennero deliberatamente ferite e fratturate e infettate con batteri virulenti. Per meglio simulare le infezioni in alcune ferite vennero introdotti pezzi di legno, vetro o stoffa, attendendo poi lo sviluppo della gangrena. Le ferite venivano successivamente curate con i nuovi farmaci per verificarne l'efficacia. Usati spesso per infettare la gangrena gassosa, erano lo \"Staphylococcus aureus\" e quello del tetano. Erano introdotti mediante iniezione direttamente negli arti inferiori, o mediante incisione cutanea poi riempita, come gi\u00e0 detto, con quei materiali infettivi con cui i soldati feriti al fronte potevano imbattersi. Inoltre, il conseguente tessuto muscolare in necrosi veniva schiacciato per facilitare l'uscita dell'anidride carbonica prodotta dall'infezione e chiudere alle ferite il contatto con l'aria per aumentare lo sviluppo dei batteri.\nLa seconda serie (settembre 1942 - dicembre 1943) di esperimenti riguard\u00f2 lo studio del processo di rigenerazione di ossa, muscoli e nervi e la possibilit\u00e0 di trapiantare ossa da una persona all'altra: alcune donne subirono amputazioni, altre, come nel caso precedente, fratture e ferite.\nOvviamente tutti gli esperimenti avvennero senza la volont\u00e0 e nonostante le proteste delle vittime che rimasero tutte gravemente debilitate a livello sia fisico sia psichico. Cinque di esse, di nazionalit\u00e0 polacca, morirono in seguito alle sperimentazioni; altre sei vennero uccise successivamente nel campo. Le altre, soprannominate \"Kaninchen\" (coniglietti) a causa dell'andatura assunta dopo gli esperimenti (che riguardarono soprattutto gli arti inferiori), riuscirono a sopravvivere grazie all'aiuto delle altre prigioniere del campo.\nTra le 120 e le 140 donne zingare vennero sterilizzate a Ravensbr\u00fcck nel gennaio 1945, per saggiare l'efficacia dei nuovi metodi tedeschi, basati su raggi X, chirurgia e diversi farmaci. Questi esperimenti di sterilizzazione avevano come ultimo scopo la sterilizzazione forzata di milioni di persone considerate \"indesiderabili\" per il \"nuovo ordine mondiale nazista\". Tutte le donne sottoposte alla sterilizzazione, timorose delle conseguenze di un eventuale rifiuto, firmarono un documento di consenso dopo che le autorit\u00e0 del campo avevano promesso loro la libert\u00e0 nel caso si fossero sottoposte all'esperimento.\nTra i criminali esperimenti medici a cui le donne furono loro malgrado sottoposte, vi erano:\nMoltissime vi rimasero uccise, altre sfigurate a vita.\nI processi postbellici.\nI medici di Ravensbr\u00fcck imputati al Processo di Norimberga.\nNel corso del \"processo ai dottori\" tenuto dal tribunale militare internazionale a Norimberga tra l'ottobre 1946 e il febbraio 1948 i seguenti medici che avevano operato a Ravensbr\u00fcck furono trovati colpevoli e condannati:\nTutti vennero trovati colpevoli di avere condotto o partecipato ai diversi esperimenti medici sulle internate di Ravensbr\u00fcck. Ludwig Stumpfegger, l'ultimo medico personale di Adolf Hitler, che pure aveva condotto esperimenti a Ravensbr\u00fcck non venne giudicato a causa del suo precedente suicidio avvenuto nei giorni immediatamente successivi alla caduta di Berlino nelle mani dell'Armata Rossa sovietica che pose fine alla seconda guerra mondiale in Europa.\nIl Processo di D\u00fcsseldorf.\nUna rinnovata attenzione ed interesse per Ravensbr\u00fcck si ebbe nel 1976 in seguito al processo per crimini di guerra tenuto a D\u00fcsseldorf, conosciuto anche come processo di Majdanek. La pi\u00f9 nota delle imputate di questo processo fu la sovraintendente delle guardie di Ravensbr\u00fcck, Hermine Braunsteiner, che era stata scoperta dal famoso cacciatore di nazisti Simon Wiesenthal. Molti testimoni sopravvissuti a Ravensbr\u00fcck la identificarono come la pallida, ed alta aguzzina dagli occhi azzurri chiamata \"la cavalla scalciante\" a causa della propensione ad uccidere i bambini calpestandoli, spesso sotto gli occhi delle madri. Nel 1981, al termine del processo, la sessantunenne Braunsteiner venne condannata all'ergastolo per l'assassinio di molti bambini ed altri crimini brutali.\nAltri processi.\nAltre guardie del campo di Ravensbr\u00fcck vennero incriminate nel corso dei processi di Auschwitz, Belsen, Ravensbr\u00fcck oppure in processi individuali:"}
{"id": "364424", "revid": "767487", "url": "https://it.wikipedia.org/wiki?curid=364424", "title": "The Fat Boys", "text": "The Fat Boys erano un trio hip hop di Brooklyn, noto negli anni 1980. \nThe Fat Boys erano composti da:\nStoria.\nIl loro primo successo \u00e8 stato la stipulazione del contratto discografico messo in palio nel 1983 da una trasmissione di Radio City Music Hall di New York. Il loro nome lo devono al loro manager Charles Stettler per via delle loro abitudini alimentari. Il primo singolo porta il loro nome \"Fat Boys\" nel 1984 esce l'omonimo LP \"Fat Boys\", prodotto da Sutra Records. Nel 1985 \u00e8 la volta di \"Fat Boys Are Back\", poi \"Big &amp; Beautiful\" nel 1986.\nPartecipano anche al film \"Krush Groove\" e \"Disorderlies\".\nCollaborano con i Beach Boys e nel 1988 pubblicano \"On And On\", anni dopo Prince Markie Dee abbandona il gruppo dedicandosi all'attivit\u00e0 da solista, producendo brani per artisti come Mary J. Blige, 50 Cent, Jennifer Lopez. Darren Robinson morir\u00e0 per attacco cardiaco nel dicembre del 1995 a Rosedale, un quartiere di New York."}
{"id": "364425", "revid": "39558", "url": "https://it.wikipedia.org/wiki?curid=364425", "title": "Ravensbr\u00fcck", "text": ""}
{"id": "364430", "revid": "14806", "url": "https://it.wikipedia.org/wiki?curid=364430", "title": "Sugarhill Gang", "text": ""}
{"id": "364431", "revid": "4711", "url": "https://it.wikipedia.org/wiki?curid=364431", "title": "Ravensbruck", "text": ""}
{"id": "364434", "revid": "41986", "url": "https://it.wikipedia.org/wiki?curid=364434", "title": "Mernefta", "text": ""}
{"id": "364435", "revid": "124123", "url": "https://it.wikipedia.org/wiki?curid=364435", "title": "Claudio Costa (pittore)", "text": "Biografia.\nCresciuto in Liguria, a Chiavari, nel 1960 si trasferisce a Milano dove studia architettura al Politecnico. A Parigi nel 1964, grazie ad una borsa di studio vinta con i suoi lavori calcografici, conosce Marcel Duchamp. Nel 1969 ottiene la prima personale alla galleria La Bertesca di Genova. I viaggi compiuti negli anni settanta (Nuova Zelanda, Africa) indirizzano il suo lavoro verso le culture primitive, in un parallelo volgersi alla propria infanzia e all'infanzia del mondo. Nel 1975, in linea con l'apertura verso la cultura materiale che si verifica in Italia a met\u00e0 degli anni settanta, organizza con Aurelio Caminati il Museo di antropologia attiva di Monteghirfo (Favale di Malvaro), un'abitazione tradizionale dove recupera, cataloga utilizzando il linguaggio del luogo ed espone gli oggetti a essa appartenuti svolgendo un lavoro, idealmente vicino a quello di Christian Boltanski, di ricostruzione della memoria individuale e collettiva, una ricontestualizzazione opposta alla decontestualizzazione duchampiana. Dopo una serie di esposizioni in Germania \u00e8 presente a Documenta 6 di Kassel. Negli anni ottanta, in un percorso di allontanamento dalla psicanalisi tradizionale e dallo strutturalismo, torna alla pittura (sono gli anni della Transavanguardia), al primitivismo e allo sciamanesimo di Beuys; \u00e8 un recupero della manualit\u00e0 e del vissuto, in opposizione a quella dimensione fredda teorizzata da McLuhan e, di nuovo, alla preminenza del concettuale. \u00c8 in questo senso che si pone quel \"work in regress\" (locuzione ripresa dal \"work in progress\" joyciano), teorizzato dal 1976, che caratterizza il lavoro di Costa: un ritorno al mito, al simbolico, al s\u00e9, anche attraverso le autocitazioni, un ritorno che, in senso pienamente postmoderno, poco ha a che fare con le ricostruzioni operate dalla storia. Nel 1986 espone alla Biennale di Venezia l'opera intitolata \"Diva bottiglia (per un Museo dell'Alchimia)\" nella sezione \"Arte e Alchimia\" curata da Arturo Schwarz.\nL'opera di Costa \u00e8 anche legata all'ex ospedale psichiatrico di Quarto dei Mille dove, in collaborazione con lo psichiatra Antonio Slavich, organizza un laboratorio di arteterapia. All'ex O.P. di Quarto Costa lavora come terapeuta dal 1986, il Museo attivo delle forme inconsapevoli viene istituito nel 1992. Dal 1986 con Jakob de Chirico, Angelica Thomas, Antonino Bove e Igor Sacharov Ross \u00e8 protagonista del gruppo \"Kraftzellen - Cellule di Energia\". L'attivit\u00e0 di Costa a Quarto sottolinea ulteriormente quella ricerca della \"non normalit\u00e0\" che non prescinde da esperienze personali e che \u00e8 condotta in questi anni parallelamente ad un progetto museale dedicato agli scambi culturali tra artisti africani e artisti occidentali. Nei primi anni '90 si dedica anche alla Mail art.\nIl polo museale di Quarto, con la sua raccolta di opere di artisti professionisti (fra gli altri Aurelio Caminati e Giannetto Fieschi) e dei degenti dell'ospedale, , \u00e8 considerato comunemente dai critici come un'unica opera dell'artista stesso.\nNel 2009 \u00e8 stata pubblicata l'inedita raccolta di versi di Claudio Costa \"Amore e disamore. Poesie 1970-1979\" (Il Canneto Editore, Genova)."}
{"id": "364438", "revid": "287204", "url": "https://it.wikipedia.org/wiki?curid=364438", "title": "Elogio della pirateria", "text": "Elogio della pirateria \u00e8 un saggio di Carlo Gubitosa pubblicato da Terre di Mezzo nel 2005.\nIn esso l'autore affronta il tema - spesso controverso - della pirateria odierna, che non si limita pi\u00f9 al solo campo navale, ma si sviluppa in molteplici settori dell'agire umano nei quali si configurerebbe sempre di pi\u00f9 come pratica sociale o meglio \"ribellione creativa\" (come suggerisce il sottotitolo del libro) messa in atto da un numero sempre crescente di individui in reazione a regole avvertite come ingiuste.\nI capitoli.\nIl libro, con prefazione di Paolo Attivissimo, \u00e8 suddiviso in dieci capitoli o \"tesi\":\nPirateria come forma di tutela.\nGubitosa passa in rassegna le diverse pratiche ostacolate da brevetti, copyright e da un insieme di leggi, accordi e contratti che sminuiscono la valenza creativa e l'alto potenziale benefico di ognuna di esse e che minano alla base alcuni diritti umani inalienabili.\nLa pirateria tenderebbe proprio a tutelare libert\u00e0 vecchie e nuove: l'autore parla di atti di liberazione, nuovi canali di diffusione delle idee, metodi di interazione sociale (come l'organizzazione dal basso, il libero scambio e la cooperazione), difesa di salute, vita umana ed ecosistema, usi personali senza scopo di lucro e libera espressione contrapponendoli alla mercificazione, alle regole di mercato, a voleri e pressioni dei gruppi d'interesse, ad ingiusti profitti e ai bombardamenti mediatici.\nSempre secondo lo scrittore, concetti ed azioni oggi ritenuti \"eretici\", potrebbero invece rivoluzionare positivamente il mondo in cui viviamo, e le persone che li portano avanti potranno rivelarsi come odierni \"martiri\" nella causa per un progresso pi\u00f9 libero.\nLicenza.\nIl libro \u00e8 stato pubblicato sotto licenza libera Creative Commons Attribution-Noncommercial-No Derivative Works (CC-BY-NC-ND 2.0) e quindi \"pu\u00f2 essere riprodotto e distribuito, con ogni mezzo fisico, meccanico o elettronico, a condizione che la riproduzione del testo avvenga integralmente e senza modifiche, a uso privato e a fini non commerciali\".\nCuriosamente una prima versione del testo era stata \"piratata\", ovvero pubblicata su Internet prima della sua uscita ufficiale: ora \u00e8 comunque liberamente disponibile per il download la sua versione riveduta e corretta. La versione cartacea del testo, oltre che dalle librerie, \u00e8 distribuita dalle botteghe del commercio equo e solidale."}
{"id": "364448", "revid": "124987746", "url": "https://it.wikipedia.org/wiki?curid=364448", "title": "Duomo di Pavia", "text": "Il Duomo di Pavia, intitolato a Santo Stefano protomartire e Santa Maria Assunta \u00e8 la pi\u00f9 imponente chiesa di Pavia e un importante edificio rinascimentale, sintesi di pianta centrale e longitudinale che anticipa le ricerche tipologiche intorno alla basilica di San Pietro a Roma. Possiede una grandiosa cupola ottagonale in muratura, tra le pi\u00f9 grandi d'Italia per altezza e ampiezza; considerando anche la lanterna, \u00e8 la quinta pi\u00f9 alta dopo la Mole Antonelliana di Torino, San Gaudenzio a Novara, Santa Maria del Fiore a Firenze e il Duomo di Milano, la sesta se si considera San Pietro in Vaticano.\nStoria.\nL'inizio dei lavori della cattedrale risalgono al XV secolo anche se la costruzione si protrasse a lungo fino al XX secolo e risulta tuttora non completata per quel che riguarda i rivestimenti marmorei, soprattutto all'esterno.\nSorge sul sito delle due preesistenti antiche cattedrali romaniche, unite e comunicanti, di Santo Stefano e di Santa Maria del Popolo (i cui resti sono visibili al livello della cripta). Tali costruzioni furono demolite progressivamente per far posto alla nuova cattedrale.\nLe antiche cattedrali gemelle.\nSull'area attualmente occupata dal duomo sorgevano in passato le cattedrali \"gemelle\" di Santo Stefano e di Santa Maria Maggiore, comunemente chiamata Santa Maria del Popolo. Le due chiese originarie furono fondate tra il VI e il VII secolo e rinnovate successivamente, ma intorno al secolo XI-XII furono ricostruite in forme romaniche, come successe nello stesso periodo ad altri prestigiosi edifici di culto della citt\u00e0, ad esempio le basiliche di San Michele Maggiore e di San Pietro in Ciel d'Oro. La chiesa di Santo Stefano, pi\u00f9 ampia, a cinque navate, era situata a nord, a fianco della Torre Civica e fungeva da cattedrale estiva, mentre quella di Santa Maria del Popolo, pi\u00f9 raccolta, a tre navate, l'affiancava a sud ed era utilizzata come cattedrale invernale. Pur essendo ben distinte, le due chiese formavano un complesso architettonico unico, in quanto totalmente comunicanti tra loro. L'organismo risultante era pertanto certamente imponente e suggestivo, con un'unica aula a otto navate occupante per intero la larghezza dell'attuale Piazza del Duomo. \nDalle indagini ottocentesche e dal disegno e dalla descrizione di Opicino de Canistris (1330) apprendiamo che le due facciate erano allineate alla Torre Civica; Santo Stefano presentava una facciata simile a quella di San Pietro in Ciel d'Oro, ma con tre portali, mentre Santa Maria del Popolo aveva una facciata a salienti, portale unico, e particolarissimi motivi decorativi composti da fasce di mattonelle smaltate, che non si ritrovano in nessun'altra basilica romanica pavese superstite, che rappresentano la pi\u00f9 antica testimonianza dell'uso di smalto stannifero nell'Occidente cristiano. \nCome detto, Santo Stefano si componeva di cinque navate con volte a crociera (la centrale pi\u00f9 ampia e alta), transetto non sporgente con volta a botte, abside semicircolare, tiburio e cupola, sormontata da un Serafino in bronzo dorato. \nSanta Maria del Popolo aveva una struttura simile, ma a tre navate, con l'aggiunta di due falsi transetti con volta a botte, siti in corrispondenza della prima e della penultima campata delle navate laterali. \nLe due chiese furono sconsacrate e progressivamente demolite con l'avanzare del cantiere rinascimentale; gli ultimi elementi a essere distrutti furono i resti delle facciate, atterrati alla fine del secolo XIX per far posto al fronte del nuovo Duomo, mentre gran parte della cripta (dell'XI secolo) di Santa Maria del Popolo fu preservata e ospiter\u00e0 il futuro Museo Diocesano. \nMoltissimi reperti delle cattedrali gemine si conservano ai Musei Civici.\nIl primo progetto.\nDopo che si era progettato di rinnovare le due antiche chiese, la costruzione della nuova cattedrale, voluta dal cardinale Ascanio Sforza, fratello di Ludovico il Moro, inizi\u00f2 nel 1488 sotto la direzione dell'architetto Cristoforo Rocchi, ben presto affiancato da Giovanni Antonio Amadeo al quale alcuni studiosi attribuiscono il progetto generale. Altri autori riconoscono invece l'apporto progettuale di Bramante, per il quale la cattedrale pavese avrebbe costituito un precedente importante per il successivo progetto per la nuova Basilica di San Pietro a Roma.\nAltri storici mettono in evidenza la vicinanza del Duomo pavese con i contemporanei studi di Leonardo da Vinci del periodo milanese, su edifici a pianta centrale, che presentano analogie pi\u00f9 come atteggiamento che per specifiche soluzioni.\nIl progetto prevedeva infatti un corpo con tre navate, affiancate da nicchie semicircolari, nell'asse longitudinale, innestato su un corpo centrale triabsidato, con transetto a tre navate, e dominato da una grande cupola, raccordata mediante pennacchi triangolari all'ottagono irregolare dei pilastri. Completavano l'impianto vani ottagonali absidati posti tra i bracci della croce e destinati a sagrestie.\nLa storiografia generalmente attribuisce tale progetto originario a Bramante di cui risulta documentata la presenza in cantiere nell'agosto del 1488 per risolvere i contrasti sorti tra Rocchi e Amadeo e dare \"disegnum seu planum\". \nIn particolare vengono attribuiti a Bramante il progetto planimetrico, il disegno della cripta (terminata nel 1492), della parte basamentale della zona absidale dell'edificio e delle sagrestie. La cripta, come altri edifici realizzati dal Bramante, presenta una pianta centrale, divisa in due navate strutturate su due campate. I grandi pilastri, che reggono volte ribassate, e gli archi a sesto acuto della navata centrale richiamano gli ambienti termali di et\u00e0 classica e i ninfei, come quello degli \"Horti Sallustiani\" a Roma. Nonostante il breve tempo in cui fu presente Bramante in cantiere, si ritiene che egli fosse stato in grado di dare una chiara impronta destinata a persistere durante il lunghissimo cantiere.\nNel progetto bramantesco, basato sull'innesto di un nucleo ottagonale sul corpo longitudinale a tre navate (come nella cattedrale di Santa Maria del Fiore a Firenze o nel Santuario della Santa Casa di Loreto, allora in costruzione), sono stati rintracciati numerosi riferimenti a riprova della vasta cultura dell'architetto, tra cui il progetto originario della basilica di Santo Spirito del Brunelleschi (per l'impianto generale, le sagrestie e le cappelle semicircolari sporgenti dal perimetro), la basilica di San Vitale a Ravenna e la basilica di Santa Sofia a Costantinopoli (per quel che riguarda la cupola e il suo alzato con due ordini di sostegni).\nIl lungo cantiere.\nLa prima pietra fu posata il 29 giugno 1488; i lavori presero avvio sotto la direzione del Rocchi e dell'Amadeo, inizialmente con la supervisione del Bramante. Nel 1490 visitarono il cantiere, dando il loro contributo, anche Leonardo da Vinci e Francesco di Giorgio Martini . La prima parte a venire completata fu la cripta, nel 1492. \nAmadeo, affiancato dal 1498 da Gian Giacomo Dolcebuono, ebbe il ruolo preminente nella conduzione del cantiere e nella definizione della maggior parte degli alzati mediante un modello ligneo del 1495, realizzato da Rocchi e Giovan Pietro Fugazza e ancora oggi esistente.\nNel 1496 risulta parzialmente completata la sacrestia settentrionale (che sar\u00e0 conclusa solo nel 1636), mentre quella meridionale viene iniziata nel 1505 (sar\u00e0 completata nel 1676). \nIl cantiere della cattedrale prosegu\u00ec lentamente attraverso i secoli con diverse fasi costruttive, ritardi dovuti alla mancanza di fondi e gravi problemi strutturali.\nNel Cinquecento diresse a lungo i lavori Pellegrino Tibaldi ma le opere proseguirono in modo discontinuo, tra interruzioni e ripensamenti. Addirittura, nel 1566, disperando di completare il nuovo Duomo, si restaur\u00f2 e riconsacr\u00f2 la vecchia cattedrale romanica di Santo Stefano. \nNel XVII secolo fu completata la parte corrispondente al presbiterio, che fu collegata alle navate del vecchio duomo demolendo l'abside romanica del Santo Stefano, consentendo quindi di utilizzare la prima porzione completata della nuova cattedrale (che fu consacrata il 24 agosto 1615). Nel 1647 e nel 1665 si completarono le navate minori est dei due transetti. \nNel XVIII secolo si mise mano al corpo centrale dell'edificio, completando la posa degli otto titanici pilastri dell'ottagono e innalzando, sotto la direzione di Benedetto Alfieri, l'altissimo tamburo, aperto da sedici finestroni, che nel 1766 fu portato fino all'altezza dell'imposta della cupola e poi coperto da un soffitto provvisorio in legno, destinato per\u00f2 a durare per oltre un secolo.\nAll'inizio del XIX secolo il Duomo era ancora sostanzialmente fermo al braccio longitudinale, completo a est in corrispondenza del presbiterio e ancora incompiuto a ovest in direzione della facciata, e all'ottagono centrale della cupola. Per qualche tempo si pens\u00f2 a un riadattamento neoclassico dell'esistente secondo un progetto di Carlo Amati e Luigi Malaspina, che per\u00f2 non fu realizzato. Le speranze di completare la cattedrale come da progetto, completa dei due transetti, erano minime: nel 1832, in sostituzione del transetto sud, fu realizzata la Cappella di Sant'Agostino, pure in stile neoclassico, destinata a ospitare l'omonima Arca marmorea e le spoglie del Santo, dopo la soppressione della Basilica di San Pietro in Ciel d'Oro. Tale cappella sar\u00e0 poi demolita neppure un secolo dopo per la costruzione del transetto, mentre l'Arca verr\u00e0 restituita alla basilica romanica, restaurata e riaperta al culto.\nChiusa la parentesi neoclassica, nel 1855 si completarono le tre navate ovest del braccio longitudinale, quelle del pi\u00e8 di croce, senza tuttavia metter mano alla facciata. Nello stesso 1855 si impost\u00f2, con linee d'ispirazione bramantesca, l'abside maggiore del transetto nord, tuttavia interrotta nel 1857 a un'altezza di soli sette metri e destinata a rimanere incompiuta per oltre settant'anni. \nNel 1882-1885 fu finalmente voltata la cupola in muratura a doppia calotta da Carlo Maciachini, utilizzando anche travature metalliche e una catena perimetrale metallica, concepita per contenere le spinte trasversali e scaricarle sui pilastri dell'ottagono. Tale catena si ruppe per\u00f2 al momento del disarmo, causando allarme in merito alla sicurezza della costruzione. Alessandro Antonelli, architetto della Mole e della cupola della Basilica di San Gaudenzio, fu chiamato a dare consulenza in merito alle problematiche statiche della cupola del Duomo.\nPer mancanza di spazio e di fondi si rinunci\u00f2 infine a realizzare la navata per tutta la lunghezza prevista, anche perch\u00e9 ci si convinse che le ultime cinque campate, visibili nel modello ligneo, costituissero un'aggiunta successiva all'originale progetto bramantesco a pianta centrale. Lo stesso Maciachini complet\u00f2 pertanto nel 1895-1898 la facciata discostandosi solo per pochi particolari architettonici dal progetto originale e lasciando la muratura al rustico, con l'eccezione di due gallerie marmoree, per la cronica mancanza di fondi. La demolizione dei resti delle facciate delle cattedrali romaniche di Santo Stefano e di Santa Maria del Popolo diede luogo a diverse polemiche, tra cui va segnalata la netta opposizione di Luca Beltrami, direttore dell\u2019Ufficio Regionale per la Conservazione dei Monumenti.\nLa cattedrale fu infine completata addirittura negli anni trenta del XX secolo, con l'edificazione nel 1930-33 dei due bracci del transetto, realizzati secondo i disegni originali cinquecenteschi ma utilizzando una struttura portante in cemento armato, realizzata in modo tale da non alterare le linee architettoniche interne. Tale tecnica costruttiva fu necessaria sia per motivi statici, consentendo di concepire i due transetti come organismi autonomi, disturbando il meno possibile l'equilibrio della cupola, sia perch\u00e9 era l'unica che garantisse la possibilit\u00e0 di salvaguardare gli avanzi sotterranei dell'antica cattedrale medievale di Santa Maria del Popolo. I due nuovi bracci ricevettero all'interno il medesimo rivestimento marmoreo utilizzato nelle altre parti del Tempio, ma ne attendono ancora il completamento in alcune parti. \nLa lunghissima vicenda costruttiva della Cattedrale di Pavia, sviluppatasi in un arco di oltre quattro secoli con il contributo di illustri architetti di tutte le epoche, costituisce un raro esempio di aderenza al progetto originale concepito tanto tempo addietro e di volont\u00e0 nel completarlo.\nTorre civica.\nA fianco del Duomo era situata la Torre civica, di cui si ha menzione fin dal 1330, ulteriormente innalzata nel 1583 da Pellegrino Tibaldi e crollata 17 marzo 1989. Dopo di allora sono iniziati lunghi di lavori di consolidamento alla cattedrale che presentava problemi strutturali, come del resto aveva fatto fin dall'inizio della costruzione. In particolare, i pilastri della cupola erano soggetti a forte stato flessionale, con fratture che avevano interessato anche la superficie del rivestimento marmoreo, mentre il tamburo della calotta presentava vistose crepe. Una volta completati il consolidamento statico della cupola e altri lavori urgenti di restauro sia all'interno sia all'esterno, la cattedrale \u00e8 stata riaperta al pubblico domenica 14 ottobre 2012. Altre opere dovranno essere realizzate, in particolare la nuova pavimentazione interna e il ripristino dei dipinti e degli altri arredi sacri.\nArchitettura.\nIl monumento \u00e8 un edificio di notevoli dimensioni. La chiesa si sviluppa su tre navate (la centrale doppia delle laterali e percorsa da una galleria praticabile), sia nel corpo longitudinale sia nel transetto. Le navate laterali sono affiancate da cappelle semicircolari. L'interno, di purissime linee architettoniche rinascimentali, restituisce un'impressione di grande imponenza, amplificata dalla luminosit\u00e0 dei bianchissimi rivestimenti in marmo d'Ornavasso, Angera e Carrara. Le proporzioni grandiose sono maggiormente percepibili una volta che si giunge sotto l'arditissima cupola. \nLa pianta \u00e8 costituita da una croce greca a quattro bracci uguali; il braccio d'ingresso, a ovest, risulta composto da tre campate mentre i due bracci del transetto, a nord e a sud, e quello del presbiterio, a est, sono composti da due sole campate e si concludono con un'ampia abside semicircolare, avente profondit\u00e0 pari alla terza campata del braccio d'ingresso. Quindi, la lunghezza dell'edificio e la sua larghezza al transetto si equivalgono. Il modello ligneo mostra invece il prolungamento della navata longitudinale, che avrebbe dovuto prevedere ben otto campate. Se tale progetto fosse stato portato a compimento, avrebbe comportato numerose modifiche al tessuto urbano circostante la cattedrale, tra le quali la soppressione dell'attuale Piazza Duomo, la demolizione del palazzo vescovile e, probabilmente, della Torre Civica.\nSulla controfacciata, due capolavori di epoca barocca, di mano dei due principali esponenti dell'Accademia Ambrosiana: \"Madonna e i ss. Siro e Antonio\", di Giovanni Battista Crespi, detto il Cerano, e \"Adorazione dei Magi\", di Daniele Crespi.\nCupola.\nLa cupola a pianta ottagonale \u00e8 alta, con la croce di sommit\u00e0, 92,2 metri dal pavimento interno, ma all'esterno tale misura pu\u00f2 arrivare fino a 97,5 metri se si considera che il tessuto viario adiacente non \u00e8 in piano e il fianco sud della cattedrale risulta pertanto rialzato. La diagonale maggiore della cupola \u00e8, esternamente, di 35,8 metri, mentre all'interno la diagonale massima misura 30 metri. Si ispira alla cupola del duomo di Santa Maria del Fiore a Firenze, di cui riprende la struttura composta da due calotte in muratura, l'interna con funzione strutturale e l'esterna, rivestita da lastre in piombo, con funzione di protezione alla prima. \nLa cupola \u00e8 sormontata da una slanciata lanterna che riprende il disegno del modello ligneo, e appoggia su un alto tamburo con ampi finestroni. La cupola \u00e8 sorretta da otto pilastri dalla forma complessa, tra i maggiori della Lombardia per dimensioni, collegati da archi e costituiti da un nucleo di mattoni e da un paramento marmoreo. A causa dell'enorme peso della cupola (20.000 tonnellate), i pilastri hanno avuto bisogno di un recente e urgente intervento di consolidamento, avendo rischiato il collasso a causa di uno stato di flessione. Altri interventi sono stati necessari al tamburo insolitamente alto che presentava fessure, probabilmente gi\u00e0 presenti fin dal disarmo.\nPresbiterio e catino absidale.\nNel Duomo sono, infatti, conservate tre spine, che secondo la tradizione sono state ritrovate da sant\u2019Elena, madre dell\u2019imperatore Costantino, attorno al 327. Le spine vengono calate dall\u2019alto durante la veglia di Pentecoste per essere portate in processione il luned\u00ec successivo. Questa tradizione si ripete dal 1645.\nNavata sinistra.\nFonte battesimale con una semplice vasca ottagonale in marmo bianco che ricorda le fontane rinascimentali.\nCappella di Santa Agnese. Sull'altare \u00e8 posta una pala della prima met\u00e0 del Novecento, dipinta da Enrico Volonterio, raffigurante santa Agnese che solleva sopra di s\u00e9 l\u2019agnello che la simboleggia. Il paliotto dell\u2019altare racchiude le reliquie di sant\u2019Epifanio (vescovo di Pavia ai tempi della caduta dell\u2019impero romano), della sorella minore santa Onorata e di santa Luminosa. Il cancelletto in ferro battuto riporta al centro il monogramma della santa.\nCappella dell'Immacolata. Sull'altare \u00e8 posta la pala che raffigura l\u2019Immacolata. dipinta da Federico Faruffini su incarico del canonico Giovanni Battista Bosisio nel 1857. Ai piedi della Vergine si vede il profilo della citt\u00e0 di Pavia, mentre sull\u2019architrave \u00e8 posta la scritta \"Fecit mihi magna qui potens est\". Ai lati dell\u2019altare si trovano le statue dei genitori della Vergine, Gioacchino e Anna. Sotto l'altare sono deposte le spoglie del vescovo pavese san Damiano (VII sec.).\nNavata destra.\nCappella della Sacra Famiglia. Contiene un altare settecentesco in marmi policromi con profilature nere con al centro una tela con una raffigurazione della Sacra Famiglia del pittore bergamasco Giuseppe Cersana (1887)\nAltare del Sacro Cuore. L\u2019altare \u00e8 in marmo bianco ed \u00e8 stato realizzato nel 1924 su progetto di Ottorino Modesti e al suo centro ospita il dipinto del pittore milanese Enrico Volonterio. Sul paliotto dorato si trova il cuore circondato dalla corona di spine. I tre spicchi del catino absidale sono decorati da Edoardo Volonterio (figlio di Enrico) con sottili candelabra, dipinti su fondo porpora, con le iscrizioni \"Cor Jesu\", \"Fons totius\" e \"Consolationis\".\nCappella di San Giovanni Battista. Sull'altare si trova il dipinto \"San Giovanni Battista nel\" \"deserto\" del pittore Pavese Paolo Barbotti (1865). Di lato sono posti le statue che raffigurano i suoi genitori Elisabetta e Zaccaria. Nella trabeazione ottocentesca sono poste le parole \"Ioannes est nomen eius\".\nSotto l\u2019altare \u00e8 posto il corpo di sant\u2019Invenzio terzo vescovo di Pavia rivestito di paramenti pontificali settecenteschi.\nOrgano.\nIl Duomo disponeva di un organo che era stato donato alla Cattedrale nel 1962, prodotto dalla Pontificia fabbrica d\u2019organi Balbiani-Vegezzi-Bossi di Milano. L'organo aveva tre tastiere e 5330 canne. La tastiera era posizionata davanti all\u2019altare di Sant\u2019Alessandro Sauli mentre le canne erano poste ai lati dell\u2019altare. Durante la chiusura della cattedrale a seguito dei lavori di restauro seguiti al crollo della Torre Civica, nel 2003 l\u2019organo \u00e8 stato smontato e venduto al Duomo di Voghera.\nMisure.\nLa Cattedrale di Pavia \u00e8 tra i pi\u00f9 imponenti luoghi di culto del Nord Italia. Di seguito alcune misure."}
{"id": "364452", "revid": "18397", "url": "https://it.wikipedia.org/wiki?curid=364452", "title": "Dimebag Darrel", "text": ""}
{"id": "364453", "revid": "1305772", "url": "https://it.wikipedia.org/wiki?curid=364453", "title": "The Sugarhill Gang", "text": "La Sugarhill Gang \u00e8 uno storico gruppo hip hop statunitense, celebre per il brano del 1979\" Rapper's Delight\", il primo pezzo Rap a giungere nella Top 40 delle classifiche statunitensi.\nIl gruppo era in origine costituito da Wonder Mike (Micheal Wright), Big Bank Hank (Henry Jackson) e Master Gee (Guy O'Brien).\nStoria.\nIl trio, proveniente da Englewood, New Jersey, viene messo sotto contratto dalla produttrice discografica Sylvia Robinson, fondatrice dell'etichetta Sugar Hill Records (Sugar Hill era il nome della zona di Harlem, New York dove aveva sede la casa discografica). Stando ai fatti documentati riguardo all'origine della band, l'idea di formare un gruppo musicale che potesse cavalcare l'onda dell'entusiasmo che in quel momento la nascente scena Rap stava sempre pi\u00f9 suscitando verso il pubblico, part\u00ec da Joey Robinson Jr., figlio di Joey e Sylvia titolari della Sugar Hill Records, il quale not\u00f2 Henry \"Big Bank Hank\" Jackson nella pizzeria \"Cristy Crust\" di Englewood (nella quale aveva trovato lavoro), che cantava versi Rap sia mentre preparava sia quando serviva le pizze. Poco dopo la Robinson, residente anche lei nel New Jersey dove in quel periodo stava cercando nuovi talenti da lanciare nelle nuove tendenze musicali (come appunto il Rap) dell'epoca, invit\u00f2 Henry Jackson ad una audizione che, secondo quanto confermato anche da Guy \"Master Gee\" O'Brien e Micheal \"Wonder Mike\" Wright, sembra sia stata fatta direttamente dentro nella pizzeria; successivamente anche Guy O'Brien, all'era uno studente delle scuole superiori gi\u00e0 influenzato dagli ambienti underground del proto-Rap che si stavano diffondendo nella vicina New York che aveva cominciato ad esibirsi come deejay per racimolare qualche soldo, fu sottoposto ad audizione dalla Robinson (sembra dentro la sua automobile); infine fu il turno di Micheal Wright (le cui capacit\u00e0 artistiche furono anch'esse verificate dalla Robinson dentro la macchina di costei); non sapendo chi scegliere fra i tre, ed avendo comunque riconosciuto le qualit\u00e0 artistiche sia di Jackson sia di O'Brien che di Wright, decise di porre sotto contratto della Sugar Hill Records tutti i tre aspiranti rapper. Il gruppo sotto la sua supervisione registr\u00f2 Rapper's Delight, canzone la cui base musicale era in pratica una cover del brano \"Good Times\" degli Chic, sul cui tema e sottofondo sonoro la Sugarhill Gang cantava i versi e le strofe (il Rap delle origini si basava esclusivamente su campionamenti da parte dei deejay di brani Soul, Funk e Rhythm &amp; Blues gi\u00e0 esistenti i cui testi ed i suoni venivano rielaborati dai rappers e dagli MCs in una nuova versione). Il fatto che la loro canzone fosse stata praticamente copiata da un'altra band in un disco che stava oltretutto avendo enorme risonanza in tutte le charts internazionali, senza alcun riconoscimento da parte della casa discografica n\u00e9 degli artisti che eseguivano il brano, fece infuriare Nile Rodgers e Bernard Edwards degli Chic, i quali rivendicavano la paternit\u00e0 di \"Rapper's Delight\", inizialmente intestata alla Sugarhill Gang e alla Robinson; fu solo dopo che i due membri della band citarono in giudizio la Sugarhill Gang e la Sugar Hill Records e vinsero la causa da loro intentata contro di essi vedendo approvate le loro ragioni, Rodgers ed Edwards furono riconosciuti ed accreditati come autori originali del brano. A dispetto di ogni controversia sul copyright della canzone, \"Rapper's Delight\" fu un successo che vendette pi\u00f9 di 8 milioni di copie nel mondo, raggiungendo la posizione #4 delle classifiche dei singoli soul pi\u00f9 venduti negli Stati Uniti, e la posizione #36 dei 100 singoli pi\u00f9 venduti della classifica \"Billboard\". Si dice per\u00f2 che il disco non fu volutamente fatto certificare platino per volont\u00e0 stessa della Sugar Hill Records, in quanto ci\u00f2 avrebbe comportato il controllo da parte della RIAA (Record Industry Association of America) dei registri pubblici della casa discografica, cosa a cui i Robinson erano contrari.\nNel 1980 esce il loro omonimo primo LP, \"The Sugarhill Gang\". L'album, grazie alla presenza della hit \"Rapper's Delight\", e di altri brani di notevole caratura come \"Sugarhill Groove\", \"Rapper's Reprise\" e \" Bad News (Don't Bother Me)\", riesce a raggiungere la posizione #32 nelle classifiche R&amp;B della Billboard. Da notare che nel disco (a differenza del Rap tradizionale della vecchia scuola dove quasi tutti i brani venivano realizzati dai deejay che campionavano al giradischi altri pezzi) la Sugarhill Gang si limita solamente a cantare, poich\u00e9 tutta la struttura musicale delle canzoni \u00e8 affidata alla band musicale personale della Sugar Hill Records di Joey e Sylvia Robinson (talent scout e manager del gruppo).\nNel 1981 esce il loro secondo LP \"8th Wonder\", disco che non raggiunge la notoriet\u00e0 del primo album ma che grazie alla presenza di brani come \"8th Wonder\", \"On The Money\", \"Apache\" e \"Showdown\" (brano dove partecipano anche Grandmaster Flash and The Furios Five, anch'essi sotto contratto della Sugar Hill Records) arriva alla posizione #15 dei dischi pi\u00f9 venduti della classifica R&amp;B/Hip Hop della Billboard. Nel 1983 esce \"Rappin' Down Town\", un album formato per met\u00e0 da brani inediti (quali \"Winner Is\", \"Space Race\" e \"Girl's\") e per l'altra met\u00e0 da brani estratti da singoli precedentemente usciti (\"The Lover In You\", \"The Word Is Out\" e \"Kick It Live From 9 To 5\").\nL'abbandono di Master Gee e le dispute legali.\nAll'inizio del 1984 Guy \"Master Gee\" O'Brien lascia la Sugarhill Gang a causa di divergenze professionali e contrattuali con la Sugar Hill Records. Al suo posto, i Robinson inseriscono come nuovo membro Kory-O (vero nome Kory Ward), con il quale nello stesso anno i due rimanenti membri originali Wonder Mike e Big Bank Hank pubblicano il loro terzo album \"Living In The Fast Lane\". Il disco, in cui si denotano fortemente presenze di batterie e suoni elettronici legati all'esplosione della breakdance che stava avvenendo in quei tempi, non riesce ad avere la notoriet\u00e0 delle opere precedenti ed \u00e8 l'ultimo della fase iniziale del gruppo. Nel 1985 Master Gee pubblica il singolo \"Do It\", suo unico disco da solista. Successivamente, il posto di Guy O'Brien nella Sugarhill Gang viene preso da Joey Robinson Jr., figlio di Joey e Silvia, il quale avoca a se il nome di Master Gee, e con il quale Wonder Mike e Big Bank Hank pubblicano nel 1999 l'album \"Jump On It!\", un disco Rap per bambini che \u00e8 il primo pubblicato dalla band in 15 anni. In seguito, nel 2005 Wonder Mike lascia la Sugar Hill Records, Guy O'Brien rientra nella band e Big Bank Hank lascia il gruppo, sostituito da Hendogg (vero nome Henry Williams); poco dopo la Sugar Hill Records toglie alla band il copyright di poter usare Sugarhill Gang come nome del gruppo, il quale \u00e9 costretto a ribattezzarsi Rapper's Delight, mentre l'altro membro originale Big Bank Hank insieme a Joey Robinson Jr. ed altri tre membri (il produttore David Gunthorpe, Warren Moore e Derek Smalls) forma una sorta di band parallela chiamata The Original Sugarhill Gang. Nel 2009 Wonder Mike, Master Gee e Hendogg pubblicano, in collaborazione con il deejay Bob Sinclair, il singolo \"LaLa Song\", accreditandosi come Sugarhill Gang nonostante la revoca d'uso imposto dalla Sugar Hill Records, brano che ottiene un buon successo. La revoca della possibilit\u00e0 di adoperare il nome originale della band porter\u00e0 ad una battaglia legale tra Guy \"Master Gee\" O'Brien, Micheal \"Wonder Mike\" Wright ed i Robinson per i diritti di uso dei propri nomi artistici. Il caso verr\u00e0 in seguito pubblicamente denunciato da O'Brien e Wright in un documentario uscito nel 2013 dal titolo \"I Want My Name Back\". Frattanto, nel 2011 nel New Jersey scompare Sylvia Robinson, a causa di una malattia legata a scompensi cardiaci. Infine nel 2014, O'Brien e Wright riescono a raggiungere un accordo con la Sugar Hill Records che permette loro di poter riutilizzare i loro originali nomi professionali. L'11 novembre dello stesso anno, Michael \u201cWonder Mike\u201d Wright e Guy \u201cMaster Gee\u201d O'Brien comunicano al sito TMZ che Hank Jackson, ovvero Big Bank Hank, \u00e8 morto, a New York, all'et\u00e0 di 57 anni, a causa di un tumore.\nBig Bank Hank e l'attribuzione delle rime di Rapper's Delight.\nPer diversi anni vi \u00e8 stato un conflitto di attribuzione tra Grandmaster Caz (vero nome Curtis Fisher, ma noto anche come Curtis Brown) dei Cold Crush Brothers e la Sugarhill Gang riguardo ai crediti discografici di Rapper's Delight. Grandmaster Caz infatti, ha sempre rivendicato il fatto che i versi cantati da Big Bank Hank (che verso la fine degli anni settanta era diventato manager dei Mighty Force MCs, crew personale di Grandmaster Caz, conosciuto all'epoca come Casanova Fly, ossia uno dei tanti rapper underground del Bronx aspiranti a diventare interpreti di prim'ordine del nuovo genere musicale che stava esplodendo in quel periodo) nella canzone furono scritti da lui (ed effettivamente a sostegno delle tesi di Caz vi \u00e8 il fatto che in una strofa di Rapper's Delight Big Bank si autodefinisce come \"C-A-S-A-N-O-V-A F-L-Y\"). Grandmaster Caz sostiene infatti che durante il periodo di management del suo gruppo, Henry \"Big Bank\" Jackson, che per mantenersi e fornire a Caz l'equipaggiamento strumentale necessario per lo svolgimento delle sue attivit\u00e0 di rapper era andato a lavorare nella pizzeria di Englewood dove cantando versi Rap mentre preparava e serviva le pizze fu notato da Joey Robinson Jr., la cui segnalazione a sua madre Sylvia diede origine alla Sugarhill Gang, non avesse mai cantato strofe scritte da lui personalmente, ma tutte ricopiate da quelle che \"Casanova Fly\", lo pseudonimo di Fisher all'epoca, aveva personalmente composto per lo sviluppo della sua carriera di rapper e deejay dell'Old school hip hop, e quindi anche l'enorme successo di \"Rapper's Delight\" era, a suo dire, da attribuire in parte anche a lui; ed altres\u00ec Grandmaster Caz fa notare il fatto che n\u00e9 Big Bank Hank n\u00e9 il resto della band lo abbiano mai accreditato come tra gli autori della canzone (che comunque \u00e8 rimasta attribuita a Bernard Edwards e Nile Rodgers degli Chic, della cui canzone \"Good Times\" il brano della Sugarhill Gang \u00e8 campionato, dopo essere stato in verit\u00e0 inizialmente accreditato a Sylvia Robinson, Henry Jackson, Micheal Wright Guy O'Brien, e solamente dopo le azioni legali da parte di Edwards e Rodgers nei confronti della band e della Sugar Hill Records per violazione del copyright, nelle successive edizioni pubblicate sul mercato discografico i crediti della canzone furono attribuiti ai membri degli Chic). Big Bank Hank si rifiut\u00f2 sempre di replicare alle accuse, fino a che, nel documentario del 2004 sulla storia del Rap \"And You Don't Stop: 30 Years Of Hip Hop\", fece una dichiarazione affermando di non avere personalmente nulla contro Caz, e che molte delle opere artistiche successivamente espresse da egli nel prosieguo della sua carriera erano state generate negli anni di collaborazione tra lui e Grandmaster Caz; quindi secondo Big Bank Hank quella di Grandmaster Caz era da ritenersi come una sorta d'invidia nei suoi confronti perch\u00e9 egli non era riuscito a raggiungere il livello di celebrit\u00e0 che invece Big Bank era riuscito a raggiungere con la Sugarhill Gang ed in particolare attraverso il brano \"Rapper's Delight\" di cui Caz rivendicava la paternit\u00e0.\nCuriosit\u00e0.\nLa Sugarhill Gang fa una breve apparizione nel telefilm statunitense \"Scrubs\", dove si esibiscono con \"Rapper's Delight\"."}
{"id": "364459", "revid": "125821071", "url": "https://it.wikipedia.org/wiki?curid=364459", "title": "Super Smash Bros.", "text": " \u00e8 il primo capitolo della serie di \"Super Smash Bros.\", sviluppato da HAL Laboratory e pubblicato da Nintendo per Nintendo 64. A differenza dei picchiaduro tradizionali, il cui scopo \u00e8 abbassare la barra dell'energia dell'avversario, in questa saga vince chi riesce a scaraventare fuori dal campo di gioco l'avversario in base ai danni ricevuti. Il gioco ha avuto quattro fortunati seguiti, \"Super Smash Bros. Melee\", \"Super Smash Bros. Brawl\", \"Super Smash Bros. per Nintendo 3DS e Wii U\" e\" Super Smash Bros. Ultimate\".\nModalit\u00e0 di gioco.\nI personaggi da poter usare sono tratti dai giochi pi\u00f9 famosi prodotti da Nintendo, conservando le proprie caratteristiche. Ad esempio, Kirby pu\u00f2 effettuare piccoli voli e assorbire le abilit\u00e0 degli avversari, mentre Samus Aran pu\u00f2 utilizzare i vari potenziamenti della sua tuta, tra cui trasformarsi in \"Morfosfera\".\nGli scontri sono arricchiti dalla possibilit\u00e0 di utilizzare oggetti nel corso delle battaglie. Per esempio, sul ring appaiono mazze da baseball, Pok\u00e9 Ball, e altri strumenti che rendono il gioco pi\u00f9 movimentato, come le Bob-ombe. Le probabilit\u00e0 di cadere fuori dal ring dopo essere stati colpiti sono calcolate in base ad un contatore la cui percentuale viene incrementata ogni volta che si \u00e8 colpiti. Pi\u00f9 \u00e8 alta la percentuale, pi\u00f9 il personaggio viene scagliato lontano da un singolo colpo. Il gioco presenta alcune modalit\u00e0. Quella principale, per un solo giocatore, consiste nello sfidare diversi personaggi consecutivamente, per arrivare infine al boss di fine gioco, in questo caso Master Hand. Il giocatore pu\u00f2 cimentarsi in diverse modalit\u00e0 e minigiochi.\n1P-game.\nIl 1P-game \u00e8 una modalit\u00e0 dove bisogna affrontare un personaggio CPU dopo l'altro in diverse difficolt\u00e0 stabilite all'inizio, fino ad arrivare alla \"Destinazione Finale\".\nVS-mode.\nLa VS-mode \u00e8 una modalit\u00e0 dove si pu\u00f2 giocare contro un massimo 3 personaggi in una battaglia Multiplayer o contro 3 personaggi CPU.\nBreak the Targets.\nIn questo minigioco ogni personaggio deve distruggere dei bersagli disseminati in uno scenario. La disposizione dei bersagli e la struttura dello scenario varia per ogni personaggio.\nBoard the Platforms.\nQuesto minigioco consiste nel salire su delle piattaforme disseminate nello scenario nel minor tempo possibile.\nPersonaggi.\nCi sono anche alcuni personaggi che fungono da boss e non possono essere usati normalmente:\nSviluppo.\nLo sviluppo di \"Super Smash Bros\" inizi\u00f2 nel 1998 sotto la direzione di Nintendo e HAL Laboratory. Il progetto entr\u00f2 in produzione sotto la guida di Masahiro Sakurai, gi\u00e0 creatore della serie di Kirby, il quale si dimostr\u00f2 interessato per la creazione di un videogioco picchiaduro ad incontri che avrebbe supportato l'uso di quattro giocatori per la prima volta nella storia dei videogames. Il progetto fu in seguito presentato a Satoru Iwata con risultati eccellenti sotto il nome in codice di \"Dragon King: The Fighting Game\" (Kakuto-Geemu Ryuoh) e sarebbe all'inizio uscito per il Super Nintendo con il supporto del motore FX.\nTuttavia Sakurai, convinto che il gioco non avrebbe ricevuto troppo successo in scala commerciale, decise in seguito di usufruire per il titolo caratteristiche originali lontano dallo stile adottato in altri giochi di combattimento: le sue prime idee furono quelle di sostituire la tradizionale possibilit\u00e0 di sconfiggere un avversario abbassandogli la barra di energia con quella di buttarlo fuori dallo scenario a seconda dei suoi danni e, soprattutto, di sostituire i personaggi del gioco con quelli di seconde parti pi\u00f9 famosi della Nintendo. Dopo una serie di lavori in privato per il capitolo videoludico, la mossa di Sakurai si dimostr\u00f2 vincente su tutti i fronti costringendo la Nintendo ad accettare la sua richiesta.\nAll'inizio si pensava alla possibilit\u00e0 di introdurre lo Smash Finale nel gioco. Tuttavia, per probabili problemi di tempo, tale caratteristica fu accantonata per poi essere aggiunta 9 anni dopo in Super Smash Bros. Brawl.\n\"Super Smash Bros.\" usc\u00ec cos\u00ec per Nintendo 64 durante l'inverno del 1999 esclusivamente in Giappone e con un budget bassissimo, per poi essere distribuito in scala nazionale in seguito ad un milione di copie vendute."}
{"id": "364460", "revid": "9", "url": "https://it.wikipedia.org/wiki?curid=364460", "title": "Morganatico", "text": ""}
{"id": "364462", "revid": "31886", "url": "https://it.wikipedia.org/wiki?curid=364462", "title": "Eutanasia animale", "text": "L'eutanasia porta rapidamente alla morte tramite metodi non cruenti di animali fortemente sofferenti o inguaribili. Leutanasia animale \u00e8 definita dalla FNOVI come un atto medico esclusivamente veterinario (anche se in verit\u00e0 per gli animali da reddito \u00e8 previsto, anche secondo le linee guida del Crenba, che persone terze oltre ai medici veterinari, ma aventi comunque seguito percorsi di formazione specifica, possano effettuare l'eutanasia con alcuni metodi di soppressione).\nL'eutanasia veterinaria.\nEsistono diversi metodi a seconda delle specie. Una forma diffusa e utilizzata soprattutto per i piccoli animali si pratica anestetizzando l'animale e quindi iniettando una sostanza via endovenosa che provoca blocco cardio-respiratorio: l'ipossia cerebrale porta alla morte.Il farmaco veterinario pi\u00f9 utilizzato \u00e8 denominato Tanax. Esso contiene embutramide, mebenzonio ioduro, tetracaina cloridrato. La sua azione farmacologica provoca narcosi e paralisi della muscolatura striata scheletrica e respiratoria impedendo quindi l'ossigenazione del sangue. Spesso il Tanax non ha alcun'azione diretta sul miocardio, cosicch\u00e9 l'arresto cardiaco sopraggiunge soltanto dopo alcuni minuti. \u00c8 opinione diffusa fra i medici veterinari che l'animale, pur paralizzato per azione del Tanax, resti cosciente per un certo lasso di tempo. Per tale motivo \u00e8 necessario porre l'animale in anestesia totale prima di effettuare l'eutanasia.\nUna valida alternativa \u00e8 fornita da barbiturici (tiopentale, pentobarbital) somministrati endovena a dosi triple di quelle usuali anestetiche. Sono disponibili anche associazioni di farmaci ad azione eutanasica, comprendenti un barbiturico associato a sostanze cardiotossiche. Tali farmaci sono usualmente usati negli Stati Uniti e nel Regno Unito [dove il Tanax (denominato T61) \u00e8 stato ritirato dal commercio proprio per la necessit\u00e0 di associargli un altro farmaco anestetico per un protocollo migliore]. Questi farmaci non hanno grande diffusione in Italia per via della legislazione complessa di alcuni anestetici stupefacenti. In Italia il ragionamento seguito \u00e8 che pi\u00f9 facile ricorrere al Tanax associandogli un anestetico diverso (per quanto efficace) da un barbiturico quale il Propofol, pi\u00f9 facile da avere come scorta in ambulatorio. In ogni caso l'uso di barbiturici soli ad alte dosi \u00e8 controverso, questo fa s\u00ec che il Tanax + un buon anestetico come il Propofol sia al momento la scelta forse pi\u00f9 valida e pi\u00f9 semplice. Del resto l'Italia punta molto su un'attenta regolamentazione degli stupefacenti; anche se \u00e8 discutibile che una liberalizzazione parziale di alcuni composti per i soli veterinari possa favorire lo spaccio o l'abuso da parte degli stessi medici veterinari. Al contrario sembra pi\u00f9 probabile che gli animali manchino di alcuni farmaci o si trovino esposti a protocolli scorretti come l'uso del Tanax senza un altro anestetico associato.\nEffetti dei singoli componenti del Tanax.\nLa combinazione delle tre sostanze citate prima permettono una morte rapida e indolore (per quanto come detto \"si raccomanda di indurre comunque l'anestesia\" in modo che l'animale sia del tutto incosciente)."}
{"id": "364464", "revid": "110157", "url": "https://it.wikipedia.org/wiki?curid=364464", "title": "Eschelbronn", "text": "Eschelbronn \u00e8 un comune tedesco di 2.597 abitanti situato nel circondario di Rhein-Neckar-Kreis, nel Land del Baden-W\u00fcrttemberg. La cittadina \u00e8 adiacente a Sinsheim.\nStoria.\nEschelbronn venne gi\u00e0 citata nell'anno 788/789 in un atto di donazione del monastero di Lorsch. Verso la fine del XIII secolo divent\u00f2 di propriet\u00e0 della diocesi di Spira. Nel 1267 nel paese venne costruito un castello di legno che successivamente, nel 1375, venne trasformato in castello di pietra. Nel 1526 l'intera popolazione venne convertita al luteranesimo. Nel 1807 Eschelbronn pass\u00f2 sotto la circoscrizione di Baden. Nel 1807 il paese si un\u00ec ai distretti di Waibstadt e di Sinsheim che a loro volta, nel 1813, diventarono parte del territorio del Rhein Neckar.\nEconomia.\nIn passato la fonte di guadagno primaria degli abitanti di questo paese era l'agricoltura; tuttavia, in seguito, verso la fine del XVIII secolo divenne sempre pi\u00f9 importante la tessitura del lino. Sin dalla fine del XIX secolo, Eschelbronn \u00e8 nota per la sua industria manifatturiera."}
{"id": "364472", "revid": "198277", "url": "https://it.wikipedia.org/wiki?curid=364472", "title": "Paolo Benedetti", "text": "Biografia.\nSposato, padre di un bambino, vive a Pisa. Nella citt\u00e0 toscana ha aperto un centro estetico, cui si dedica insieme alla moglie.\nCaratteristiche tecniche.\nNella sua carriera Benedetti ha agito sia da centrocampista di spinta, abile nel palleggio quanto nell'interdizione, sia da libero, interpretando il ruolo in modo moderno e intelligente. Abile nei colpi di testa e nei tiri dalla distanza, il suo pezzo forte era la rovesciata. A parte la positiva stagione d'esordio nella , ha vissuto nel Lecce le sue annate migliori, a chiusura di una lunga militanza in Serie A.\nCarriera.\nSeppur nativo di Pisa, comincia la carriera nelle giovanili della Lucchese. Con la squadra toscana gioca due campionati di Serie C tra il 1978 e il 1980. Nella stagione 1980-81 debutta in serie A con la e alla fine totalizza 25 presenze e 4 gol, fra cui la prima storica rete dei toscani in massima serie (in Pistoiese-Udinese 1-1 del 21 settembre 1980), segnalandosi come mediano concreto ed efficace, tra i giovani pi\u00f9 interessanti del campionato.\nSeguono una stagione al Napoli e tre al , l'ultima delle quali disputata in Serie B.\nNell'estate 1985 passa all', in Serie A. In tre anni di massima serie, l'ultimo concluso con la retrocessione, con i biancoverdi Benedetti colleziona 75 presenze e 11 gol.\nPer la stagione 1988-89 passa al Lecce, dove rimane fino al termine della stagione 1992-93. Con i salentini disputa tre campionati di Serie A (88 presenze e 10 gol) e due di Serie B (63 presenze e 2 reti), diventando uno dei giocatori chiave della squadra.\nDopo qualche anno di inattivit\u00e0, termina definitivamente la carriera in Serie C2 nel , la squadra della sua citt\u00e0 da poco risorta.\nHa totalizzato complessivamente 263 presenze e 28 reti in Serie A."}
{"id": "364476", "revid": "125772292", "url": "https://it.wikipedia.org/wiki?curid=364476", "title": "Nazionale di calcio dell'Arabia Saudita", "text": "La nazionale di calcio dell'Arabia Saudita (in arabo \u0627\u0644\u0645\u0646\u062a\u062e\u0628 \u0627\u0644\u0639\u0631\u0628\u064a \u0627\u0644\u0633\u0639\u0648\u062f\u064a \u0644\u0643\u0631\u0629 \u0627\u0644\u0642\u062f\u0645), i cui giocatori sono soprannominati \"I Figli del Deserto\", \u0627\u0644\u0635\u0642\u0648\u0631 (\"I Falchi\") o \u0627\u0644\u0623\u062e\u0636\u0631 (\"I Verdi\"), \u00e8 la rappresentativa calcistica dell'Arabia Saudita ed \u00e8 posta sotto l'egida della SAFF.\nTra le nazionali asiatiche storicamente pi\u00f9 valide, nel suo palmar\u00e8s annovera tre Coppe d'Asia (1984, 1988 e 1996), torneo in cui ha raggiunto il numero record di sei finali disputate. A livello giovanile vanta la vittoria di un campionato mondiale under-17 (1989). Conta cinque partecipazioni alla fase finale della Coppa del mondo (1994, 1998, 2002, 2006 e 2018), dove raggiunse gli ottavi di finale nel 1994.\nAll'ottobre 2021, occupa la 51\u00aa posizione nella classifica mondiale della FIFA.\nStoria.\nPrimo ventennio (1950-1974).\nFu nei primi anni 1950 che si formarono le prime compagini saudite. Il 27 giugno 1951 i migliori giocatori di Al-Wahda e Al Ahli si riunirono per affrontare in amichevole una selezione di funzionari del Ministero della Sanit\u00e0 dell'Egitto. Il giorno dopo la compagine affront\u00f2 un'altra formazione saudita, questa volta composta da giocatori da Al-Ittihad e Al-Hilal.\nNel 1956 fu costituita la federazione calcistica saudita, che si affili\u00f2 nello stesso anno alla FIFA e alla AFC.\nIl 20 ottobre 1957 la nazionale saudita esord\u00ec ufficialmente battendo per 3-1 la ai Giochi panarabi a Beirut, in Libano. Questa partita fu anche il primo incontro internazionale giocato nel Stadio Citt\u00e0 Sportiva Camille Chamoun della capitale libanese. Guidata dall'ex nazionale egiziano Abdulrahman Fawzi, la squadra saudita perse contro la e poi pareggi\u00f2 contro il padrone di casa. A causa di una differenza reti sfavorevole rispetto alla Siria, la squadra fu eliminata al primo turno del torneo.\nNel 1961 l'Arabia Saudita partecip\u00f2 nuovamente ai Giochi panarabi, che si disputarono a Casablanca, in Marocco. Per la nazionale il torneo fu molto negativo: quattro furono le sconfitte consecutive (tra cui un 13-0 contro la e un 13-1 contro il ) e una sola la vittoria, contro il (4-0). Due anni dopo, allenata dal tunisino Ali Chaouach, la squadra sub\u00ec una nuova netta sconfitta contro l'Egitto (7-0).\nNel dicembre 1967 l'Arabia Saudita batt\u00e9 per 4-0 la in amichevole a Tunisi e il 17 gennaio 1969 perse contro la nella prima partita giocata in patria.\nDagli anni 1970 l'Arabia Saudita partecip\u00f2 alla Coppa delle Nazioni del Golfo, raggiungendo per due volte la finale e ottenendo un terzo posto nelle prime tre partecipazioni. Nel 1975 la federcalcio ingaggi\u00f2 come commissario tecnico l'ex campione ungherese Ferenc Pusk\u00e1s, primo europeo a guidare i sauditi.\nIngresso sulla scena internazionale (1975-1981).\nIl 2 aprile 1975 a Baghdad la squadra saudita disput\u00f2 il suo primo match ufficiale in Asia, contro l'. Si trattava di una partita valida per le qualificazioni alla Coppa d'Asia 1976, per ottenere la quale i sauditi battagliarono in un girone con e . Il secondo posto finale alle spalle degli iracheni garant\u00ec l'accesso alla fase finale del torneo, ma la nazionale allenata da Pusk\u00e1s non partecip\u00f2 alla Coppa d'Asia perch\u00e9 la federazione decise di ritirarsi dalla manifestazione per ragioni ignote.\nLa nazionale partecip\u00f2 poi alle eliminatorie per le Olimpiadi di Montr\u00e9al del 1976. In un girone con , , e , i sauditi ottennero due vittorie e due sconfitte, risultato che non permise di qualificarsi al torneo canadese.\nNel maggio 1976, dopo un'edizione della Coppa del Golfo particolarmente deludente (quinti posto con un bilancio di quattro sconfitte in sei partite), Pusk\u00e1s lasci\u00f2 il posto all'inglese Bill McGarry, il cui obiettivo immediato fu qualificare la squadra al , nella prima campagna di qualificazione mondiale per l'Arabia Saudita. Inserita nel gruppo 3 con e (l', inserito nel medesimo gruppo, si ritir\u00f2), la nazionale debutt\u00f2 il 12 novembre 1976 con una vittoria a domicilio contro la Siria, prima di subire tre sconfitte consecutive e concludere il girone al secondo posto alle spalle degli iraniani, fallendo cos\u00ec la qualificazione. McGarry lasci\u00f2 l'incarico al connazionale Danny Allison.\nLa federazione decise di non iscrivere la nazionale alle eliminatorie della Coppa d'Asia 1980, disputata in Kuwait.\nNel 1979 la quinta edizione della Coppa del Golfo vide i sauditi terminare al terzo posto.\nIn questi anni alla guida della nazionale dei verdi si alternarono vari commissari tecnici. Ad Allison successe un altro inglese, David Woodfield, che rimase in carica solo per qualche mese. Nel 1981 la federcalcio saudita affid\u00f2 la panchina della nazionale al brasiliano Rubens Minelli, che avrebbe portato a Riad i primi trofei.\nPrimi successi (1982-1990).\nImpegnata nelle qualificazioni al , l'Arabia Saudita termin\u00f2 il girone 2 al primo posto. Tutti i match si disputarono a Riad, dove i sauditi batterono , , e , vincendo cos\u00ec il girone. Ebbe dunque accesso alla seconda fase, dove fin\u00ec ultima alle spalle di , e , con un bilancio di un pareggio e cinque sconfitte in sei partite. La federazione decise di sollevare Minelli dall'incarico e di affidare la squadra al suo connazionale M\u00e1rio Zagallo, gi\u00e0 due volte campione del mondo con il come calciatore e all'epoca allenatore dell'.\nZagallo esord\u00ec nella Coppa del Golfo 1982, organizzata dagli Emirati Arabi Uniti. L'Arabia Saudita ottenne due sole vittorie (contro Qatar e ) e chiuse al quarto posto, superata da nazionali che aveva battuto appena qualche mese prima. Nei Giochi Asiatici del 1982 la squadra riusc\u00ec a piazzarsi terza.\nNel 1983 la squadra araba non disput\u00f2 alcun match, ma Zagallo fu impegnato alla guida della nazionale olimpica, che per la prima volta si qualific\u00f2 per le Olimpiadi, quelle di Los Angeles 1984.\nIl 26 maggio 1984, dopo la sconfitta per 4-0 contro l'Iraq arrivata durante la Coppa del Golfo a Mascate, in Oman, Zagallo fu esonerato. La federazione decise di nominare commissario tecnico Khalil Ibrahim Al-Zayani, primo saudita a ricoprire l'incarico.\nDopo aver condotto la nazionale saudita sul podio nella Coppa del Golfo 1984, Al-Zayani guid\u00f2 i suoi nella fase finale delle Olimpiadi di Los Angeles 1984, dove i sauditi ottennero tre sconfitte in altrettante partite, contro Brasile, Marocco e Germania Ovest. Majed Abdullah \u00e8 l'unico marcatore saudita del torneo, grazie al gol nel match inaugurale contro la\"Sele\u00e7\u00e3o\", perso per 1-3.\nL'Arabia Saudita vinse poi la Coppa d'Asia 1984 a Singapore. Nell'ottobre 1984 a Gedda batt\u00e9 , , e senza subire gol, accedendo cos\u00ec alla fase finale del torneo. Qui vinse il girone con , , e grazie a due vittorie e due pareggi in quattro partite. In semifinale ebbe la meglio sull' per 5-4 ai tiri di rigore (1-1 dopo i tempi supplementari) e in finale sulla , battuta per 2-0. Per i sauditi fu il primo alloro continentale.\nL'anno dopo l'Arabia Saudita fu eliminata al primo turno delle qualificazioni asiatiche al : dopo lo 0-0 dell'andata, perse per 1-0 contro gli . Prese poi parte alla Coppa araba 1985, debuttando nel torneo, che organizz\u00f2, con un terzo posto. Nel 1985 perse la Coppa delle nazioni afro-asiatiche contro il , che si impose per 4-1 nella partita di andata a Yaound\u00e9 e fu sconfitto per 2-1 nella partita di ritorno a Ta'if. Nel settembre del 1986 l'Arabia giunse a disputare la finale delle Giochi asiatici di Seul, dove perse contro la padrona di casa.\nNel 1987 la panchina della nazionale conobbe vari avvicendamenti, passando prima da Al-Zayani all'uruguaiano Kosia Tastilo e da questi al connazionale Omar Borr\u00e1s e poi ai brasiliani Osvaldo e Galletti, prima dell'arrivo, nel 1988, di un altro brasiliano, Carlos Alberto Parreira, vincitore della Coppa d'Asia 1980 alla guida del Kuwait.\nNel 1988, che si apr\u00ec con un pari (2-2) in amichevole contro la , l'Arabia Saudita fu impegnata in varie competizioni, tra cui la Coppa del Golfo, ospitata in casa, e la Coppa d'Asia 1988 in Qatar, ai cui nastri di partenza si present\u00f2 come Campione in carica.\nNella Coppa del Golfo gli arabi non andarono oltre il terzo posto, in un torneo dominato dall'. A marzo, nella Coppa del Golfo, i sauditi, presenti al torneo con una formazione composta da giovani, si piazzarono terzi nel girone composto da sette squadre, con un bilancio di due vittorie, tre pareggi e una sconfitta. A luglio gli uomini di Parreira si recarono in Australia per partecipare alla Gold Cup del Bicentenario, un torneo amichevole che celebrava i 200 anni dell'indipendenza del paese oceaniano. Classificatisi ultimi nel girone dopo un pari all'esordio contro l' e due sconfitte contro e , persero anche la finale per il terzo posto, di nuovo contro gli argentini.\nA novembre il C.T. brasiliano convoc\u00f2 un gruppo ristretto di quindici giocatori con l'obiettivo di vincere nuovamente la Coppa d'Asia. Dopo aver convinto nelle amichevoli pre-torneo (pari contro l' e vittoria contro la ), l'Arabia Saudita riusc\u00ec nell'impresa di confermarsi Campione d'Asia. Dopo aver vinto il girone di cinque squadre con due vittorie e due pareggi in quattro partite, batt\u00e9 infatti l' in semifinale (come quattro anni prima) e, dopo i tiri di rigore, la nella finale disputata a Doha. Una delle chiavi del successo fu la solida difesa, che incass\u00f2 un solo gol, contro il , in sei incontri.\nEpoca d'oro (1990-1996).\nBicampione d'Asia in carica, nel 1989 l'Arabia Saudita inizi\u00f2 le qualificazioni al con grandi aspettative e la speranza concreta di accedere per la prima volta nella sua storia alla fase finale del torneo, in programma in Italia. Vinto il primo girone eliminatorio nel marzo 1989 grazie al primo posto davanti a e (tre vittorie e un pareggio in quattro partite), la squadra saudita cadde per\u00f2 nel turno finale, un girone a sei squadre che si affrontarono a Singapore ad ottobre. I ragazzi di Parreira si piazzarono quinti con un bilancio di una vittoria, due pareggi e due sconfitte, fallendo l'accesso al Mondiale del 1990.\nParreira lasci\u00f2 l'incarico per passare sulla panchina degli , appena qualificatisi per il Mondiale italiano. Al suo posto arriv\u00f2 sulla panchina saudita il turco Metin T\u00fcrel.\nDopo aver rinunciato a partecipare alla Coppa del Golfo del 1990, nello stesso anno la nazionale saudita prese parte ai Giochi Asiatici di Pechino, dove super\u00f2 e prima di arrendersi ai rigori alla ai quarti di finale. T\u00fcrel si dimise rinunciando al proprio contratto, valevole sino all'autunno 1992.\nLa partecipazione dell'Arabia Saudita del nuovo C.T. Veloso ai Giochi panarabi del 1992 in Siria fece da preludio alla partecipazione alla Coppa Re Fahd 1992, l'antesignana della Coppa delle Confederazioni FIFA. A Riad, nell'ottobre 1992, i sauditi, campioni d'Asia in carica e paese ospitante, vinsero per 3-0 la semifinale contro gli e persero per 1-3 la finale contro l', piazzandosi secondi nel torneo.\nNove giorni dopo la finale contro l'Argentina i sauditi allenati da N\u00e9lson Rota Martins si presentarono alla Coppa d'Asia 1992, giocata in Giappone, come bicampioni in carica, con l'obiettivo di diventare campioni per la terza volta di fila, fatto senza precedenti nella storia del calcio asiatico, ancor pi\u00f9 consecutivamente. Vinto il girone con , e , gli uomini di Martins eliminarono gli Emirati Arabi Uniti in semifinale (2-0) e si qualificarono per la terza volta consecutiva per la finale della competizione. L'8 novembre 1992, di fronte a 60.000 spettatori accorsi all'Hiroshima Big Arch, il Giappone padrone di casa batt\u00e9 per 1-0 l'Arabia Saudita, laureandosi per la prima volta Campione d'Asia e infliggendo agli avversari la prima sconfitta dopo 17 risultati utili consecutivi in Coppa d'Asia.\nAlla delusione giapponese segu\u00ec il terzo posto nella Coppa del Golfo 1992, con un bilancio di tre vittorie e due sconfitte.\nNella prima fase delle eliminatorie della , nel maggio 1993, l'Arabia Saudita vinse facilmente il girone con , e , con quattro vittorie e due pareggi in sei partite, 20 gol fatti e uno solo subito. Ad ottobre, a Doha, i sauditi allenati dal brasiliano Jos\u00e9 Candido vinsero anche il girone finale di cinque squadre, che qualificava per le prime due, con un bilancio di due vittorie e tre pareggi in cinque partite. Per i sauditi fu la prima qualificazione ad un Mondiale.\nPrima della penultima partita delle qualificazioni Candido fu sollevato dall'incarico e sostituito con il saudita Mohammed Al-Kharashy. Dopo la brevissima gestione dell'olandese Leo Beenhakker, la panchina dell'Arabia Saudita pass\u00f2 all'argentino Jorge Solari.\nNella fase finale del Mondiale, negli Stati Uniti, Fuad Amin e compagni persero contro i e poi si imposero contro il . Nell'ultimo e decisivo incontro della fase a gironi si imposero per 1-0 contro il e ottennero la qualificazione agli ottavi di finale. La partita \u00e8 ricordata per il pregevole gol di Saeed Al-Owairan, che attravers\u00f2 palla al piede tutta la met\u00e0 campo belga prima di battere l'estremo difensore Michel Preud'homme, all'epoca uno dei portieri pi\u00f9 quotati del mondo. Agli ottavi di finale il sogno saudita si spense contro la (3-1), futura medaglia di bronzo. Malgrado il buon risultato per una debuttante, la collaborazione tra Solari e la federcalcio saudita si interruppe, come per altro gi\u00e0 concordato prima del Mondiale statunitense.\nIl rientrante Al-Kharashy riprese dunque le redini di un'ottima squadra, convinta delle proprie capacit\u00e0, che riusc\u00ec ad aggiudicarsi la Coppa del Golfo 1994 grazie a quattro vittorie e un pareggio nella dodicesima edizione del torneo, organizzata ad Abu Dhabi.\nNel gennaio 1995 la squadra disput\u00f2 in casa la seconda edizione della Coppa Re Fahd. Contrariamente a quanto avvenuto nell'edizione di tre anni prima, i sauditi non riuscirono a brillare e furono sconfitti da e , terminando il minigirone all'ultimo posto, eliminati al primo turno.\nIl cammino della nazionale riprese verso la fine dell'anno, con alcune gare di qualificazione alla Coppa d'Asia 1996, alla cui fase finale i sauditi si qualificarono agevolmente dopo aver vinto il minigirone con e disputato allo stadio internazionale Re Fahd di Riad (quattro vittorie in quattro partite e nessun gol subito).\nNella Coppa del Golfo 1996, disputatasi in Oman ad ottobre, l'Arabia Saudita, campione in carica, giunse terza, con un bilancio di due vittorie, due pareggi e una sconfitta.\nL'edizione della Coppa d'Asia che si tenne negli Emirati Arabi Uniti nel dicembre 1996 vide i sauditi di Nelo Vingada qualificarsi per i quarti di finale grazie al secondo posto in un girone equilibrato, dove tre squadre (, Arabia Saudita e ) chiusero a 6 punti dopo due vittorie e una sconfitta e si qualificarono tutte, mentre la fu fanalino di coda con zero punti. La sconfitta nell'ultimo match del girone contro l'Iran non pregiudic\u00f2 dunque l'accesso alla fase a eliminazione diretta, dove i sauditi superarono ai quarti, lo stesso in semifinale ai tiri di rigore, presentandosi alla finale del 21 dicembre ad Abu Dhabi contro i padroni di casa, la quarta consecutiva per i sauditi nel torneo. L'incontro si protrasse ai tempi supplementari, dove il punteggio di 0-0 non cambi\u00f2. Ai tiri di rigore vinse l'Arabia Saudita per 4-2, mettendo in bacheca la sua terza Coppa d'Asia. Autore del tiro di rigore decisivo fu Khalid Al-Muwallid.\nL'Arabia Saudita sulla grande scena internazionale (1997-2002).\nSuperato facilmente il primo turno delle qualificazioni al in un girone con , e , la squadra saudita super\u00f2 anche il secondo turno, dove rispett\u00f2 i pronostici, vincendo il girone con , , e .\nCome avvenuto poco prima dell'inizio di , l'Arabia Saudita cambi\u00f2 C.T. alla vigilia del Mondiale. L'11 ottobre 1997, dopo la vittoria contro il Qatar, Nelo Vingada lasci\u00f2 la panchina saudita al tedesco Otto Pfister, che debutt\u00f2 nell'amichevole contro l'. Nella Coppa delle Confederazioni 1997, organizzata a Riad, l'Arabia Saudita, Campione d'Asia in carica, fu inserita in un girone con , e . Perse contro messicani e brasiliani per poi vincere l'ultima partita, contro l'Australia. Non bast\u00f2 per qualificarsi alla semifinale.\nNel gennaio 1998 fu nominato C.T. il rientrante Carlos Alberto Parreira. Mohammed Al-Deayea, portiere primatista di presenze, e compagni disputarono quindi una serie di amichevoli in Europa, caratterizzate da risultati incoraggianti (0-0 contro gli inglesi a Wembley e contro i messicani) e altri deludenti (sconfitta per 6-0 a Molde contro la ).\nNella fase finale del Mondiale di i sauditi persero contro (1-0) e (4-0), risultati che portarono all'esonero di Parreira. Al suo posto torn\u00f2 Mohammed Al-Kharashy, che guid\u00f2 i suoi al pareggio (2-2) contro il nell'ultimo incontro.\nFu quindi il rientrante Otto Pfister a prendere il timone della nazionale A saudita, dopo aver trascorso un anno come C.T. della nazionale olimpica. L'obiettivo immediato fu quello di preparare la nazionale per la Coppa delle Confederazioni del 1999, in programma in Messico. Pfister inizi\u00f2 la propria gestione con tre vittorie in altrettante amichevoli (contro , e ) e il successo nella Coppa araba 1998, vinta battendo in finale per 3-1 il (capocannoniere del torneo fu il saudita Obeid Al-Dosari). Tre settimane pi\u00f9 tardi l'Arabia Saudita si piazz\u00f2 seconda nella Coppa del Golfo, torneo che chiuse da imbattuta.\nNel giugno 1999, malgrado i buoni risultati ottenuti, Pfister fu sollevato dall'incarico per far posto al ceco Milan M\u00e1\u010dala. In vista della Coppa delle Confederazioni del 1999 la squadra vol\u00f2 negli Stati Uniti per disputare quattro amichevoli preparatorie (due vittorie e due sconfitte). Inserita nel girone con il padrone di casa, la e l', nella Confederations Cup la compagine saudita perse per 5-1 al debutto contro i messicani e pareggi\u00f2 senza reti contro i boliviani. Nell'ultimo match Marzouk Al-Otaibi realizz\u00f2 quattro gol nella vittoria per 5-1 dei suoi contro gli egiziani. Grazie a questo successo i sauditi ebbero accesso alla semifinale, dove si trovarono di fronte il vice-campione del mondo e Campione del Sudamerica in carica. I brasiliani si imposero con un largo scarto (8-2), lasciando ai sauditi la finale per il terzo posto, persa contro gli .\nDal maggio all'ottobre 2000, in vista della Coppa d'Asia in Libano, Milan M\u00e1\u010dala guid\u00f2 la nazionale in una serie di amichevoli contro , e , per poi terminare la tourn\u00e9e in Arabia Saudita e in Giordania. Nella rassegna continentale i sauditi, inseriti in un girone con , e , esordiscono con una sconfitta per 4-1 contro il Giappone che cost\u00f2 la panchina a M\u00e1\u010dala, rimpiazzato dal suo vice, Nasser Al-Johar. Questi pareggi\u00f2 senza reti contro i qatarioti, poi raccolse una larga vittoria (5-0) contro l'Uzbekistan, che consent\u00ec all'Arabia Saudita di qualificarsi per i quarti di finale. Contro il arriv\u00f2 una vittoria dopo i tempi supplementari e in semifinale un altro successo, contro la , grazie ad una doppietta di Talal al-Meshal. I sauditi si qualificarono cos\u00ec per la loro quinta finale di Coppa d'Asia consecutiva, un record. Come nel 1992, a far festa dopo la finale furono i giapponesi, che si imposero per 1-0 con gol di Shigeyoshi Mochizuki.\nAl-Johar torn\u00f2 a ricoprire il ruolo di vice, lasciando la panchina a Slobodan Santra\u010d. Dopo due vittorie in amichevole contro e , i sauditi iniziarono le qualificazioni per il Mondiale di Giappone-Corea del Sud 2002. Furono sei le vittorie in sei partite nel girone con , e , gruppo chiuso con 30 gol fatti e nessuno subito. Nel secondo turno i sauditi se la videro con , e . Sconfitti per 2-0 dall'Iran (il risultato caus\u00f2 l'esonero di Santra\u010d, sostituito da Al-Johar), gli arabi si rialzarono subito e chiusero il girone in testa, qualificandosi direttamente per la fase finale del Mondiale per la terza volta consecutiva. Al-Johar fu confermato e guid\u00f2 i suoi nella Coppa del Golfo 2002, disputata allo stadio Re Fahd. I sauditi vinsero il torneo per la seconda volta, senza subire sconfitte.\nSconfitto in amichevole il , che sarebbe stato, di l\u00ec a poco, la grande rivelazione della Coppa del mondo nippocoreana, per 3-2, l'Arabia Saudita esord\u00ec al Mondiale contro la , che vinse con il punteggio di 8-0. Alla disfatta contro i tedeschi fece seguito un'altra sconfitta, contro il (1-0, gol di Samuel Eto'o) e un terzo k.o. contro l' (3-0). L'ultimo posto nel girone e il bilancio molto negativo (nessun gol fatto e 12 gol subiti) port\u00f2 all'esonero di Al-Johar, che fu sostituito dall'olandese Gerard van der Lem. Nella Coppa araba 1998 l'Arabia Saudita vinse il suo girone di prima fase senza subire sconfitte, poi super\u00f2 il in semifinale e il in finale (1-0, gol di Mohammad Nour), aggiudicandosi cos\u00ec il torneo per la seconda volta.\nAnni di transizione (2003-2007).\nSulla panchina dell'Arabia Saudita arriv\u00f2 poi il CT olandese Gerard van der Lem, che guid\u00f2 i suoi in un girone con , e , giocato interamente a Gedda. Vincendo tutti gli incontri, i sauditi si qualificarono per la sesta volta alla fase finale della Coppa d'Asia 2004, in programma in Cina. Nel dicembre 2003 la squadra si rec\u00f2 in Kuwait per giocare la Coppa del Golfo, che si aggiudic\u00f2 per la terza volta grazie a quattro vittorie e due pareggi in sei partite. I sauditi chiusero l'anno solare portando a quindici la serie di match consecutivi senza sconfitte.\nImpegnata nelle eliminatorie AFC per , dove fu ammessa direttamente alla seconda fase, l'Arabia Saudita se la vide con , e . Nei tre match che fecero da preludio alla Coppa d'Asia gli uomini di van der Lem confermarono l'ottimo stato di forma, ottenendo tre vittorie senza subire gol. Sei settimane dopo i sauditi ritrovarono i turkmeni nel primo turno della fase finale della Coppa d'Asia, in Cina, ma raccolsero solo un pari (2-2), prima di farsi sconfiggere dall' (1-0). Nel terzo e decisivo match arriv\u00f2 un'altra sconfitta, contro l' che volle dire eliminazione al primo turno, fatto inedito per i sauditi nella competizione. Gerard van der Lem perse il posto di CT e fu rimpiazzato da Nasser Al-Johar.\nDopo un'amichevole pareggiata contro il , Al-Johar ottenne tre vittorie di fila negli ultimi tre incontri della seconda fase di qualificazione AFC a Germania 2006, qualificando cos\u00ec la squadra per la terza fase. La squadra pass\u00f2 dunque al CT argentino Gabriel Calder\u00f3n e nella Coppa del Golfo 2004 sub\u00ec un'eliminazione al primo turno: in Qatar i \"figli del deserto\" ottennero una sola vittoria in tre partite. Ciononostante Calder\u00f3n riusc\u00ec a condurre i suoi alla quarta qualificazione consecutiva ad un Mondiale, centrata vincendo (senza perdere una partita) il girone finale davanti a , semifinalista del , e , che aveva battuto i sauditi nella fase finale della Coppa d'Asia 2004. Prestigiosa fu la vittoria di Seul contro i sudcoreani nell'ultima partita del girone, prima della quale ambo le squadre erano gi\u00e0 qualificate aritmeticamente per , ma Calder\u00f3n perse il posto di l\u00ec a poco, alla fine dell'anno, dopo la disfatta nel Giochi dell'Asia Occidentale del 2005 (tre sconfitte, di cui due contro l'Iraq e una contro l'Iran).\nSulla panchina saudita giunse l'allenatore dell'Al-Hilal, il brasiliano Marcos Paquet\u00e1. Conseguita facilmente l'accesso al secondo turno di qualificazione della Coppa d'Asia 2007 (vincendo contro lo ), il nuovo CT ebbe a disposizione vari mesi per preparare al meglio il Mondiale tedesco. Il bilancio di dodici match amichevoli disputati contro squadre di varie confederazioni (Europa, Asia, Africa) fu molto modesto: una sola vittoria, contro il . Nella rassegna mondiale tedesca la squadra saudita usc\u00ec al primo turno nel girone H comprendente anche , e . Contro i tunisini Campioni d'Africa in carica l'Arabia Saudita ottenne, all'esordio, l'unico punto in classifica (pareggio per 2-2).\nPaquet\u00e1 rimase al proprio posto e nel settembre 2006 condusse i suoi alla fase finale di Coppa d'Asia vincendo in casa contro il . Nella Coppa del Golfo 2007, disputata negli Emirati Arabi Uniti, l'Arabia Saudita super\u00f2 il primo turno e perse la semifinale contro gli emiratini padroni di casa, poi vincitori del torneo. Il risultato non fu sufficiente per salvare la panchina di Paquet\u00e1, che fu esonerato per far posto al brasiliano H\u00e9lio dos Anjos.\nDopo aver ottenuto risultati confortanti in un torneo amichevole a Singapore (vittorie contro e , pareggi contro e ) i sauditi volarono in Indonesia per disputare la Coppa d'Asia 2007. Inserita in un raggruppamento con , , , l'Arabia Saudita pareggi\u00f2 contro i sudcoreani, batt\u00e9 i padroni di casa per 2-1 e vinse facilmente (4-0) contro il Bahrein, terminando cos\u00ec il percorso nel girone al primo posto. Superato facilmente l' ai quarti di finale, gli uomini di dos Anjos eliminarono anche il in semifinale, qualificandosi per la sesta volta per la finale del torneo, un record. La finale di Giacarta mise di fronte l'Arabia Saudita e la grande sorpresa della competizione, l', sospinto dai gol dal suo bomber Younis Mahmoud. L'incontro termin\u00f2 con la clamorosa vittoria degli iracheni, a segno proprio con Mahmoud, che inflisse ai sauditi la loro terza sconfitta in una finale della Coppa d'Asia.\nLa squadra chiuse il 2007 con tre vittorie in amichevole contro , e , prima di recarsi in Egitto per i Giochi Panarabi. Qui rimedi\u00f2 due sconfitte, contro e , un pari contro la nazionale B emiratina e una vittoria contro la nazionale B sudanese.\nAnni difficili (2008-2015).\nNel 2008 e nel 2009 la squadra saudita fu impegnata nelle qualificazioni al . Nel gruppo 4 della terza fase delle qualificazioni AFC i sauditi se la videro con Uzbekistan, Singapore e . Malgrado tre vittorie nei primi quattro incontri disputati dalla squadra, dos Anjos fu sollevato dall'incarico e sostituito dal rientrante Nasser Al-Johar. Questi ottenne due vittorie che consentirono all'Arabia Saudita di qualificarsi, come prima classificata nel suo girone, per la quarta fase di qualificazione AFC a , dove la formazione araba trov\u00f2 nel girone Corea del Nord, Corea del Sud, Iran ed Emirati Arabi Uniti.\nNel gennaio 2009 l'Arabia Saudita partecip\u00f2 alla Coppa del Golfo in Oman, dove si piazz\u00f2 seconda, senza subire gol in tutto il torneo, dietro ai padroni di casa, contro cui perse la finale.\nL'interim di Al-Johar termin\u00f2 con la nomina a CT del portoghese Jos\u00e9 Peseiro, che guid\u00f2 i sauditi nel girone di qualificazione mondiale con Corea del Sud, Corea del Nord, Iran ed Emirati Arabi Uniti. Con tre vittorie, tre pareggi e due sconfitte i \"verdi\" si piazzarono terzi, alle spalle di sudcoreani e nordcoreani (a pari punti con i sauditi, ma con gli scontri diretti a favore), i quali ebbero accesso diretto al Mondiale. Come previsto, la terza classificata dovette dunque spareggiare contro la terza classificata dell'altro girone di quarta fase, il , per un posto nello spareggio interzona contro la . Dopo il pari a reti bianche del 5 settembre 2009 a Manama, i sauditi parvero i favoriti nel ritorno in casa, il 9 settembre allo Stadio del re Fahd di Riad, ma la partita termin\u00f2 sul punteggio di 2-2 (due gol, il 2-1 saudita e il definitivo 2-2 avversario, furono segnati nel recupero del secondo tempo), che signific\u00f2 qualificazione per il Bahrein (che poi avrebbe perso lo spareggio contro i neozelandesi) grazie alla regola dei gol fuori casa. Per l'Arabia Saudita svan\u00ec l'obiettivo della quinta partecipazione consecutiva ad un Mondiale.\nQuattordici mesi pi\u00f9 tardi, tra il novembre e il dicembre 2010, in Yemen si disput\u00f2 la Coppa del Golfo, che vide i sauditi sconfitti di misura (1-0) in finale dal .\nAmmessi di diritto alla fase finale della Coppa d'Asia in quanto finalisti dell'edizione del 2007, nel gennaio 2011 i sauditi volarono in Qatar, dove affrontarono nel girone di prima fase , e . L'inaspettata sconfitta all'esordio contro la Siria (2-1) provoc\u00f2 l'esonero di Peseiro, sostituito con Al-Johar, ma la mossa non evit\u00f2 la sconfitta nella gara seguente contro la Siria (1-0). Completamente demotivati, i sauditi subirono cinque gol dal Giappone, chiudendo con un bilancio pessimo: un solo gol segnato, da Taisir al-Jassim contro la Siria, e otto subiti.\nLa federcalcio punt\u00f2 su un grande nome, quello dell'olandese Frank Rijkaard, per risollevare la nazionale. Superato facilmente nel secondo turno di qualificazione AFC per il , grazie ad un 3-0 e ad un 5-0 tra andata e ritorno (tre degli otto gol furono di Nasser Al-Shamrani), i sauditi furono inseriti nel girone con , e . Dopo risultati deludenti (una vittoria contro la Thailandia, due pareggi contro Oman, un altro pari contro la Thailandia e due sconfitte contro gli australiani) i sauditi furono eliminati gi\u00e0 dopo questo girone, che chiusero al terzo posto dietro Australia e Oman, fallendo la qualificazione ad un Mondiale per la seconda volta consecutiva.\nL'edizione 2012 della Coppa araba, torneo che tornava dopo dieci anni, parve rappresentare un'occasione di riscatto per gli uomini di Rijkaard, ma il cammino dei \"verdi\" si ferm\u00f2 in semifinale contro la , prima della sconfitta contro l' nella finale per il terzo posto. La squadra chiuse l'anno solare con amichevoli prestigiose, contro la Campione del mondo e bicampione d'Europa in carica, l' e lo Campione d'Africa in carica, e la partecipazione ai Giochi dell'Asia orientale. In quest'ultimo torneo ottenne un pari (0-0) contro l'Iran e una vittoria contro lo Yemen e subirono una sconfitta contro il Bahrein. Chiusero dunque al terzo posto il girone, non qualificandosi per la fase ad eliminazione diretta.\nTre settimane pi\u00f9 tardi ebbe luogo la Coppa del Golfo 2013 in Bahrein. Nel girone con Iraq, Kuwait e Yemen l'Arabia Saudita non and\u00f2 oltre un amaro terzo posto (una vittoria e due sconfitte), che volle dire eliminazione al primo turno ed esonero per Rijkaard. Al suo posto arriv\u00f2 lo spagnolo Juan Ram\u00f3n L\u00f3pez Caro.\nLa campagna di qualificazione alla Coppa d'Asia 2015 mise i sauditi nel gruppo C, con Iraq, Cina e Indonesia. In palio c'erano due posti nella fase finale, conseguita brillantemente dagli uomini di L\u00f3pez Caro gi\u00e0 il 15 novembre 2013, con la quarta vittoria consecutiva in quattro incontri. I sauditi, che chiusero il girone al primo posto, per altro senza subire sconfitte, si prepararono al torneo continentale disputando in casa, nel novembre 2014, la Coppa del Golfo, dove giunsero in finale, ma furono sconfitti per 2-1 dal Qatar.\nNel dicembre 2014 L\u00f3pez Caro fu esonerato e sostituito con il rumeno Cosmin Ol\u0103roiu, con cui la squadra disput\u00f2 la Coppa d'Asia in Australia. Sorteggiati con Corea del Nord, Uzbekistan e Cina, i \"verdi\" ottennero una vittoria, contro i nordcoreani, e due sconfitte, che causarono l'eliminazione al primo turno.\nLa rinascita (dal 2015).\nDurante l'estate del 2015 la federazione saudita affid\u00f2 la propria panchina all'olandese Bert van Marwijk. Nel corso delle qualificazioni al campionato del mondo del 2018 la formazione ottenne, nel novembre 2015, il pi\u00f9 largo successo della propria storia vincendo per 10-0 contro . Dominando un girone con Emirati Arabi Uniti, , e con sei vittorie e due pareggi in otto partite, la squadra fu ammessa all'ultima fase, preceduta da polemiche circa la mancata osservazione del minuto di silenzio durante la partita con l' per commemorare le vittime del recente attentato di Londra. Nella terza fase trov\u00f2 sulla propria strada Australia, Giappone, Thailandia, Iraq ed Emirati Arabi Uniti e ottenne la qualificazione al Mondiale garantendosi il secondo posto all'ultimo turno, in cui sconfisse a Gedda il Giappone gi\u00e0 qualificato per 1-0. Dopo la qualificazione mondiale, la prima da dodici anni a questa parte, van Marwijk fu esonerato per attriti con i vertici federali: a sostituirlo venne chiamato l'argentino Bauza, che in cinque partite ottenne tre sconfitte, le ultime due consecutive, contro e , subendo l'esonero a novembre, dopo soli due mesi di gestione. Lo sostitu\u00ec lo spagnolo Juan Antonio Pizzi. \nSorteggiati nel girone A, i sauditi vennero sconfitti per 5-0 dalla nella gara inaugurale del torneo. Battuti per 1-0 anche dall', abbandonarono in anticipo la manifestazione: l'unico successo, per 2-1, fu contro l', riportando l'Arabia Saudita a vincere nella fase finale di un Mondiale dopo ben 24 anni.\nNel gennaio 2019 la squadra prese parte alla fase finale della Coppa d'Asia negli Emirati Arabi Uniti. Battuta la per 4-0 all'esordio, sconfisse anche il per 2-0, per poi essere battuta dal per 2-0, chiudendo il girone al secondo posto. Agli ottavi di finale fu eliminata dal , vittorioso per 1-0. Pizzi si dimise e fu sostituito a luglio dal francese Herv\u00e9 Renard.\nRecord individuali.\nDati aggiornati al 20 novembre 2018.In grassetto sono indicati i giocatori ancora attivi in nazionale.\nRosa attuale.\nLista dei giocatori convocati per le partite di qualificazione al Campionato mondiale di calcio 2022 del 5, 11 e 15 giugno 2021 contro , e \n\"Presenze e reti aggiornate all'11 giugno 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "364488", "revid": "58589", "url": "https://it.wikipedia.org/wiki?curid=364488", "title": "Propagazione delle incertezze", "text": ""}
{"id": "364492", "revid": "767487", "url": "https://it.wikipedia.org/wiki?curid=364492", "title": "L'Invasione degli Omini Verdi", "text": "L'Invasione degli Omini Verdi \u00e8 un gruppo musicale italiano, formatosi nel luglio del 1999 nella provincia di Brescia e . Insieme a gruppi come Derozer, Punkreas, Porno Riviste, Shandon e Moravagine, con le loro sonorit\u00e0 orecchiabili e l'immediatezza dei loro testi, sono presto diventati tra i protagonisti di una scena punk rock italiana tanto seguita da numerosi adolescenti e non, quanto criticata dai puristi del genere.\nLa band durante la carriera lunga 21 anni ha all'attivo pi\u00f9 di 400 concerti, suonato ad eventi come Idroscalo Rock, Festa di radio onda d'Urto, Woodstock 5 stelle, Vans off the wall tour ed ha supportato pilastri del genere come: NOFX, Sick of It All, Anti-Flag, Propagandhi, The Vandals, Toy Dolls.\nBiografia.\nIl gruppo nasce nel luglio del 1999, tra Mantova e Brescia. composta inizialmente da Maurizio alla batteria, Alessandro alla voce, Patrick al basso e Peco e Fano alle chitarre, che subito dopo lasci\u00f2 il gruppo ed Alessandro pass\u00f2 alla chitarra. Fu composto e pubblicato a marzo 2000 il demo omonimo.\nNel 2001 usc\u00ec il disco d'esordio \"Veniamo in pace\" (Venus dischi), il primo disco ufficiale della band Nel 2002, durante il tour promozionale, Peco lasci\u00f2 improvvisamente il gruppo e fu sostituito da Gio e ad Ale decise di lasciare la chitarra e dedicarsi a cantare dando, inoltre, alla band un taglio pi\u00f9 tecnico e d'impatto hardcore.\nIl 17 settembre 2009, dopo 10 anni di carriera ed dopo aver dato alla luce \"Non \u00e8 un gioco\" (2003 - Le Parc music), \"Contro\" (2005 - Indiebox), \"Mondo a parte\" (2007 - IndieBox) il bassista storico, Patrick, lascia il gruppo, sostituito da Giacomo, ex cantante bassista degli ormai sciolti Standing Still.\nNel 2010 esce un nuovo lavoro della band, \"Nel nome di chi?\" (2010 Indiebox) prodotto da Jason Livermore del Blasting room studio (Colorado - USA) ed il 26 settembre 2010 partecipano al festival musicale Woodstock 5 Stelle organizzato a Cesena dal blog di Beppe Grillo e trasmesso dal canale televisivo Play.me, che proprio con questa diretta apr\u00ec la neonata emittente.\nA ottobre 2013 esce il sesto album \"Il banco piange\" registrato dalla band, come sempre, presso gli studi di Indiebox Music Hall, e anticipato dal singolo e video ufficiale \"Il meglio di me\".\nDa novembre 2013 il singolo \"Ancora qui\" entra in programmazione su Virgin Radio Italia riscuotendo consensi, passando attraverso i contenitori Virgin Generation e Revolver, sino ad entrare per tre settimane nella Virgin rock 20, la classifica dei 20 Pezzi pi\u00f9 trasmessi dall'emittente."}
{"id": "364496", "revid": "339392", "url": "https://it.wikipedia.org/wiki?curid=364496", "title": "L'Invasione Degli Omini Verdi", "text": ""}
{"id": "364497", "revid": "599013", "url": "https://it.wikipedia.org/wiki?curid=364497", "title": "Saeed Al-Owairan", "text": "Considerato uno dei migliori calciatori sauditi di ogni epoca, con la nazionale ha partecipato a due fasi finali del campionato mondiale di calcio e ha ottenuto il secondo posto alla Coppa d'Asia 1992 e alla Confederations Cup 1992.\nCarriera.\nClub.\nAl-Owairan ha giocato con l'Al-Shabab, squadra di Riad, con cui ha vinto anche tre campionati sauditi e per due volte \u00e8 stato vice-campione nazionale, nel 1989 e nel 1998. Nel 1991-1992 fu capocannoniere del campionato arabo con 16 gol. Ha vinto il Pallone d'Oro asiatico nel 1994.\nNazionale.\nConta 50 presenze e 24 gol con la nazionale saudita, con cui ha partecipato a tre edizioni della Confederations Cup e a due edizioni del mondiale, nel 1994 e il 1998. La sua partecipazione al mondiale 1994 \u00e8 ricordata per il gol segnato nella partita del girone eliminatorio contro il Belgio, vinta dai sauditi col punteggio di 1-0. La rete, votata come la sesta pi\u00f9 bella nella storia dei mondiali, fu realizzata al termine di una corsa palla al piede iniziata nella propria met\u00e0 campo, superando 5 avversari e battendo Michel Preud'homme, che avrebbe poi vinto il premio Yashin come miglior estremo difensore del torneo; il gol, segnato in una partita dominata dal caldo, (43 gradi alle 12,30 del 29 giugno, al Robert F. Kennedy Memorial Stadium) si rivel\u00f2 decisivo per qualificare la nazionale agli ottavi di finale al debutto in un campionato del mondo.\nAl ritorno in patria il giocatore fu accolto come un eroe e ricoperto d'oro dall'allora re dell'Arabia Saudita Fahd, divent\u00f2 il volto della pubblicit\u00e0 per Coca-Cola, Ford e Toyota ed ospite abituale alle televisioni arabe. Il successo e il denaro, per\u00f2, portarono Al Owairan sulla strada degli eccessi e dei vizi, che gli costarono addirittura una condanna di tre anni di reclusione per essere stato sorpreso in un locale a luci rosse. Successivamente ottenne l'amnistia dallo stesso sovrano per poter giocare il mondiale del 1998."}
{"id": "364513", "revid": "125692070", "url": "https://it.wikipedia.org/wiki?curid=364513", "title": "Giuseppe Wilson", "text": "Carriera.\nGiocatore.\nCirio e Internapoli.\nFiglio di una napoletana e di un soldato inglese di stanza in Italia durante la seconda guerra mondiale, nato in Inghilterra ma trasferitosi a Napoli fin dall'infanzia, inizi\u00f2 la sua attivit\u00e0 calcistica nella squadra aziendale della Cirio, che militava in Serie D. Pass\u00f2 quindi all'Internapoli quando la societ\u00e0 rilev\u00f2 il titolo sportivo dalla CRAL Cirio, disputando alcuni ottimi campionati di Serie C.\nLazio e New York Cosmos.\nNel 1969 la lo compr\u00f2 insieme a Giorgio Chinaglia, per ricoprire il ruolo di terzino e poi quello di libero. Nella Lazio disput\u00f2 dieci campionati, dal 1969 al 1980, nel ruolo di terzino prima e di libero poi. Fu il capitano della squadra capitolina per molti anni, anche nel 1974, anno in cui i biancocelesti, guidato da Maestrelli, vinsero il primo scudetto della loro storia. Fu proprio l'allenatore toscano a volere Wilson come capitano della \"sua\" Lazio; solo per un periodo della stagione 1974-75 cedette la fascia a \"Long John\" Chinaglia, per poi tornare ad indossarla raggiungendo il primato di 309 gare da capitano biancoceleste.\nWilson gioc\u00f2 nella squadra romana numerosi campionati \u2013 detenendo per anni il record di presenze in campionato in maglia laziale \u2013 ad alti livelli, tanto da essere considerato dai tecnici uno dei difensori italiani pi\u00f9 forti degli anni 1970. Per un breve periodo, a cavallo tra la fine di un campionato italiano di calcio e l'inizio del successivo, si trasfer\u00ec in prestito temporaneo, su invito dell'amico Chinaglia, ai New York Cosmos, con i quali gioc\u00f2 un solo campionato NASL (1978), vincendo un \"Soccer Bowl\" e venendo anche nominato come \"Miglior giocatore del \"Soccer Bowl\"\".\nCoinvolto nel 1980 nello scandalo del \"Totonero\", a seguito del quale fu arrestato congiuntamente ai compagni di squadra Cacciatori, Giordano e Manfredonia, fu squalificato dalla giustizia sportiva per tre anni decidendo pertanto di ritirarsi; decisione confermata nel 1982 quando l'amnistia dopo il vittorioso Mondiale lo riabilit\u00f2, nonostante avesse ricevuto offerte dalla stessa Lazio e anche da societ\u00e0 di serie inferiori per tornare a giocare. A distanza di oltre trent'anni, nel libro di Vincenzo Di Michele \"Pino Wilson vero capitano d'altri tempi\", lo stesso Wilson ha chiarito ulteriori aspetti di quella vicenda del calcioscommesse che lo vide coinvolto e inoltre, ritornando indietro nel tempo, ha evidenziato come da sempre, nel mondo del calcio, ci sono delle partite ove il risultato \u00e8 prestabilito pur non essendovi alcun accordo antecedente e nessuno scambio di denaro.\nLa parentesi finale all'Inter Montr\u00e9al.\nTorna a giocare nel 1983 con i canadesi dell'Inter Montr\u00e9al, guidati da Eddie Firmani, impegnati nel campionato CPSL, che per\u00f2 falliranno nel corso del torneo.\nNazionale.\nGioc\u00f2 tre partite con la Nazionale italiana esordendo contro la Germania Ovest in amichevole prima dei Mondiali del 1974. Durante la competizione iridata disput\u00f2 due incontri.\nDopo il ritiro.\nDal settembre 2010 ricopre il ruolo di direttore tecnico del Cerveteri, formazione militante nel girone laziale del campionato di Promozione.\nInterviene quotidianamente in qualit\u00e0 di opinionista sportivo nei programmi della emittente radiofonica Radiosei.\nNel marzo 2013 \u00e8 uscita la sua biografia, \"Pino Wilson vero capitano d'altri tempi\" scritta da Vincenzo Di Michele.\nNel 2015 gli \u00e8 stato assegnato il premio \u201cSette Colli\u201d, riconoscimento riservato alle bandiere biancocelesti."}
{"id": "364520", "revid": "767487", "url": "https://it.wikipedia.org/wiki?curid=364520", "title": "Oliviero Garlini", "text": "Carriera.\nGiocatore.\nSeconda punta, esord\u00ec in Serie A con la maglia del il 29 febbraio 1976. Dopo aver giocato per Empoli, Nocerina (con cui ottenne una storica promozione in Serie B) e , ritorn\u00f2 in A con il promosso dalla B nel 1980-81, promozione a cui contribu\u00ec attivamente con 10 realizzazioni. In Romagna fece coppia con l'austriaco Walter Schachner realizzando 12 reti in due stagioni in massima serie e restando in bianconero anche dopo la retrocessione in B.\nNel 1984 si trasfer\u00ec alla Lazio che, in preda a una grave crisi societaria, nel 1984-85, retrocesse in Serie B. Nel campionato successivo, con allenatore Luigi Simoni, Garlini fu capocannoniere in B con 18 reti.\nNel 1986 si trasfer\u00ec all' per 1,3 miliardi di lire, dove fu chiuso da Alessandro Altobelli e Karl-Heinz Rummenigge. Pass\u00f2 cos\u00ec all'Atalanta con cui ottenne la promozione in A, poi all', in Serie B, nella stagione 1988-89, per poi chiudere la carriera con in A (stagione 1989-90, conclusa all'ultimo posto) e in C1.\nHa complessivamente totalizzato 118 presenze e 18 reti in Serie A, e 189 presenze e 55 reti in Serie B.\nAllenatore e dirigente.\nAppesi gli scarpini al chiodo, Garlini intraprende la carriera di allenatore e dal 2004 al 2011 guida le giovanili del Dalmine.\nEntr\u00f2 successivamente nello staff del Padova, chiamato dall'amico Alessandro Altobelli, come team manager, prima in serie B e poi in serie C1. Commise per\u00f2 una gaffe in una partita decisiva per la salvezza, Padova- giocata il 3 aprile 1999, con i biancoscudati in vantaggio per 2-0: a tre minuti dalla fine della gara non imped\u00ec la sostituzione dell'unico giocatore under 21 della squadra rimasto in campo, contravvenendo a una regola della federazione. L'episodio cost\u00f2 una sconfitta a tavolino che a fine stagione fu determinante per la retrocessione dei biancoscudati.\nDal 2011 assume il ruolo di responsabile del settore giovanile dell\"'A.C. Bergamo Longuelo\", societ\u00e0 dilettantistica di Bergamo che milita nel campionato di Prima Categoria."}
{"id": "364522", "revid": "8911", "url": "https://it.wikipedia.org/wiki?curid=364522", "title": "Geiserico", "text": ""}
{"id": "364530", "revid": "2119714", "url": "https://it.wikipedia.org/wiki?curid=364530", "title": "Valore economico aggiunto", "text": "Si definisce valore economico aggiunto (in inglese: \"economic value added\", abbreviato \"EVA\") una metodologia per il calcolo del rendimento di un investimento. Lo scopo del modello \u00e8 quello di compensare alcune lacune derivanti da determinati indicatori contabili, ad esempio il risultato economico d'esercizio, il Return on investment (ROI) o il Return on equity (ROE). Essi, infatti sono calcolati su dati storici senza una vera prospettiva reddituale futura, fortemente influenzati da regole giuridiche e fiscali ed infine derivanti da aspettative contrastanti relative ai destinatari dell'informazione (azionisti, creditori ecc..)\nAlla fine degli anni ottanta, la societ\u00e0 di consulenza Stern &amp; Stewart svilupp\u00f2 il modello E.V.A.: essa intendeva colmare le suddette lacune considerando infatti non soltanto la remunerazione del capitale di debito ma anche di quello di rischio, mostrando l'effettiva capacit\u00e0 dell'azienda di produrre ricchezza, fornendo alla gestione dati significativi per la programmazione a medio lungo termine.\nCalcolo E.V.A..\nL'indice deriva dalla differenza tra il reddito operativo e il costo del capitale impiegato per ottenerlo\nIn cui:\nPer meglio apprezzare la valenza di tale indicatore possiamo riscrivere la formula in questo modo:\nDove NOPAT/CI \u00e8 un valore approssimabile al ROI.\nIn cui:\nEVA utilizzato da Coca Cola e Kodak\nIn cui:\nChiavi di lettura E.V.A..\nSe EVA &gt; 0 l'impresa sta creando ricchezza dopo aver remunerato i fornitori di capitale (creditori e soci), viceversa (EVA&lt;0) essa sta distruggendo ricchezza. Un'impresa con EVA &gt; 0 ha la possibilit\u00e0 di attrarre risorse addizionali al fine di incrementare la ricchezza creata (l'EVA rimane positivo fin quando il tasso di crescita del NOPAT \u00e8 almeno pari a quello di crescita del CI).\nRisulta importante abbinare all'analisi dell'EVA quella del MVA (Market Value Added), che rappresenta il valore attuale degli EVA prospettici. Dal momento che EVA \u00e8 collegato al MVA \u00e8 opportuno implementare la logica proposta dalla misura di performance EVA ai livelli organizzativi pi\u00f9 bassi. A tal proposito, Mocciaro Li Destri, Picone &amp; Min\u00e0 (2012). presentano e discutono una metodologia integrata EVA-PBC (process-based costing) allo scopo di collegare la strategia d'impresa alle misure finanziarie di performance.\nRispetto al Net present value, l'EVA permette a consuntivo di valutare un investimento nel singolo periodo, anno per anno, e di escludere attivit\u00e0/progetti/commesse che non danno valore aggiunto. L'NPV, in un orizzonte di 5 anni, ha tipicamente un andamento negativo i primi anni a causa degli investimenti dove \u00e8 concentrata la maggiore quota di capitale investito. Ricalcolando l'NPV nei periodi intermedi, non evidenzia se il Cash Flow negativo nel periodo \u00e8 dovuto esclusivamente all'impiego di capitale iniziale, o al fatto che l'investimento \u00e8 in perdita e non sta creando valore.\nA vita intera si ipotizza che logica economica e logica finanziaria coincidano, ovvero che tutti i flussi di denaro in entrata e in uscita siano corrisposti da altrettanti ricavi e costi (e viceversa). Ci\u00f2 equivale a ipotizzare che alla fine dell'investimento il capitale circolante sia zero (reimpiego delle scorte residue, azzeramento di crediti e debiti verso fornitori), sia terminato l'ammortamento degli investimenti in capitale fisso, tutto il fatturato sia corrisposto da un effettivo pagamento da parte dei clienti. Fra entrate/uscite e ricavi/costi dovrebbe esserci solamente uno sfasamento temporale, che si conclude con la vita del progetto, per cui \"a vita intera\":\nVoci correlate.\nNOPAT"}
{"id": "364552", "revid": "186864", "url": "https://it.wikipedia.org/wiki?curid=364552", "title": "Lusignano (Albenga)", "text": "Lusignano (\"L\u00fcxignan\" in ligure) \u00e8 una frazione di circa 1.000 abitanti del comune di Albenga, in provincia di Savona.\nLa localit\u00e0 \u00e8 situata a 20 m s.l.m. e a circa 4\u00a0km dal centro abitato, in un lembo di pianura stretto tra il fiume Centa e le propaggini delle ripide colline che delimitano la piana a meridione. I monti vengono chiamati ancora con termini dialettali, quali \"a rocca du pistul\u00e8\" o il monte \"piscia vin\". Il toponimo deriva dai fondi rustici, come Antognano, Aregliano, Velirano, Verano, tutti di vaste proporzioni e che sfruttavano la fertile piana ingauna.\nIl paese \u00e8 attraversato da un torrente dal nome rio Carpaneto. L'abitato si sviluppa lungo la dorsale collinare con un impianto piuttosto articolato, probabile testimonianza di una origine pi\u00f9 antica rispetto alle altre ville della piana.\nDurante gli scavi per la costruzione di un nuovo complesso residenziale, nella regione di Rusineo, sono emerse delle rovine di una villa romana di notevoli dimensioni, che segnalano una presenza nella zona sicuramente di epoca romana.\nGeografia fisica.\nLusignano si trova nel primo entroterra del territorio comunale di Albenga, nella Riviera di Ponente. La sua parte storica si trova nella prima parte collinare, comprese le parti di espansione, ostenta ad allargare l'abitato nella pianura circostante, anche se dagli anni novanta del XX secolo \u00e8 in atto un'espansione di villette nella zona circostante.\nTuttavia la parte significativa coincide con quella storica, che si sviluppa con una via principale, via Enrico Riva, che partendo dalla parte bassa attraversa tutto il paese rastremandosi; durante il suo percorso sono presente diverse piazze, anche di dimensione limitata. La parte alta di tale via \u00e8 stata soggetta di riqualificazione nel 2011 con un progetto e fondi da parte della Regione Liguria.\nIl carattere \u00e8 di un borgo edificato su un terreno scosceso, nella zona di fondovalle del rio Carpaneto. Il punto di riferimento del paese \u00e8 sicuramente il campanile, anche se viene sovrastato dalla presenza del vicino monte Pisciavino.\nStoria.\nI primi insediamenti trovati sono di epoca romana, ma \u00e8 possibile che Lusignano fosse una delle zone in cui i primi abitanti della pianura si fossero stanziati: il terreno leggermente rialzato permette un riparo sicuro dalle piene del fiume Centa che attraversa la piana di Albenga; tutto questo fa presumere che addirittura in epoca preromana la zona fosse gi\u00e0 abitata o per lo meno frequentata.\nCon la fine dell'epoca romana, se pur senza testimonianze, \u00e8 alquanto probabile che anche la zona di Lusignano si svilupp\u00f2. Si \u00e8 sicuri che la chiesa \u00e8 antecedente al XIII secolo, poich\u00e9 la chiesa parrocchiale, dedicata a Santa Margherita d'Antiochia, ha al suo interno un fonte battesimale e il presbiterio di tale periodo storico. Nel libro dei confratelli della locale Confraternita di San Bartolomeo Apostolo, i primi iscritti risalgono al XV secolo, anche se viene scritto che non sono presenti tutti i confratelli. Uno dei primi testi in cui viene fatto riferimento \u00e8 un atto redatto nel 1242 dove parla di \"Segnoro de Mercato\" che sarebbe stato alla testa del Borgo. Negli \"Statuti di Albenga\" del 1288 ci sono vari riferimenti al paese, che viene chiamato \"Luxignanum\". In particolare si fa riferimento alla chiesa di Santa Maria, nella zona inferiore, ma non si capisce se la santa protettrice fosse diversa dall'attuale Santa Margherita.\nSi ha riferimento che con un decreto del 13 gennaio 1313, l'arcidiacono della cattedrale avesse la prebenda di S.Maria di Lusignano; non si capisce se si riferisse a qualche chiesa o convento oggi andata perduta, oppure fosse un errore ortografico e si ci riferiva alla chiesa di Santa Margherita.\nVerso la met\u00e0 del XIV secolo si hanno notizie certe che Lusignano, assieme a San Fedele, Villanova, Ligo, Marta e Bossoleto erano amministrativamente sotto il controllo del quartiere di San Siro della citt\u00e0 di Albenga, delle sue leggi e dei suoi magistrati. Nel 1418 per rappresentare la Citt\u00e0 di Albenga presso il Doge di Genova, tra gli altri, venne scelto un certo \"Emmanuele Riva\" di Lusignano.\nNel periodo che va dal XV secolo al XIX secolo si ha il sorgere di alcune ville come quella \"del Vescovo\"; in special modo si hanno notizie dal testo di \"Gio Ambrogio Paneri\", \"Descrizione della cittade e contado di Albenga\", pubblicato nel 1625 dove indica Lusignano come luogo \"d'otium\" (trad. d'ozio), descrivendola come \"villa assai deliziosa, dove sono molte case e belli giardini de cittadini, fra quelli porta il vanto quello del fu Prospeto Cepolla, che ora \u00e8 del signor Gio Francesco de signori conti Della Lengueglia\". In questi anni si ha la divisione delle frazioni sotto l'egida dei signori della citt\u00e0, dove Lusignano era sotto i Cepolla.\nNel 1615 il notaio \"Enrico Riva\" lasciava la sua eredit\u00e0 per fare la dote a tutte le zittelle di Lusignano. Nel 1680 si ha la notizia che tale \"Bonifacio Bamonte\", canonico della cattedrale e rettore della chiesa di Lusignano che fu accusato di compiere atti di \"sozzurre e di delitti\", per la quale dovette intervenire con un'assolutoria, il Papa Clemente XII\nQuando nel 1796 Napoleone Bonaparte soggiorn\u00f2 ad Albenga, depred\u00f2 tutte le comunit\u00e0, tra queste anche quella di Lusignano che vide sparire molti dei suoi tesori: si salvarono alcuni oggetti sacri e la statua di \"San Bartolomeo\". Le casse e le relative statue processionali sono della met\u00e0 dell'Ottocento, inoltre la statua del \"Cristo\" sopra l'altare della parrocchia \u00e8 stata attribuita ad Anton Maria Maragliano o alla sua scuola.\nQuando tutta la comunit\u00e0 di Albenga pass\u00f2 nel 1797 sotto il nuovo governo della Repubblica Ligure form\u00f2 una municipalit\u00e0 separata da Albenga assieme a San Fedele, che ritorneranno sotto l'ente amministrativo albenganese solo con l'annessione al Primo Impero francese nel 1804.\nTestimonianza settecentesca.\nIl piccolo paese ha la fortuna di ospitare nel corso del XIX secolo Madame de Genlis, scrittrice e pedagogista, dotata di un'educazione liberale, espose la sua teoria pedagogica nel trattato \"Ad\u00e9le e Theodore\", pubblicato nel 1782, romanzo scritto proprio a Lusignano. Prende l'aspetto delle giornate che vive tra qua e la vicina Albenga, descrive che le pastorelle erano solite ornarsi i capelli con i fiori colti dal campo e anche se umili sono molto eleganti nel loro portamento.\nEt\u00e0 contemporanea.\nNell'Ottocento vive a Lusignano la famiglia dei Rolandi, da cui discende Vittorio Rolandi Ricci, probabilmente nato nella loro villa del Paese nel 1860. Il paese fu risparmiato dal grande terremoto del 1887 che distrusse alcune delle torri ingaune e per questo per alcuni decenni il 23 febbraio, anniversario del terremoto, il paese faceva una grande festa con processione per ringraziare San Bartolomeo per aver risparmiato il Paese. Il 2 febbraio del 1880 nasce a Lusignano, nella Villa Prospera di propriet\u00e0 della famiglia Cepollini, \"Luisa Cepollini d'Alto e Caprauna\"; il Gioved\u00ec Santo del 1897 ricevette la chiamata al servizio religioso quindi il 9 aprile del 1900 entra nell'Istituto di Torino e l'11 giugno a Lione per il noviziato. Nel settembre del 1905 emise i voti perpetui con il nome di \"Suor Giuseppina di Ges\u00f9\" suora del Sacro Cuore di Ges\u00f9. Mor\u00ec a Torino il 21 giugno del 1917 ed \u00e8 sepolta nella cappella dell'Istituto. \u00c8 soggetta al processo di beatificazione dal 1966, con la nomina a Servo di Dio.\nDurante la prima guerra mondiale diede il suo grande contributo alla vittoria dell'Italia, e durante la seconda fu un paese le cui colline diedero rifugio ai partigiani, che secondo leggende e ritrovamenti depositarono nelle abbondanti grotte molti del loro armamento. Durante la guerra nella piazza principale i nazisti eseguirono delle condanne a morte di alcuni partigiani e civili: il 6 dicembre 1944 di fronte alla fornace Perseghini vennero fucilati Giovanni Gitotta e Francesco De Paoli. Il 31 gennaio 1945 Luciano Luberti, assieme all'ex partigiano Luciano Ghio ed al tenente tedesco Willy Angel, saccheggi\u00f2 l'abitazione e la stalla di Andreino Bruno che poi venne ucciso per mano del Luberti con la pistola di Angel.\nLa seconda Guerra Mondiale e la lotta partigiana.\nLusignano e San Fedele erano il collegamento tra la Citt\u00e0 di Albenga e i combattenti delle montagne. Per questo tra il novembre '44 e il febbraio '45 le localit\u00e0 furono soggette alle ingerenze tedesche. Le truppe tedesche occuparono Lusignano e il tenente Willy Angel fu a capo del gruppo. I tedeschi occuparono diversi luoghi, come l'Oratorio di San Bartolomeo o abitazioni private. \nMercoled\u00ec 6 dicembre del '44 Luberti assieme a Strupp fecero un'incursione armata uccidendo i partigiani Francesco De Pascale, nome di combattimento \"Baracca\" nato a Lecce il 6 maggio del 1925, e Giovanni Gugliotta, conosciuto come \"Giletta\" o \"Giovanni il siciliano\" nato a Palermo il 20 dicembre del 1917. La barberie fu peggiore, perch\u00e9 il maresciallo Strupp decise di inserire una pompa da bicicletta nel buco della testa del Giletta, deformandola; il tutto avvenne davanti alla popolazione che fu radunata nei pressi del piazzale della fornace Perseghini.\nGli eventi del 13 dicembre 1944.\nQuando il sole non era ancora sorto, la mattina del 13 dicembre 1944 venne eseguita una perlustrazione di tutte le case del paese da parte dei soldati tedeschi, che non trovando nulla obbligarono tutta la popolazione a radunarsi nella piazza centrale, comprese donne e bambini. Qui separarono gli uomini da donne e bambini, lasciando per un periodo di tempo tutta la popolazione sotto il tiro dei mitra, urlando contro chi si spostava troppo. Era presente Luciano Luberti, che comandava le truppe assieme al tenente comandante tedesco, ed interrogavano. Vista la pioggia che ne era uscita, il prete, don Remoino, apr\u00ec le porte della chiesa parrocchiale ed i militari permisero alle donne ed ai bambini di mettersi al riparo.\nVerso la fine della mattinata venne permesso ai bambini ed alle donne di tornare a casa, mentre gli uomini furono costretti a rimanere in piazza fino al termine dei rastrellamenti. Tuttavia poco dopo, due uomini tentarono la fuga, uno venne inseguito per le vie del paese, catturato e dopo pochi metri fucilato sul posto, l'altro prov\u00f2 a scappare attraverso la fornace Perseghini, ma si trov\u00f2 di fronte ad un muro troppo alto per essere scavalcato, ed anche lui venne fucilato sul posto. Queste due persone aiutavano i partigiani, ma non ne facevano parte.\nBen peggio sarebbe potuto andare: in quella mattinata era previsto il trasferimento di alcuni fucili che erano nascosti tra la legna delle campagne per essere portati sui monti, questa operazione sarebbe dovuta essere compiuta da due partigiani, Tullio detto \"Volpe\" e Manfro detto \"Cornacchia\". Tuttavia il ritardo dello stesso Tullio permise a Manfro di essere avvisato della presenza dei nazisti in paese, e rinviare l'operazione; alcuni periodi dopo Manfro venne arrestato e torturato dal \"boia\" Luciano Luberti. Per i rastrellamenti di Lusignano e San Fedele venne arrestato e condotto a Savona Mauro Sansoni, che venne poi fucilato il 28 aprile nella fortezza del Priamar\nAndreino Bruno.\nLa notte del 29 dicembre, il collaborazionista dell'esercito tedesco \"Bruno Camilletti\", mentre la moglie \"Amelia Brocco\" faceva da guardia, mise nel pollaio della famiglia \"Bruno\" un moschetto e parecchie munizioni alcune delle quali sparse a terra. Denunci\u00f2 la mattina seguente il giovane \"Andreino Giulio Bruno\", della classe 1926, ai Tedeschi. Alle 19.30 del 30 una trentina di militari circondarono la casa comandati dal sottotenente \"Hangel\", i \"Camilletti\" andarono nel pollaio a colpo sicuro prendendo quanto nascosto il giorno prima dando la prova della colpevolezza del diciottenne che venne arrestato; i coniugi stessi indossavano la divisa tedesca. I coniugi Cammilletti si volevano vendicare per una denuncia ricevuta tempo prima per un furto d'uva. Il giovane venne picchiato e torturato tutta la notte. Il giorno dopo alle 9 di mattino il giovane \"Andreino Bruno\" venne portato in Regione Inferno, nella vicina San Fedele e ucciso con un colpo di pistola alla nuca. Luciano Luberti prese a calci il corpo rompendo qualche arto per farlo entrare nella fossa nel terreno che era troppo piccola. Come da prassi la casa dei Bruno venne saccheggiata dai tedeschi, ori, argenti, biancheria, animali e vestiti. La biancheria venne ritrovata a casa della Brocco a Laigueglia nel dopoguerra.\nLa storia venne raccontata la sera del 24 aprile 1945 in casa di Candido Stien e della moglie Maddalena Amoi a San Fedele, dove un militare tedesco, Felix, che era in ritirata si confid\u00f2 del peso che lo opprimeva raccontando quanto accaduto, chiamando anche la madre del giovane, Luigia Sardo Bruno. Essa stessa venne tortura e prese a schiaffi dal brigatista nero Felice Bisterzo; ma Felix raccont\u00f2 le colpe della Brocco, che disse anche fosse una delle amanti del tenente Angel. Il militare tedesco venne ucciso l'indomani in uno scontro con i partigiani durante la ritirata da Albenga.\nCandido Stien e Maddalena Amori testimonieranno a Savona il 28 maggio del 1945 nel processo contro Amelia Brocco, che era scappata a Montagnana suo paese natio. Mentre il Camilletti forse venne preso dal rimorso o forse per paura di quello che gli potesse succedere, prov\u00f2 il suicidio, mentre era ricoverato in ospedale venne prelevato e giustiziato dai partigiani dopo un rapido processo il 7 maggio 1945. Sono stati considerati colpevoli per collaborazionismo, avendo denunciato e procurato la morte direttamente di Andreino Bruno e Pasquale Faroppa, su di loro il Servizio Informazioni Militare aveva la prove del collaborazionismo e del fatto che spesso indossavano le divise naziste come vanto.\nEt\u00e0 contemporanea.\nLa struttura e l'urbanistica del paese rimase invariata, o tutt'al pi\u00f9 con poche modifiche per molti secoli, conservando nei suoi abitanti uno spirito che risale all'epoca medievale, legata alla terra e ai valori morali. Dagli anni sessanta del XX secolo, la fornace Perseghini venne chiusa ed abbandonata, diventando per un periodo rifugio di senzatetto. Solo dagli anni novanta il paese inizia ad ampliarsi.\nNella notte del 28 luglio del 1991, il carabiniere Germano Giovanni Bonello, libero dal servizio salv\u00f2 gli occupanti di un'autovettura che aveva incidentato prima che scoppiasse il serbatoio. Per questo il Presidente della Repubblica, con decreto datato 30 aprile 1992, riconosce al carabiniere la medaglia d'argento al valor civile, come \"fulgido esempio di non comune ardimento ed alto senso del dovere.\"\nMonumenti e luoghi d'interesse.\nArchitetture religiose.\nChiesa di Santa Margherita d'Antiochia.\nLa chiesa parrocchiale del borgo \u00e8 dedicata a santa Margherita d'Antiochia. Nel 1402, papa Bonifacio IV delega ad Antonio Sismondi, detto \"de Ponte\" il beneficio di Santa Margherita di Lusignano. Il 9 febbraio 1430 la chiesa ricevette un nuovo prete per la cura d'anime, fu l'ultimo atto dei due vicari del governo provvisorio della diocesi, il giorno dopo si insedi\u00f2 ad Albenga il nuovo vescovo Matteo Del Carretto. Il battistero arriv\u00f2 sotto la cura vescovile di Napoleone Fieschi il 14 ottobre 1460, con l'obbligo di 10 soldi da versare all'arciprete; tale permesso verr\u00e0 in seguito ritirato senza spiegazioni.\nRaggiunge la nomina al titolo parrocchiale grazie a monsignor Giacomo Gambarana, che concede il fonte battesimale al rettore il 1\u00ba giugno 1523, sempre con l'obbligo di pagare 10 soldi all'anno all'arciprete della cattedrale ingauna, con l'obbligo di servire in cattedrale il Sabato Santo, alla vigilia della pentecoste, e nella ricorrenza del patrono san Michele Arcangelo. Dal 1598 la chiesa Patronale venne sottoposta al giuspatronato della famiglia albenganese Cepolla. Nel 1629-1630 gli abitanti decidono di ampliare la chiesa parrocchiale con un \"maestoso choro a mezzogiorno\". La bassa facciata venne tripartita verticalmente e venne conservato il campanile del XVI secolo. Ampliata nei successivi secoli, con un grande modifica in et\u00e0 barocca, il soffitto \u00e8 decorato con un bassorilievo che sarebbe dovuto terminare con grani d'oro nella parte vicina all'altare, simbolo che per una guerra o per una carestia non si riusc\u00ec a terminare l'opera.\nAll'interno sono conservate la statue processionali di San Bartolomeo Apostolo e di Santa Margherita d'Antiochia realizzate da Antonio Brilla a met\u00e0 del XIX secolo. \u00c8 presente una statua di San Bartolomeo del XVI secolo. All'interno della Chiesa sono conservati 4 dipinti e un ciclo di quadri della \"Via Crucis\". Sull'altare \u00e8 presente un crocifisso\nLa chiesa \u00e8 a pianta latina con 3 navate con un altare maggiore di cui dietro il coro. La facciata \u00e8 stata restaurata negli anni '90 del XX secolo.\nOratorio di San Bartolomeo Apostolo.\nNella frazione \u00e8 presente l'Oratorio di San Bartolomeo Apostolo, sede dell'omonima confraternita. Il presente oratorio deriva da una ricostruzione avvenuta nel 1780 circa, a seguito del crollo della precedente struttura.\nArchitetture civili.\nVilla del Vescovo.\nNel borgo \u00e8 presente una villa del vescovo di Albenga \"Pier Francesco Costa\", che dal 1647 pass\u00f2 in loco molto del suo tempo, decidendo di lasciare al seminario questa villa e di trascorrervi i suoi ultimi giorni. Venne rifatta da monsignor \"Carlo Maria Giuseppe de Fornari\" negli anni 1726-1727, con una spesa di 400 lire, ingrandita dal vescovo \"Stefano Giustiniani\" negli anni 1786-1789, vi mor\u00ec il vescovo \"Angelo Vincenzo Andrea Maria Dania\" il 9 settembre 1818. Durante la campagna d'Italia Napoleone Bonaparte si impossess\u00f2 della villa, ma grazie ad una conoscenza personale con il vescovo \"Dania\", che era stato compagno di scuola del giovane generale, si riusc\u00ec ad ottenere una protezione.\nDurante la guerra di successione il seminario di Albenga veniva occupato dai 1200 soldati sotto la guida del commissario cittadino Emanuele Ricci; il seminario venne trasferito per breve periodo nella villa di Lusignano. Nel 1820 il nuovo vescovo di Albenga - \"Carmelo Cordiviola\" - con la scusa della malsana aria (forse dovuta alla recente costruzione della fornace Perseghini, molto vicina alla villa) che si era insediata a Lusignano, chiese ed ottenne dal governo di poter accedere ad un ampio e dismesso convento in Alassio dove apr\u00ec poi un altro seminario, capace di ospitare tutti i chierici anche nei mesi autunnali.\nCon l'Unit\u00e0 d'Italia la Chiesa si vede togliere molti dei suoi beni e anche la villa di Lusignano, durante l'amministrazione vescovile di Pietro Anacleto Siboni, rischi\u00f2 un cambiamento di propriet\u00e0 che fu scongiurato nel 1867 grazie all'aiuto dell'avvocato Giuseppe Leone Mantica. Nel 1921 fu venduta dal vescovo Angelo Cambiaso che con il ricavato acquist\u00f2 la cartiera di Verzi-Loano; tuttavia durante la seconda guerra mondiale ha funzionato per qualche periodo come seminario anche nel periodo invernale.\nVilla Prospera.\nLungo la strada per la citt\u00e0, la pi\u00f9 singolare delle ville della piana \u00e8 la villa Prospera, gi\u00e0 Villa Cepolla, , con un interessante portale a grottesca in bugnato rustico cavalcato dall\"Omu Grossu\", una grande figura antropomorfa che ancora riesce a destare tutto lo stupore dell'arte barocca. Ben documentato dal \n1604, il manufatto ha al suo ingresso una bizzarra e grottesca figura femminile seduta a cavalcioni della cinta muraria, con la testa rivolta alla dimora padronale. L\u2019iscrizione ricorda il nome del committente dell\u2019opera, il collezionista di antichit\u00e0 \"Prospero Cepolla\", nato a Palermo nel 1543, che volle dare forme monumentali al terreno paterno iniziando nel 1550 e proseguito sino al 1594 descritta con le parole: \"L\u2019esito fu un complesso residenziale costituito da \u201cuna villa cinta di muro con dentro una casa e contiguo prato e vigna nominata il Garzeo posta nel luogo di Lusignano.\"\nLa leggenda popolare narra che un bandito stava scappando dai carabinieri, e mentre si trovava sul muro, fu ucciso. Il muro segnava il confine tra i territori appartenenti al vescovo e quelli appartenenti al marchese. Fu eretto il monumento di forma antropomorfa per ricordare tale evento alle future generazioni. Il simbolo \u00e8 stato ripreso come immagine dalla locale Unione sportiva mutuo soccorso lusignanese. Con la morte dell'ultimo erede Prospero Cepollini (avvocato, podest\u00e0 di Albenga e Presidente della Provincia di Savona), avvenuta nel 1972 la propriet\u00e0 passa alle Suore del Sacro Cuore di Ges\u00f9 di Torino, dove due zie, compresa la Serva di Dio Maria Giuseppina di Ges\u00f9, fecero servizio. Quindi la propriet\u00e0 venne venduta a privati.\nLa fornace Perseghini.\nLa famiglia Perseghini costru\u00ec due fornaci per la produzione di mattoni a Lusignano ed Albenga, acquistando una fabbrica di calce a Finalmarina. Alla morte di Gaspare Perseghini, nel 1925, lasci\u00f2 l'impresa in mano ai figli Eugenio e Giuseppe. Da allora cominci\u00f2 la scalata ai vertici dell'economia locale. La fornace di Lusignano fu aperta ufficialmente nel 1810 facendo della fornace, con funzionamento del metodo del forno Hoffmann, uno dei primi esempi in Italia.\nNel secondo dopoguerra arriv\u00f2 la nuova fornace a Villanova d'Albenga e l'attivit\u00e0 fior\u00ec grazie alla ricostruzione. Nel 1958 muore Eugenio. A met\u00e0 degli anni settanta, inizi\u00f2 il rapido declino: le produzioni a ciclo continuo, i materiali plastici e il ferro sostituiscono il mattone.\nNel 1997, la Fornace inizia una nuova vita grazie ad un intervento di recupero edilizio che la trasforma in un complesso residenziale, dalle forme molto simili a quelle di un tempo. Alcune associazioni criticano il progetto, sostenendo che non si sia trattato di un vero e proprio recupero, ma della distruzione delle forme che aveva un tempo la fornace. Si sono tuttavia conservati i forni e una parte della ciminiera che costituiscono un vero e proprio \"monumento industriale\" di un'epoca ormai passata. Il cantiere della fornace risulta ancora aperto, sono stati segnalati una serie di abusi e difformit\u00e0 fatte dai responsabili del cantiere tra i quali aumento delle cubature di alcune migliaia di metri cubi e la costruzione abusiva nell'adiacente rio Carpaneto.\nI registri delle attivit\u00e0 economiche sono ancora conservati, a testimonianza della forte attivit\u00e0 della fabbrica.\nLa villa Romana.\nNel 1995, durante gli scavi per la realizzazione di un nuovo complesso residenziale in regione Rusineo, lungo la fascia pedemontana, vennero alla luce dei resti di ruderi romani, probabilmente una villa agricola di Et\u00e0 Imperiale. L'area degli scavi rappresenta una \"pars rustica\" di una billa, si estende in direzione est-ovest di un poggio sopraelevato di una decina di metri rispetto alla pianura, vicino a un corso d'acqua fa di questa zona una \"villa perfecta\". Si conservano parzialmente tra i lati nord, sud ed ovest di un ampio cortile rettangolare, largo 24 metri, formato da murature in calcestruzzo rivestite in pietrame di forma irregolare. La lato est del cortile, come pure le strutturemurarie che si trovano ad ovest del cortile stesso, sono stati completamente asportati nel corso del tempo, probabilmenete quanto, in epoca recente, la zona fu terrazzata per scopi agricoli e furono quindi attuati ampi sbancamenti. Nella parte nord del cortile si impostano 4 vani adiacenti con pavimentazione in terra battuta, forse utilizzata in antichit\u00e0 come locali di servizi, ricovero attrezzi o magazzino. Nel lato sud del cortile,oggi ricoperto, \u00e8 presente un ambiente stretto e allungato, sicuramente la stalla. Sono state rinvenute delle tegole cementate lungo il muro che delimita il lato interno del cortile, in lieve pendenza verso l'esterno, che sembrano canalizzazione per lo smaltimento dei liquami, mentre nella vicina vasca in cocciopesto \u00e8 presente un abbeveratoio. La stratigrafia archeologica permette di distunguere una continuit\u00e0 di vita del sito dalla sua costruzione del I secolo a.C. fino al V sec d.C. Questo ritrovamento, il primo di et\u00e0 romana fuori dai luoghi costieri di Albenga, fa capire quanto l'antica Albingaunum fosse espansa a livello agricolo. Questa villa \u00e8 stata scavata per un'area di circa 800 metri quadrati, dove sono emerse luoghi di deposito di materiali, probabilmente stalle e altri luoghi. La villa deve essere ancora soggetta a studi di dettaglio. L'intera area archeologica \u00e8 stata sottoposta a tutela di vincolo archeologico con il DM 6/11/1995 e il 7/7/1997.\nPiazze e strade pubbliche.\nA seguito di un importante lavoro di valorizzazione del patrimonio archiettonico, nel 2012 \u00e8 stato istituito il vincolo puntuale per le piazze e strade pubbliche di Lusignano. Tale vincolo \u00e8 motivato dal fatto che il borgo attuale deriva dal medioevo, ma essendo che nel corso degli anni '90, sono stati rinvenuti dei resti di una villa romana, si ritiene che gli scavi che potranno essere eseguiti, potrebbero essere a rischio di ritrovamento archeologico.\nIl cimitero.\nNel 1832 viene emanata dal Re il \"Manifesto senatorio\" per cui i defunti non si sarebbero pi\u00f9 potuti seppellire nelle chiese o all'interno dei borghi per questioni sanitarie; viene scelto un terreno per la sepoltura fuori dall'abitato. Viene scelto un terreno posto sopra il Borgo di propriet\u00e0 di \"Pietro della Pietra\" per 30 Lire e una superficie di 130 mq; il Conte Cepollini si oppone e vince la controversia poich\u00e9 il terreno non rispecchiava quando voluto dalle \"Regie Patenti\". La Commissione trova quanto detto dal Conte non veritiero, ma per evitare litigi preferisce trovare un altro luogo, e nel 1833 si trova un terreno in un appezzamento in Regione Molino, di propriet\u00e0 di \"Dorotea Rolando\", moglie di \"Filippo Enrico\", di 225 mq, usata per la viticoltura e pagato 52 centesimi al metro quadrato.\nCultura.\nEventi.\nA Lusignano le feste religiose e le sagre si alternano.\nGeografia antropica.\nIl borgo ha la via principale dal nome di Via Enrico Riva. Il territorio della frazione \u00e8 cos\u00ec suddiviso:"}
{"id": "364558", "revid": "53116", "url": "https://it.wikipedia.org/wiki?curid=364558", "title": "GiFra", "text": ""}
{"id": "364561", "revid": "1873126", "url": "https://it.wikipedia.org/wiki?curid=364561", "title": "Florin", "text": "Il termine inglese di Florin (in italiano \"fiorino\") indica due monete, una d'oro battuta nel 1344 da Edoardo III e l'altra, d'argento, introdotta nella monetazione britannica dal 1849.\nFiorino d'oro.\nIl fiorino o \"doppio leopardo\" (\"double leopard\") fu un tentativo del re d'Inghilterra Edoardo III di produrre una moneta d'oro adatta ad essere usata sia nei commerci con l'Europa che in Inghilterra assieme al mezzo fiorino o \"leopardo\" (\"leopard\") ed al quarto di fiorino o \"timone\" (\"helm\").\nIl fiorino era uno standard delle monete d'oro che circolava in Francia, e che si basava sul fiorino battuto a Firenze, dal 1252. Era ampiamente usato in tutta Europa e valeva sei scellini.\nSfortunatamente l'oro usato non rispondeva alle richieste del mercato e poco tempo dopo la moneta fu ritirata e fu sostituita dal Noble.\nSolo pochi esemplari sono sopravvissuti di quella che \u00e8 spesso considerata una delle pi\u00f9 belle monete medioevali inglesi.\nIl dritto della moneta mostra il re seduto in trono sotto un baldacchino con due teste di leopardo ai lati. La legenda legge (Edoardo per Grazia di Dio re d'Inghilterra e di Francia, signore d'Irlanda).\nIl rovescio della moneta presenta la croce reale con un quadrifoglio ed un leopardo in ogni quarto; la legenda legge (Cristo andava passando in mezzo a loro).\nFiorino d'argento.\nNel 1847 il Parlamento britannico esamin\u00f2 una mozione per l'introduzione di una monetazione decimale e per far emettere monete da un decimo ed un centesimo di sterlina.\nSi decise di introdurre solo la moneta da un decimo di sterlina per verificare la risposta dell'opinione pubblica. Ci fu un ampio dibattito nella scelta del nome prima che fosse scelto il termine di \"florin\".\nLe prime monete furono battute nel 1849 in argento con un peso di 11.3 g ed un diametro di 28 millimetri. Al dritto l'immagine della regina con la corona. Per la prima volta dopo 200 anni un monarca inglese veniva rappresentato su una moneta con la corona; inoltre mancava la tradizionale sigla D:G: (\"Dei Gratia\", per grazia di Dio). Al rovescio una croce formata da quattro scudi con una rosa al centro. La legenda al rovescio recitava: . A causa della mancanza dell'indicazione \"Dei Gratia\" questa moneta fu popolarmente chiamata Godless Florin (il fiorino senza Dio).\nNel 1851 il diametro fu portato a 30 millimetri, mentre la scritta, in caratteri gotici, recitava ora a dritto e al rovescio. Il fiorino gotico fu battuto fino al 1887.\nNel 1887, per commemorare il giubileo d'oro della regina Vittoria, fu usato un nuovo ritratto della regina, detto \"Jubilee Head\", e al rovescio furono eliminati gli ornamenti e sostituiti da quattro stemmi posti in croce, separati da quattro scettri, con al centro la stella dell'ordine della giarrettiera. Il diametro fu ridotto a 29,5 millimetri. Tutte le legende erano in caratteri latini e numeri arabi. La legenda al dritto \u00e8 , mentre al rovescio recita , senza indicazione del valore. Le emissioni con la \"Jubilee Head\" furono coniate ogni anno dal 1887 al 1892.\nNel 1893, venne introdotto un nuovo dritto, denominato \"Old Head\", che mostra il capo velato della regina con la legenda , e un rovescio completamente nuovo con i tre stemmi separati da una rosa, un trifoglio e un cardo\u00a0\u2013 simboli di Inghilterra, Irlanda e Scozia\u00a0\u2013 e sormontati dalla corona dell'Ordine della giarrettiera e la legenda . Il diametro venne ridotto nuovamente, a 28,5 millimetri. Venne coniato ogni anno tra il 1893 e il 1901.\nDopo la prima guerra mondiale, mentre il peso ed il diametro rimanevano immutati, la composizione cambi\u00f2, nel 1920 da 0,925 di argento ad una lega composta per il 50% da argento, 40% rame, 10% nickel, e poi nel 1922 a 50% d'argento, e 50% di rame, e nel 1927 a 50% argento, 40% rame, 5% nickel, 5% zinco.\nDopo la fine del regno di Giorgio V la parola \"florin\" non apparve pi\u00f9 sulle monete britanniche. Esiste un modello di fiorino per il re Edoardo VIII, che doveva ricevere l'approvazione nel periodo in cui poi il re abdic\u00f2. Il dritto reca l'immagine del re a sinistra e la legenda , mentre il rovescio mostra una rosa coronata fiancheggiata da un cardo e da un trifoglio. Sotto al cardo le lettera E e sotto al trifoglio la lettera R e la legenda .\nDal 1947 non fu pi\u00f9 usato l'argento ma una lega fatta per il 75% da rame e per il 25% da nickel.\nSeguendo il piano di decimalizzazione della valuta (120 anni dopo che questa denominazione era stata introdotta nel primo progetto di decimalizzazione) dal 1968 la moneta fu sostituita da una di uguali dimensioni con la nuova indicazione di moneta da 10 New pence. Di conseguenza i \"florin\" (in genere coniati dal 1947 o successivamente) rimasero in circolazione fino a che la nuova moneta da dieci nuovi pence non fu ridotta nelle dimensioni nel 1992 e le monete non furono finalmente demonetizzate nel 1993."}
{"id": "364573", "revid": "1543377", "url": "https://it.wikipedia.org/wiki?curid=364573", "title": "Grady Booch", "text": "\u00c8 noto soprattutto per il suo lavoro presso Rational Software e per aver contribuito alla definizione dello Unified Modeling Language insieme a James Rumbaugh e Ivar Jacobson (i \"tres amigos\"). \u00c8 stato \"Chief Scientist\" di Rational Software (oggi parte dell'IBM) fin dalla sua fondazione nel 1981. Cura una serie di pubblicazioni tecniche per Benjamin/Cummings.\nBreve biografia.\nBooch ha contribuito in modo fondamentale ai settori dell'ingegneria del software, dell'architettura software, della modellazione del software e dei design pattern, pubblicando sei libri di successo e diverse centinaia di articoli tecnici (alcuni di questi, pubblicati nei primi anni ottanta furono contributi pionieristici nell'area dell'allora nascente programmazione orientata agli oggetti). Nel 1983 ha pubblicato un testo molto significativo sulla programmazione in Ada. Il suo lavoro di teorizzazione delle metodologie di progettazione \"object-oriented\" fu presentato per la prima volta nel 1994 nel libro \"Object Oriented Analysis and Design\", in cui si descriveva quello che in seguito fu chiamato il metodo Booch per lo sviluppo del software. Il metodo divenne estremamente popolare alla fine degli anni novanta, e molti dei concetti sviluppati da Booch in questo contesto divennero in seguito parte integrante del metamodello su cui si fonda UML. Aspetti metodologici derivanti dal metodo Booch sono stati analogamente incorporati nel Rational Unified Process.\nCollegamenti esterni.\n "}
{"id": "364577", "revid": "287204", "url": "https://it.wikipedia.org/wiki?curid=364577", "title": "Background (Bassi Maestro)", "text": "Background \u00e8 il quinto album solista del rapper Bassi Maestro, uscito nel 2002 per Vibrarecords e composto da 15 tracce composte dallo stesso Bassi e da Kaso (\"Non chiamatelo un Ritorno\").\nConsiderato uno dei migliori album del rap italiano. Fra le tracce \"Passo e chiudo\", \"Background\", \"La Terra Trema\", \"1-2-3\", \"Non chiamatelo un ritorno\" (che richiama il \u00abdon't call it a comeback\u00bb con cui LL Cool J inizia il singolo \"Mama Said Knock You Out\"), la sincopata \"Everyday\", la violenta \"S.I.C.\"(tra le tracce pi\u00f9 famose del rapper) e l'album termina con la breve ma intensa \"Ricordami\". Inoltre nella traccia \"Senza di Te \" c'\u00e8 la collaborazione con il rapper Medda."}
{"id": "364579", "revid": "123457854", "url": "https://it.wikipedia.org/wiki?curid=364579", "title": "Balalaica", "text": "La balalaica o balalaika () \u00e8 uno strumento musicale di origini russe, forse derivato dalla domra. \u00c8 un liuto con cassa a forma triangolare, con il retro della cassa d'amplificazione simile al mandolino napoletano, e possiede tre corde (o tre raddoppiate) che vengono fatte vibrare con le dita o un plettro: si tratta perci\u00f2 di un cordofono a corde pizzicate. Esistono cinque tipi di balalaica, a seconda di come sono accordate le relative corde, con diverse dimensioni:\nGli intervalli tra le corde dei primi tre tipi di balalaica sono gli stessi: due corde all'unisono e una alla quarta superiore."}
{"id": "364595", "revid": "661526", "url": "https://it.wikipedia.org/wiki?curid=364595", "title": "The Sun (gruppo musicale italiano)", "text": "I The Sun sono un gruppo rock italiano originario di Thiene, in provincia di Vicenza. Il gruppo \u00e8 il risultato dell'evoluzione artistica della band Sun Eats Hours, attiva dal 1997.\nHanno raggiunto un successo internazionale, che ha permesso loro di affermarsi tra i gruppi punk rock della scena italiana di inizio millennio, fama che nel 2004 ha valso loro il riconoscimento da parte del M.E.I. di \"Migliore punk band italiana all'estero\". Hanno preso parte a centinaia di tour e festival internazionali, facendo da spalla a gruppi affermati della scena alternative mondiale, quali The Cure, Misfits, AFI, NOFX, Pennywise, Ska-P, The Vandals, Sick of It All, OK Go.\nNel 2009, in seguito a una svolta spirituale, hanno cambiato il nome in The Sun e hanno iniziato a comporre in italiano testi pi\u00f9 positivi e riflessivi. Sono diventati una delle formazioni pi\u00f9 influenti del christian rock, arrivando a suonare davanti ai papi Benedetto XVI e Francesco e unendo l'attivit\u00e0 musicale con l'impegno sociale.\nStoria del gruppo.\nNascita dei Sun Eats Hours e primi anni di carriera (1997-2002).\nLa band nasce il 4 dicembre 1997 con il nome di \"Sun Eats Hours\" dall'amicizia di Francesco Lorenzi (voce e chitarra), Riccardo Rossi (batteria), Marco Auriemma (basso) e Andrea Barone (showman e corista), ragazzi vicentini tra i tredici e i sedici anni di et\u00e0. Il nome \u00e8 una traduzione inglese del detto veneto \"El soe magna 'e ore\", letteralmente \"il sole mangia le ore\" (ad indicare che il tempo non \u00e8 mai abbastanza e ogni occasione va colta).\nUniti dalla passione per il punk rock californiano, nel maggio del 1999 registrano la demo \"Suneatshours\"; l'album vende mille copie e procurer\u00e0 al gruppo un contratto con la Agitato Records. Nel marzo 2000 inoltre producono un promo intitolato \"Trying to Get a Label\", che attira l'attenzione di importanti etichette straniere come Nitro, Fat Wreck Chords e Kung Fu Records.\nNel dicembre 2000 la prima formazione del gruppo pubblica sotto la Agitato l'album d'esordio \"Don't Waste Time\", che consente alla band di farsi conoscere a livello nazionale con partecipazioni a varie compilation e importanti festival: il Deconstruction Tour a giugno, aprendo a Pennywise, Sick of It All e Boysetsfire e l'Independent Days Festival a luglio, aprendo agli Ska-P.\nNel 2001 ottengono che un loro brano venga inserito in una compilation di \"Rock Sound\": grazie alla fama ottenuta a febbraio la band viene contattata per aprire la data trevigiana del tour degli Offspring insieme agli AFI. In seguito a questa esperienza il gruppo inizia a ottenere visibilit\u00e0 e la notoriet\u00e0 ottenuta inizia a spianare la strada del gruppo nella condivisione di altri appuntamenti internazionali. Nel frattempo ottengono fama da varie recensioni su riviste specializzate come \"Rock Sound\", \"Rumore\" e \"Il mucchio selvaggio\". A fine 2001 il bassista Marco Auriemma esce dalla band, pur continuandone a curare gli aspetti grafici e comunicativi.\nNell'aprile 2002 esce il loro secondo album \"Will\", insieme al nuovo bassista Matteo Reghelin (gi\u00e0 roadie del gruppo), che era entrato nella band a gennaio di quell'anno. L'album vende anche in Svizzera e vede oltre 3000 copie vendute dopo tre mesi. Alla pubblicazione del disco fanno seguire un tour italiano, che riceve apprezzamenti; in estate aprono alle quattro date italiane di Vandals e Ska-P e partecipano all'Anti Tour Festival insieme a Ska-P, La Ruda Salska, Punkreas, Persiana Jones e Shandon.\nIl passaggio alla Rude Records e il successo internazionale (2003-2008).\nNel settembre dello stesso anno, decisi a lasciare l'Agitato Records, iniziano a valutare diverse offerte da case discografiche e a dicembre firmano con la Rude Records di Ilich Rausa; il passaggio di etichetta avviene a causa della volont\u00e0, da parte della band, di espandersi verso l'estero: mentre l'Agitato si occupa principalmente di punk rock italiano, la Rude ha gi\u00e0 un consolidato mercato internazionale.\nNel marzo 2003 viene pubblicata una nuova versione di \"Will\" con l'aggiunta di tre inediti. Il disco prende il nome di \"Tour All Over\" e viene pubblicato con la Rude Records. \u00c8 il primo album della band ad essere stampato in tre versioni differenti (Italia, Spagna, Svizzera) e a essere distribuito a livello internazionale; ottiene recensioni positive in Europa, Giappone e Sud America. Seguono date a Milano e Firenze in supporto al tour italiano degli Ska-P insieme alle Bambole di pezza e una nuova partecipazione al Deconstruction Tour in apertura a NOFX, Strung Out e T.S.O.L.. In estate parte il tour in promozione di \"Tour All Over\" in Spagna e Portogallo; questo prosegue con date autunnali in Austria, Germania, Inghilterra, Irlanda e Svizzera, che a novembre segnano l'ingresso nel gruppo del chitarrista Gianluca Menegozzo (ex musicista della band punk Fallimento).\nNel 2004 sono premiati come \"Migliore punk band italiana all'estero\" al Meeting delle etichette indipendenti. Nello stesso anno iniziano le tourn\u00e9e all'estero suonando in date europee e aprendo ancora i concerti degli Offspring insieme agli HorrorPops a Lione, Barcellona e Milano. In aprile sono scelti come headliner per partecipare a due date del Rock TV Tour; a maggio partecipano all'Eastpak Festival di Barcellona e a giugno al Neapolis Festival aprendo ai Cure.\nNel luglio 2005 il gruppo si separa da Andrea Barone. A settembre per Rude Records escono la ristampa di \"Don't Waste Time!\" e il quarto album \"The Last Ones\". Il CD viene distribuito in Europa, Sudafrica e Giappone in diverse versioni; successivamente alla pubblicazione segue un tour di 102 tappe che partendo dall'Italia tocca Svizzera, Spagna, Portogallo, Austria, Germania, Benelux, Croazia, Slovenia e Giappone. Lo stesso anno il gruppo pubblica l'EP \"Endless Desire\".\nNella data nipponica del tour conoscono i giapponesi Nicotine, con cui nel novembre 2006 nasce \"Metal Addiction\", uno split album nel quale le due band riprendono famose hit heavy metal reinterpretandole in chiave personale; tra queste i Sun Eats Hours hanno successivamente realizzato un videoclip per la cover dei The Cult \"Rain\". Il CD viene distribuito in Giappone ed Europa e ad esso fanno seguire un tour attraverso Italia, Spagna e Germania.\nNel corso degli anni la band \u00e8 stata intervistata da riviste specializzate come \"Rolling Stone\", \"Kerrang!\", \"Crossbeat Japan\", \"Metal Hammer\", \"Tribe\", \"Rock Sound UK\", \"Rock Sound Italia\", \"Rock Sound France\", \"Rock Star\", \"Rock Zone Espana\", \"Rockin' on Japan\", \"Slam\", \"Ox\", \"Rock Hard\".\nNell'estate del 2007 la band partecipa alla quinta edizione dell'Eastpak Etnika Rock di Ceccano, aprendo ad OK Go e Roy Paci &amp; Aretuska e ad altri festival in Spagna. La tourn\u00e9e continua toccando dieci diversi Stati tra Europa e Giappone. Lo stesso anno la band viene contattata dalla Warner Music Italy per una proposta di distribuzione digitale dei dischi, che viene rifiutata. A settembre anche la Sony Italia/Columbia, su suggerimento di Sony BMG Spagna, contatta la band, ma senza concludere alcun tipo di accordo.\nAd ottobre il gruppo, per dissidi interni ai componenti, decide di prendersi una pausa e conclude la sua attivit\u00e0 live il 13 ottobre con un concerto al Circolone di Legnano. Successivamente il leader Francesco Lorenzi inizia a fare delle audizioni per sostituire il batterista, Riccardo Rossi, senza per\u00f2 trovare nessuno di adatto.\nNel 2008, per i primi dieci anni di attivit\u00e0, viene pubblicato il cofanetto CD + DVD \"Ten Years\", attraverso il quale la band propone 19 tracce audio (di cui tre inedite) e circa tre ore di filmati inediti (live, backstage, making of dei video e filmati amatoriali on the road). La pubblicazione della raccolta era stata anticipata in Giappone nel settembre dell'anno precedente come solo CD. In estate partono per una breve tourn\u00e9e che tocca Italia, Spagna (con apparizioni al Resurrection Fest, in apertura a Misfits e No Fun at All, e al Punkorlatex Festival, in apertura a Randy e Voodoo Glow Skulls) e Portogallo.\nLa svolta: i The Sun (2009).\nIl triennio 2007-2008-2009 rappresenta uno spartiacque tra il passato e il futuro della band. A causa di litigi e problemi personali legati ai singoli componenti della band (esasperati dagli eccessi sperimentati durante gli ultimi anni di tour), i Sun Eats Hours entrano in una profonda crisi che porta il gruppo sul punto di sciogliersi. Le difficolt\u00e0 vengono superate grazie a un percorso di ricerca interiore favorito dall'avvicinamento, prima da parte del cantante e poi di tutto il resto del gruppo, al Cattolicesimo: la fede d\u00e0 ai quattro musicisti la forza di riappacificarsi e rimettere in piedi la band. I cambiamenti in atto diventano una vera e propria svolta che si riflette anche sul nome della band e sulle modalit\u00e0 di composizione: non pi\u00f9 \"Sun Eats Hours\" ma \"The Sun\" (indicando in Ges\u00f9 Cristo il sole del nome), mentre lo stile va oltre l'hardcore melodico verso un rock pi\u00f9 solare (pur senza abbandonare le loro radici punk) ed i testi iniziano ad essere pi\u00f9 immediati, tratti dalle esperienze personali del cantante Francesco Lorenzi, e scritti in italiano. Nel gennaio 2008 la band inaugura a Marostica quella che viene ribattezzata \"Casa della creativit\u00e0\": sala prove e studio di registrazione, oltre che abitazione per Lorenzi e Rossi, ma anche spazio per comporre e in generale luogo di ritrovo per il gruppo.\nSfumati un tour imminente e la possibilit\u00e0 di pubblicare un quinto album in inglese (che avevano iniziato a comporre dal 2008) con la Rude Records, a maggio il gruppo comincia a registrare dei brani in italiano. Iniziano poi i contatti con le case discografiche: a giugno hanno un meeting con la Universal Music, a cui presentano otto canzoni, che si conclude con un nulla di fatto; a luglio incontrano la Carosello Records, che propone un contratto di \"joint venture\", subito rifiutato; infine Sony/BMG rifiuta la proposta discografica del gruppo.\nNel maggio 2009 il gruppo decide di produrre da indipendenti l'album per poi affidarlo a una struttura terza per la distribuzione, giungendo a un accordo di stampa e distribuzione di un disco in italiano con Universal Music Italia e lasciando da parte il disco in inglese. Pubblicano dunque il singolo \"1972\" per anticipare l'uscita dell'album; tuttavia non \u00e8 ancora stato firmato un contratto con l'etichetta per la pubblicazione dell'album: il 30 giugno il direttore artistico di Sony Music Roberto Rossi ha modo di sentire e vedere il video di \"1972\" e li convince a firmare con Sony/RCA. Nel frattempo si esibiscono nei primi concerti in Italia col nome di The Sun, ottenendo anche apparizioni a tre tappe di \"Total Request Live On the Road\".\n\"Spiriti del Sole\" (2010-2011).\nIl 22 giugno 2010 viene pubblicato \"Spiriti del Sole\", primo album come The Sun, composto da dodici inediti cantati in italiano. Il disco entra nella classifica dei dieci album pi\u00f9 venduti in versione digitale. Al primo singolo fanno seguito \"Non ho paura\" e \"Hasta la muerte\".\nIl 12 giugno ha inizio il tour in Italia in supporto a \"Spiriti del Sole\", organizzato dalla Barley Arts. A luglio la band viene chiamata per aprire le due date italiane della tourn\u00e9e dei Deep Purple e partecipa insieme a Finley e Sonohra al Radio Stop Festival in Toscana.\nSempre insieme ai Finley ad agosto partecipano al Summer Music Festival in Sicilia, ricevendo il premio come \"Band rivelazione\". In autunno il tour riprende per proseguire fino al 29 gennaio 2011.\nIl 19 dicembre il gruppo riceve un premio da parte dell'amministrazione comunale della citt\u00e0 natale, Thiene, \u00abper gli splendidi successi ottenuti\u00bb in ambito musicale.\nIl primo marzo 2011 i The Sun si esibiscono a Betlemme in occasione del concerto per la Pace e contro il muro di divisione tra lo Stato d'Israele e la Palestina. A luglio partecipano al Company Contatto Tour a Sottomarina, di nuovo insieme ai Finley.\n\"Luce\" e \"La strada del Sole\" (2012-2014).\nIl 19 maggio 2012 ha inizio la tourn\u00e9e in supporto del secondo album, che viene pubblicato il 12 giugno col nome di \"Luce\", sempre per Sony Music: tredici brani che vedono la collaborazione del chitarrista Federico Poggipollini e del tecnico del suono Ted Jensen. Anticipato dal singolo \"Onda perfetta\", l'album ha debuttato al 78\u00ba posto della classifica FIMI. Sono seguiti i singoli \"Sogno dei miei sogni\" e \"Outsider\".\nAd ottobre i The Sun tornano in Terra santa per una prima tourn\u00e9e che li porta a suonare dal vivo a Nablus, Taybeh, Gerusalemme, Betlemme e Beit Sahour. A giugno il gruppo suona a Milano per il VII Incontro mondiale delle famiglie e nel luglio del 2013 si esibisce in occasione della Giornata mondiale della giovent\u00f9 a Rio de Janeiro. Il 4 ottobre suonano ad Assisi in occasione della visita pastorale di papa Francesco. Il gruppo inizia poi a pensare a una modalit\u00e0 alternativa di fare concerti: insieme all'autore e creativo Gigi Cotichella mette in piedi l'idea di esibirsi in \"set acustici con testimonianza\", serate in cui brani suonati in acustico sono alternati a momenti di condivisione della storia della band da parte di tutti i componenti.\nIl 31 ottobre si conclude la tourn\u00e9e, che ha portato la band anche in Portogallo e Brasile e li ha visti esibirsi in 172 eventi di fronte a pi\u00f9 di 200.000 partecipanti.\nIl 7 maggio 2014 viene pubblicato per Rizzoli \"La strada del Sole\", libro autobiografico scritto dal cantante Francesco Lorenzi con la prefazione del cardinale Gianfranco Ravasi. Il libro viene presentato il 9 maggio al Salone internazionale del libro di Torino. Seguiranno dieci ristampe e traduzioni in otto paesi. Nel 2020 l'editore pubblica una seconda edizione, rinnovata, nella collana BUR.\n\"Cuore aperto\" (2015-2016).\nIl 18 maggio 2015 esce \"Le case di Mosul\", il singolo che anticipa \"Cuore aperto\", terzo album composto da inediti in italiano e uscito il 16 giugno. Il disco, costituito da dodici canzoni, debutta entrando al 21\u00ba posto della classifica FIMI. \"Cuore aperto\" \u00e8 il primo album dei The Sun ad essere pubblicato senza un'etichetta. Oltre all'edizione standard \u00e8 stata realizzata un'edizione deluxe sotto forma di cofanetto, in cui sono contenuti un CD di otto brani inediti, un DVD contenente diversi video della band, un libro di 64 pagine con testi e fotografie e un poster.\nNella tourn\u00e9e di quell'anno, partita il 18 giugno da Padova, iniziano a suonare come turnisti Andrea Cerato alla chitarra (poi entrato stabilmente a far parte della band) e Nicola Righele all'armonica. Il 19 giugno si esibiscono in occasione della visita di papa Francesco a Torino. Il 1\u00ba agosto sono ospiti principali del Festival Jota in Portogallo.\nNel 2016 escono \"Il mio miglior difetto\" e \"Le opportunit\u00e0 che ho perso\", secondo e terzo singolo estratti dall'album, usciti il 18 giugno e il 21 dicembre. In estate si esibiscono alla Giornata mondiale della giovent\u00f9 di Cracovia.\n\"20\", la collection, e \"I segreti della Luce\" (2017-2018).\nL'8 dicembre 2017 viene pubblicato \"20\", lavoro discografico realizzato in occasione del ventesimo compleanno della band. Si tratta di un doppio album con 40 canzoni, di cui 10 inedite, accompagnate da un booklet fotografico di 72 pagine con i racconti della band. L'album debutta al 55\u00ba posto della classifica FIMI. In concomitanza \u00e8 stato pubblicato anche il singolo \"20\" con il relativo videoclip. Per festeggiare i venti anni di attivit\u00e0, il 9 dicembre hanno suonato al Campus Industry di Parma, esibendosi nei maggiori successi della loro carriera, comprese le canzoni composte come Sun Eats Hours.\nIl 25 maggio 2018 i The Sun sono tornati in tourn\u00e9e con un nuovo spettacolo dal titolo \"Ogni benedetto giorno\", uno show durante il quale vengono riproposti brani tratti da tutta la discografia del gruppo, arricchito da dialoghi, brevi monologhi e video. Alla regia dello spettacolo ha collaborato di nuovo Gigi Cotichella. L'11 agosto i The Sun si sono esibiti al Circo Massimo di Roma per l'apertura dell'evento \"Per mille strade siamo qui\", promosso dalla CEI per il Sinodo 2018.\nIl 13 novembre viene pubblicato per Rizzoli il secondo libro del leader Francesco Lorenzi, dal titolo \"I segreti della Luce. 21 passi per la felicit\u00e0\", presentato tre giorni dopo in occasione di BookCity Milano.\nDal 13 al 18 dicembre si recano ad Amman, in Giordania, per una serie di concerti di Natale in favore dei profughi cristiani fuggiti dall'Iraq e da Mosul.\n\"Esp\u00edritus del Sol\", il passaggio a La Gloria e il nuovo album (2019-2022).\nIl 22 gennaio 2019, in occasione della partecipazione alla Giornata mondiale della giovent\u00f9 di Panama, viene pubblicato \"Esp\u00edritus del Sol\", album contenente undici brani in spagnolo con canzoni edite in italiano nei dischi \"Spiriti del Sole\" e \"Luce,\" disponibile solo in versione digitale.\nIl 9 aprile 2020 la band pubblica il singolo \"Lettera da Gerusalemme\". Il 22 giugno esce \"Un buon motivo per vivere\". Il 21 giugno il gruppo lancia sulla piattaforma di fundraising GoFundMe una raccolta fondi, intitolata \"Produrre il futuro che vivremo insieme\", per finanziare la produzione del loro album successivo; la campagna raggiunge il suo obiettivo il 20 luglio. Con i soldi raccolti il gruppo produce il lyric video di \"Un buon motivo per vivere\", pubblicato il 15 agosto. \nDal 6 agosto, per rispettare le normative imposte dalla pandemia di COVID-19, \u00e8 partita una serie di \"house concerts\", eventi live in abitazioni e locali privati davanti a un numero ristretto di persone. Il 28 dicembre viene pubblicato il singolo \"Appunti verso la fine del mondo\", terzo estratto dall'album non ancora annunciato.\nIl 14 gennaio 2022 pubblicano il singolo \"La mia legge di attrazione\" e annunciano la firma per la neonata etichetta discografica La Gloria, progetto fondato dal frontman Francesco Lorenzi.\nImpegno sociale.\nViaggi e pellegrinaggi.\nNell'aprile 2014 i The Sun hanno realizzato il primo pellegrinaggio \"Un invito, poi un viaggio\", con la collaborazione del Patriarcato Latino di Gerusalemme e di vari responsabili per le pastorali giovanili. Il pellegrinaggio, con momenti di spiritualit\u00e0 e solidariet\u00e0, si \u00e8 concluso il 9 aprile con un concerto nella piazza della Mangiatoia a Betlemme che ha visto uniti cristiani e musulmani. Durante il concerto \u00e8 stato ufficializzato il fan club della band, l'\"Officina del Sole\". Il termine \"Spiriti del Sole\", dal nome del primo album, \u00e8 diventato l'appellativo con cui i fan della band si identificano.\nNell'aprile 2016 i The Sun hanno realizzato la seconda edizione del pellegrinaggio \"Un invito, poi un viaggio 2016\", organizzato in collaborazione con l'Officina del Sole. A conclusione del pellegrinaggio i The Sun hanno tenuto un concerto a Betlemme.\nDurante il pellegrinaggio \u00e8 stato realizzato un docufilm dal titolo \"Un invito poi un viaggio\" nel quale si racconta l'esperienza di questo viaggio. Il docufilm, diretto da Emanuele Meoni, \u00e8 stato trasmesso per la prima volta da TV2000 il 27 luglio 2016.\nAd ottobre 2018 \u00e8 stata realizzata la terza edizione di \"Un invito, poi un viaggio 2018\", durante il quale i The Sun hanno accompagnato 232 giovani provenienti da tutta Italia. Durante il pellegrinaggio la band si \u00e8 esibita a Cafarnao per un concerto sulle rive del lago di Galilea in collaborazione con la Custodia francescana di Terra Santa per sostenere la realizzazione di un alloggio per pellegrini e raccogliendo 6.000 euro dalla raccolta fondi \"Gerico, aiuto ai cristiani in difficolt\u00e0\".\nDal 12 al 19 ottobre 2019 hanno organizzato il primo dei \"Viaggi di luce\", in Giordania: un'esperienza di incontro tra culture che ha visto anche l'esibizione del gruppo nella capitale Amman, in occasione del concerto \"Una Musica di Speranza\" dedicato alle famiglie scappate dalle persecuzioni in Iraq e Siria.\nDal 27 al 31 ottobre 2021 si \u00e8 svolta la quarta edizione di \"Un invito, poi un viaggio\" in Portogallo, durante il quale la band ha portato in pellegrinaggio 80 fan per Lisbona, Coimbra, Braganella e F\u00e1tima; il 30 ottobre si \u00e8 esibita in un concerto al Centro di Studi di F\u00e1tima, mentre il giorno successivo a a Ribamar, vicino Lisbona.\nEventi ecclesiali.\nIl 2 giugno 2012 i The Sun hanno suonato al Parco Nord Milano, durante l'evento \"One World, One Family, One Love\", in occasione del VII Incontro mondiale delle famiglie.\nIl 6 febbraio 2013 i The Sun sono stati invitati dal Cardinale Gianfranco Ravasi all'apertura dell'assemblea plenaria sulle culture giovanili del Pontificio consiglio della cultura presso l'auditorium dell'universit\u00e0 LUMSA. In questa occasione alla band \u00e8 stato chiesto, oltre a esibirsi, anche di analizzare le difficolt\u00e0 che il mondo religioso incontra nell'avvicinamento al mondo dei giovani. Inoltre ha raccontato la propria testimonianza ed \u00e8 stato ricevuto in udienza privata da papa Benedetto XVI.\nIl 20 marzo, in occasione dell'incontro internazionale dei giovani per la giustizia sociale, presso la Pontificia Universit\u00e0 Lateranense, i The Sun vengono invitati per un concerto e per esporre nuovamente i risultati del loro lavoro con i giovani.\nIl 4 ottobre hanno suonato davanti alla Basilica di Santa Maria degli Angeli e dei Martiri ad Assisi, in occasione della visita pastorale in Umbria di papa Francesco.\nIl 19 giugno 2015 si sono esibiti in occasione della visita di papa Francesco per l'ostensione della Sindone a Torino e i festeggiamenti del bicentenario della nascita di Don Bosco, suonando all'Happening degli Oratori e dei Giovani.\nL'11 agosto 2018 sono intervenuti al Circo Massimo di Roma davanti a 70.000 ragazzi per l'apertura dell'evento \"Per mille strade siamo qui\", l'incontro dei giovani italiani con Papa Francesco promosso dalla CEI in preparazione al Sinodo 2018.\nGiornate Mondiali della Giovent\u00f9.\nNel luglio 2013 i The Sun hanno partecipato per la prima volta alla Giornata Mondiale della Giovent\u00f9 a Rio de Janeiro, in Brasile e, accompagnati dal vescovo Domenico Sigalini, si sono esibiti in alcuni eventi organizzati per le comunit\u00e0 locali.\nTre anni dopo, nel luglio 2016, i The Sun hanno partecipato come ospiti alla Giornata Mondiale della Giovent\u00f9 di Cracovia, esibendosi in due momenti. Il primo evento \u00e8 stato il 29 luglio in piazza Szczepanski, in occasione del Festival Internazionale Hallelujah: al concerto hanno preso parte oltre 15.000 ragazzi trasformando la serata in una seconda \"festa degli italiani\". Il secondo appuntamento \u00e8 stato il 31 luglio presso il Campus Misericordiae, in cui la band ha eseguito quattro brani prima della messa di papa Francesco. Nella stessa occasione Francesco Lorenzi ha anche letto la prima lettura durante la messa, trasmessa in mondovisione.\nA gennaio 2019 i The Sun hanno partecipato come ospiti alla Giornata Mondiale della Giovent\u00f9 a Panama, esibendosi in diverse occasioni tra le quali la cerimonia di apertura e il Festival Internazionale Hallelujah. Il 24 gennaio Francesco Lorenzi, durante i saluti trasmessi in mondovisione per l'arrivo di Papa Francesco a Panama, ha rappresentato l'Italia e l'Europa cantando l\"'Emmanuel\", canzone scritta da Marco Mammoli in occasione della Giornata Mondiale della Giovent\u00f9 di Roma del 2000. Per l'occasione il cantante ha tenuto una rubrica giornaliera sul quotidiano Avvenire.\nSolidariet\u00e0.\nDopo il primo viaggio in Terra Santa nel marzo 2011 e la tourn\u00e9e nel 2012, i The Sun sono stati i testimonial di \"A Natale ritorna alle origini\", la campagna di raccolta fondi della ATS Pro Terra Sanctae per sostenere le opere dei frati francescani a Betlemme. Hanno poi sostenuto la casa per bambini con gravi disabilit\u00e0 \"Hogar Ni\u00f1os Dios\" e l'ospedale pediatrico \"Caritas Baby Hospital\" di Betlemme.\nHanno supportato diversi progetti, come la ricostruzione degli spazi per i giovani di San Nicola a Tolentino devastati dal terremoto del 2016 e delle case a Mosul; hanno sostenuto le missionarie di San Massimiliano Kolbe in Sud America, i progetti educativi realizzati dai padri Giuseppini del Murialdo in India, i progetti di adozione a distanza dell'onlus \"Italia Solidale\". Inoltre hanno dato il loro sostegno ad AVSI per le campagne \"#10forSyria\" e \"Tende\".\nNel 2018 i The Sun sono stati ospiti alla Mostra del Cinema di Venezia per sostenere il progetto di solidariet\u00e0 \"Un libro, una pietra\" in occasione della presentazione del libro \"Vasandhi\" di Rinaldo Boggiani, dedicato alla storia di riscatto di una giovane indiana.\nNel 2020 hanno lanciato la campagna solidale \"Diamo ossigeno al futuro\" per sostenere l'azienda ZeroCO2, che promuove la riforestazione e contrasta la crisi climatica.\nAd ottobre 2021 la band si \u00e8 esibita in due concerti a Marostica in sostegno della Lega Italiana per la Lotta ai Tumori.\nIl 13 dicembre \"Il mio miglior difetto\" \u00e8 stata scelta come canzone ufficiale della campagna di Caritas Internationalis \"Together we - act today for a better tomorrow\". Per questa occasione il gruppo si \u00e8 esibito alla Pontificia universit\u00e0 urbaniana in una versione acustica del brano.\nPremi.\nNel novembre del 2013 i The Sun hanno ricevuto il premio \"all'impegno d'impresa per il bene comune\" da parte della Fondazione Segni Nuovi, in occasione del Festival della Dottrina Sociale di Verona.\nA febbraio 2016 \"Le case di Mosul\" riceve la candidatura da Amnesty International Italia al premio \"Voci per la libert\u00e0 - Una canzone per Amnesty\".\nA dicembre, nell'ambito del premio delle Pontificie Accademie, Francesco Lorenzi ha ricevuto la Medaglia del Pontificato per \u00abil contributo dato allo sviluppo dell'umanesimo cristiano e delle sue espressioni artistiche nel mondo\u00bb.\nNel 2017, in occasione dei vent'anni del gruppo, la band ha ricevuto un riconoscimento speciale al premio \"Citt\u00e0 di Thiene\" per i meriti conseguiti in ambito musicale ed umanistico, in quanto \u00abambasciatrice nel mondo del messaggio cristiano\u00bb.\nStile musicale e influenze.\nI Sun Eats Hours suonavano principalmente punk rock ed erano un punto di riferimento per dell'hardcore melodico. A questi due generi aggiungeva elementi di hardcore punk, pop punk, hard rock e alternative rock; lo stile era influenzato da tipiche sonorit\u00e0 rock, soprattutto verso gli ultimi anni. La scrittura dei testi, in inglese, derivava anche da letture di autori classici e contemporanei, come Seneca e Brian Weiss.\nIl sound era influenzato da band del punk rock californiano (tra cui The Offspring, Bad Religion, NOFX, Lagwagon, Vandals, Pennywise, Green Day, AFI, Rancid e No Use for a Name) ed internazionale (No Fun at All, Satanic Surfers, Refused), oltre che dell'alternative rock (come The Presidents of the United States of America, Smashing Pumpkins e Joy Division).\nCon la svolta del 2009, lo stile dei The Sun diventa pi\u00f9 versatile: virano verso sonorit\u00e0 pi\u00f9 pop rock, solari e positive. Continuano comunque a suonare un rock potente ed energico, vicino all'alternative rock e non dimentico delle radici punk e hard rock. A questi mescolano ritmi pi\u00f9 melodici, anche memori del pop punk, e si aprono verso nuovi generi, come il folk. Aumentano le musiche introspettive e intimiste, accompagnate da testi riflessivi e segnalate anche dal crescente numero di ballate acustiche composte.\nI testi passano ad essere scritti dall'inglese all'italiano per esprimere con pi\u00f9 sincerit\u00e0 i contenuti delle canzoni e per una maggior comunicabilit\u00e0; questo passaggio peraltro era iniziato ad avvenire gi\u00e0 durante la tourn\u00e9e in supporto di \"The Last Ones\" del 2006 - dunque precedentemente alla svolta spirituale - in seguito a scelte pi\u00f9 mature derivanti da una crescita artistica. Si moltiplicano le letture da cui traggono ispirazione per i contenuti e i testi diventano sempre pi\u00f9 impegnati e attenti verso le dimensioni sociale ed ambientale.\nIl gruppo viene considerato tra le maggiori band christian rock italiane. Ciononostante il cantante preferisce parlare di \u00abcristiani che fanno rock\u00bb o di \u00abband rock d'ispirazione cristiana\u00bb, rigettando l'etichetta imposta dai media giornalistici e rivendicando l'affermazione nel panorama musicale gi\u00e0 da prima della svolta spirituale."}
{"id": "364596", "revid": "767487", "url": "https://it.wikipedia.org/wiki?curid=364596", "title": "Classe '73", "text": "Classe '73 \u00e8 il sesto album in studio del rapper italiano Bassi Maestro, pubblicato nel 2003 dalla Vibrarecords."}
{"id": "364614", "revid": "163662", "url": "https://it.wikipedia.org/wiki?curid=364614", "title": "Libro degli ospiti", "text": "Il libro degli ospiti \u00e8 un supporto cartaceo composto da pagine bianche e generalmente rilegato in modo elegante nel quale gli ospiti di un evento (battesimo, matrimonio, prima comunione...), di un luogo di culto, un museo e simili, scrivono un proprio pensiero o una propria dedica.\nInformatica.\nIn informatica il guestbook (in inglese appunto \"libro degli ospiti\") \u00e8 un'utilit\u00e0 interattiva che permette ai visitatori di un sito web di poter lasciare firme e commenti. L'amministratore tramite un pannello di controllo privato pu\u00f2 personalizzarne la grafica, gestirne i messaggi e inserire restrizioni sulla pubblicazione. Infatti \u00e8 possibile riservarsi il diritto di scegliere se pubblicare direttamente i messaggi o passarli al vaglio singolarmente. "}
{"id": "364626", "revid": "767487", "url": "https://it.wikipedia.org/wiki?curid=364626", "title": "Sistema fotometrico uvby", "text": "Il sistema fotometrico uvby \u00e8 un sistema fotometrico sviluppato dall'astronomo danese Str\u00f6mgren nel 1956 ed espanso poi nel 1958 dall'americano David L. Crawford, utile per osservare le stelle di tipo spettrale A2-G0; non si tratta di una limitazione importante, visto che entro soli 100 Pc di distanza si trovano circa 10.000 stelle di questo tipo.\nDescrizione.\nIl sistema \u00e8 definito secondo regole di tipo fotoelettrico, mediante filtri interferenziali a banda intermedia, tranne per la banda \"u\" che richiede l'uso di due filtri Schott: un UG11 da 8\u00a0mm, e un WG3 da 1\u00a0mm. Al sistema sono stati aggiunti un filtro per misurare l'intensit\u00e0 della riga H\u03b2, ed un altro per l'intensit\u00e0 del continuo adiacente alla riga.\nLe \u03bbmax del sistema sono le seguenti:\nSi noti che \"u\" e \"v\" sono completamente localizzati al di sotto e al di sopra la discontinuit\u00e0 di Balmer, mentre b ed y sono abbastanza simili a B e V del sistema fotometrico UBV.\nAnche in questo sistema sono definiti degli indici di colore, (u-v) e (v-b); la loro differenza:\nformula_1\n\u00e8 un parametro molto sensibile alla discontinuit\u00e0 di Balmer, cio\u00e8 alla gravit\u00e0, mentre \u00e8 poco sensibile agli effetti di blanketing.\nUn diagramma (C1, b-y) mostra molto efficacemente la separazione tra nane e giganti, almeno nei tipi spettrali compresi tra A e G0, e in modo migliore del sistema UBV. Fissandosi su una singola stella, si potr\u00e0 determinare tramite il (b-y) la differenza:\nformula_2\ndove il primo c1 \u00e8 quello della stella osservata, mentre il secondo \u00e8 quello standard della sequenza principale. Esso \u00e8 legato alla magnitudine, cio\u00e8 alla luminosit\u00e0 della stella da una relazione media di questo tipo:\nformula_3\nPoich\u00e9 nella maggior parte dei casi vale \u0394c1 \u2264 0,2 mag, si ottiene dalla formula che \u0394MV \u2264 2 mag. In realt\u00e0 entro 100 Pc vi sono pochissime supergiganti, e la relazione \u00e8 osservata appunto per stelle A ed F di classi di luminosit\u00e0 V, VI e III, e solo V e IV per le stelle di tipo G.\nUn altro valore ricavato da questo sistema \u00e8 un indice di metallicit\u00e0, come:\nformula_4\nil quale misura gli effetti del blanketing attorno ai 4100 \u00c5; ancora meglio si pu\u00f2 fare con l'indice corretto secondo m1 + 0,1 \u0394c1.\nI filtri aggiunti per l'H\u03b2 sono uno largo e uno stretto, scelti in modo tale che il rapporto tra le loro risposte misuri la profondit\u00e0 della riga di assorbimento H\u03b2, in modo del tutto indipendente dall'assorbimento interstellare.\nPer stelle di tipo spettrale da A2 a F5 vale la relazione:\nformula_5\ndove, Is rappresenta l'intensit\u00e0 luminosa passata dal filtro pi\u00f9 stretto, ed Il l'intensit\u00e0 passata dal filtro pi\u00f9 largo. Inoltre vale un'altra importante relazione:\nformula_6\nche permette di determinare la quantit\u00e0 di assorbimento interstellare e la luminosit\u00e0 MV della stella."}
{"id": "364634", "revid": "27723", "url": "https://it.wikipedia.org/wiki?curid=364634", "title": "Oscuramento al lembo", "text": ""}
{"id": "364637", "revid": "112019251", "url": "https://it.wikipedia.org/wiki?curid=364637", "title": "Spettro armonico", "text": ""}
{"id": "364638", "revid": "486946", "url": "https://it.wikipedia.org/wiki?curid=364638", "title": "Haunebu", "text": ""}
{"id": "364642", "revid": "22475", "url": "https://it.wikipedia.org/wiki?curid=364642", "title": "Pesce rosso", "text": ""}
{"id": "364647", "revid": "113307401", "url": "https://it.wikipedia.org/wiki?curid=364647", "title": "Hate (Bassi Maestro)", "text": "Hate \u00e8 il nono album in studio del rapper Bassi Maestro, pubblicato nel 2005 dalla Vibrarecords.\nPer l'omonima canzone \u00e8 stata campionata la canzone \"Assalto frontale\" di Lou X con gli Assalti Frontali. Fra le tracce pi\u00f9 celebri quella di apertura \"Dedicated\", (per la sua struttura ricorda un sommario delle successive tracce), \"Bang Ya Head\" e \"The Crib\", col beat campionato da \"Don't Believe the Hype\" dei Public Enemy, che parla del rapporto con le donne."}
{"id": "364649", "revid": "287204", "url": "https://it.wikipedia.org/wiki?curid=364649", "title": "Amicale Sportive des Employ\u00e9s de Commerce Mimosas", "text": "L'ASEC Mimosas, acronimo di Amicale Sportive des Employ\u00e9s de Commerce, \u00e8 una societ\u00e0 calcistica ivoriana fondata ad Abidjan nel 1948. Milita nella massima divisione del campionato nazionale.\n\u00c8 una delle squadre pi\u00f9 titolate del Paese, avendo vinto il campionato ivoriano di calcio per 24 volte; inoltre ha conquistato 14 Coppe ivoriane.\nL'ASEC ha un settore giovanile considerato uno dei gioielli del calcio africano. Fondato da Jean-Marc Guillou nel 1993, \u00e8 composto da numerosissimi studenti-atleti che ricevono prima di tutto un'educazione, con lo studio di matematica, storia, geografia, fisica, francese, inglese e spagnolo. Gli studenti vivono in college durante la settimane e si allenano due volte al giorno, ricevendo pure un'assistenza sanitaria. Molti campioni di oggi hanno trascorsi nella squadra: i fratelli Kolo e Yaya Tour\u00e9, Aruna Dindane, Salomon Kalou, Didier Zokora, Emmanuel Ebou\u00e9 e Gilles Yapi. Per molti anni l'ASEC ha fornito la maggior parte dei giocatori della Nazionale ivoriana, compresi gli elementi chiave che hanno permesso il successo nella .\nStoria.\nL'ASEC Mimosas \u00e8 stato fondato il 1\u00ba gennaio 1948 da un gruppo di imprenditori provenienti dall'Africa Occidentale, dal Libano e dalla Francia nel quartiere di Sol Beni che diede il nome alla loro prestigiosa accademia.\nDopo l'indipendenza del 1960 il club ha vinto il suo primo campionato nel 1963, nei primi anni 70 il club vinse altri 5 campionati, i giocatori pi\u00f9 importanti per questa serie di successi furono Laurent Pokou e Eustache Mangle.\nL'ASEC torn\u00f2 a dominare il nei primi anni 90 vincendo 6 campionati,i membri chiave per questi successi furono Ben Badi, Donald-Olivier Sie e Basile Aka Kouame; dopo essersi qualificato alle semifinali per 5 volte al sesto tentativo raggiunse la finale di CAF Champions League nel 1998 dove vinse contro la Dynamos Harare (4-2), per poi andare a vincere la supercoppa africana contro l'Esperance Tunisi (3-1). Nel 2015 \u00e8 entrato nella squadra Youssouf Dao, ma, nel settembre 2016, ha lasciato il Amicale Sportive des Employ\u00e9s de Commerce Mimosas poich\u00e9 \u00e8 stato acquistato dallo Sparta Praga.\nRosa 2018-2019.\n\"Rosa aggiornata al 6 febbraio 2019\"\n "}
{"id": "364655", "revid": "61051", "url": "https://it.wikipedia.org/wiki?curid=364655", "title": "Duomo di Rovigo", "text": "Il duomo di Rovigo \u00e8 una chiesa di Rovigo dedicata a Santo Stefano, papa e martire. Intitolato a santo Stefano Papa e martire, \u00e8 la concattedrale della diocesi di Adria-Rovigo ed \u00e8 inoltre chiesa parrocchiale.\nStoria.\nDalle origini al Seicento.\nSecondo una bolla pontificia del 920, il vescovo Paolo di Adria fu autorizzato a spostare temporaneamente la residenza a Rovigo e costruirvi una fortificazione\nal riparo delle scorrerie dei barbari e degli eretici. Presumibilmente, oltre a tutto il necessario per l'operato del vescovo, il primitivo borgo aveva gi\u00e0 un suo luogo di culto, di costruzione collocabile al periodo compreso tra l'VIII e il IX secolo. Il primo documento che attesti, infatti, l'esistenza della pieve di Santo Stefano risale al 964, dove si ha un riferimento al parroco della pieve, l'arciprete Leone.\nNel 1067 venne posta la prima pietra di una nuova chiesa presso la fossa Filistina (antico nome dell'Adigetto, che anticamente attraversava Rovigo) dal vescovo Benedetto. La costruzione fu completata sotto il successore Atto (o Tutone) e divent\u00f2 pieve collegiata pochi anni pi\u00f9 tardi, intorno al 1073 sotto Pietro II, in un periodo di forte espansione per la cittadina di Rovigo. Il borgo e la chiesa resistettero al disastro della rotta di Ficarolo, che sconvolse il Polesine nella seconda met\u00e0 del XII secolo. In un inventario della prima met\u00e0 del XIV secolo viene descritta una chiesa ricca di beni sia mobili, sia immobili.\nAttorno alla met\u00e0 del XV secolo si ebbe un ulteriore ricostruzione della chiesa: il nuovo Duomo fu consacrato nel 1461. Di questa costruzione si ha un disegno ideale, redatto da Pierre Mortier all'interno di una veduta prospettica della cittadina: le dimensioni dovevano essere relativamente modeste (non doveva superare i 30 m di lunghezza), che per\u00f2 erano senz'altro superiori alla costruzione precedente, e la facciata era orientata a nord. Dalla relazione pastorale del 1474 si apprende che quel Duomo aveva cinque altari e che era in condizioni ottime, nonostante la povert\u00e0 degli arredi; la ricostruzione della chiesa aveva probabilmente impegnato notevolmente le finanze del parroco e dei parrocchiani. I canonici e il vescovo, in quel periodo, non risiedevano a Rovigo bens\u00ec a Ferrara. Il vicario dell'arcivescovo di Ravenna riusc\u00ec nell'intento di far osservare la residenza almeno ai canonici, ma per la residenza del vescovo occorrer\u00e0 attendere invece Giulio Canani nel 1554.\nIntorno al 1541 la parrocchia contava circa 1.000 abitanti, nel 1603 ne contava 1.246. Negli anni 1630 il fabbricato fu ampliato costruendo cinque cappelle a semicerchio nella parete ovest; ma sul finire del XVII secolo la chiesa gi\u00e0 risulta gravemente compromessa, tanto che nel 1691 il vescovo pose con chiarezza al Consiglio cittadino il problema della sua ricostruzione.\nLa ricostruzione settecentesca.\nIl progetto per la costruzione del nuovo Duomo venne fornito dal padovano Gerolamo Frigimelica e prevedeva una costruzione di dimensioni pressoch\u00e9 doppie rispetto alla precedente. Il comune di Rovigo stanzi\u00f2 2.000 ducati e nel 1696 i lavori poterono iniziare. Per l'occasione, venne coniata una medaglia d'oro con inciso il progetto del Duomo nuovo e fu murata assieme alla prima pietra, benedetta dal vescovo Carlo Labia. Nel giro di quindici anni la costruzione era a buon punto, tanto che nel 1711 si pot\u00e9 completare la demolizione del Duomo vecchio e il 14 febbraio di quell'anno il vescovo Filippo della Torre pot\u00e9 celebrare la prima messa nel nuovo.\nSoltanto nel 1729, per\u00f2, la costruzione della struttura si poteva considerare davvero conclusa: mancavano solo la cupola ed il rivestimento della facciata. Quest'ultima, secondo le previsioni, era stata realizzata in posizione notevolmente avanzata rispetto alla precedente, per cui la nuova costruzione veniva a trovarsi a ridosso del battistero, rendendo disagevole il traffico fra porta Arqu\u00e0 e la piazza. La demolizione del battistero, gi\u00e0 preventivata, venne compiuta nel 1737.\nMentre procedeva lentamente l'arredamento interno, si avvi\u00f2 all'erezione della cupola fra il 1770 e il 1778 su progetto di Giovanni Battista Padrin da Tresto, ma l'economia imposta dalle persistenti difficolt\u00e0 finanziarie fece s\u00ec che la costruzione risultasse tanto fragile che nel 1785 si rese necessario abbatterla. La sua ricostruzione venne nuovamente affidata nel 1791 a Giuseppe Sabatini, padovano, che per\u00f2 mor\u00ec poco dopo aver avviato i lavori; questi furono finalmente portati a termine da Giacomo Quaglia da Tresto.\nIl battistero.\nAnnesso all'antica pieve di Santo Stefano, ma da essa distinto, c'era il battistero. Si trattava in realt\u00e0 di una chiesetta a pianta longitudinale, dedicata alla Beata Vergine delle Grazie, costruita presumibilmente intorno all'anno 1000. Nella chiesetta c'era l'unico battistero della citt\u00e0 di Rovigo.\nCome ricorda una lapide sopravvissuta e oggi posta nel presbiterio del Duomo, il Dometto, cos\u00ec era chiamato dai rodigini, venne ricostruito nel 1361 in stile tardo gotico su iniziativa del vescovo Giovanni da Siena. Sulla facciata che dava a sud, verso la pieve, c'era un affresco anonimo del XV secolo che rappresenta la \"Vergine delle Grazie\" col Bambino ai modi di Piero della Francesca. Questo affresco fu poi traslato nell'altare del Duomo dove si trova ancora oggi.\nCome detto, poich\u00e9 la facciata del nuovo Duomo, una volta completato nel 1731, venne a trovarsi a ridosso del battistero, quest'ultimo venne demolito nel 1737.\nLa facciata incompiuta.\nPer la facciata, invece, non si trov\u00f2 mai la soluzione. Nel 1737 Girolamo Vanezze aveva lasciato disposizione testamentaria per l'erezione della facciata di marmo, ma prima che si attuasse la volont\u00e0 del Vanezze intervenne una legge veneta che imped\u00ec alle opere pie di ricevere simili eredit\u00e0, e quindi vennero meno le risorse per il completamento del Duomo. Nel 1825 Lorenzo Urbani progett\u00f2 una facciata neoclassica, che rimase per\u00f2 sulla carta. Ugualmente, rimase senza seguito il progetto del 1835 dello stesso Urbani per il nuovo battistero.\nIl problema venne riproposto all'inizio dello scorso secolo, nel 1905, quando l'ingegnere Antonio Mazza studi\u00f2 una facciata di gusto eclettico, la cui storia non arriv\u00f2 oltre l'approvazione della Commissione d'ornato del Comune, nel gennaio 1906. Di fatto, i soli interventi per la facciata rimasero limitati al portale, costruito nel 1833 per disposizione testamentaria di Nicol\u00f2 Canalini, e alla collocazione della statua del Cristo Redentore (opera del trevigiano Francesco Sartor) sopra il portale stesso, avvenuta nel 1901, per iniziativa delle associazioni cattoliche della Diocesi.\nStruttura.\nEsterno.\nLa facciata del Duomo, come detto, \u00e8 rimasta incompiuta. Si presenta pertanto come una semplice parete in laterizio, dove gli unici elementi decorativi sono il portale ottocentesco e la statua posta ad di sopra, gi\u00e0 nominati. Alla base della facciata \u00e8 presente un alto zoccolo in pietra e, a cornice del portale, sono poste quattro lesene sempre in mattoni, in verit\u00e0 molto schematiche e anch'esse facenti parte della facciata incompiuta. Alle estremit\u00e0 della facciata, in linea con lo zoccolo di base, sono poste due finestre rettangolari, mentre sopra il portale si apre un finestrone a lunetta sormontato a sua volta da un piccolo oculo. Unico altro elemento decorativo della facciata \u00e8 il contorno della stessa, dove la parete muraria segue il profilo di volute barocche all'altezza del finestrone a lunetta e di un timpano triangolare in sommit\u00e0.\nInterno.\nL'interno del duomo conserva pregevoli opere d'arte, soprattutto di tipo pittorico. Un frammento di un affresco del XV secolo, originariamente posto sulle pareti del battistero demolito, raffigura la \"Madonna delle Grazie\" ed \u00e8 inserito in una tela di Giovanni Antonio Di Pieri lo \"Zoppo\", raffigurante San Michele, San Giovanni Evangelista, San Domenico, San Gaetano Thiene, San Giovanni Nepocumeno e San Tommaso apostolo.\nUn'altra tela del Cinquecento di pittore veneto anonimo, raffigura \"Sant'Anna, la Madonna e San Francesco Saverio\".\nDi alto livello artistico \u00e8 la \"Vergine Maria che d\u00e0 lo scapolare a San Simone Stock\" di Andrea Michieli detto il Vicentino e un \"Cristo risorto con San Bellino e Santo Stefano\", datato 1625, dipinto da Jacopo Palma il Giovane, a cui si attribuisce anche una \"Vergine con il Bambino\" conservata in sacrestia.\nAltra opera di pregio \u00e8 il \"Santo Stefano che battezza Lucilla\" di Tommaso Sciacca e un crocifisso con i Santi Giovanni di Matha e Felice di Valois di Lorenzo Masucci, opera del 1772. Notevole anche lo spessore artistico del tabernacolo del 1718, dello scultore Andrea Corradini, con statuette di Cristo Risorto, la speranza e la fede e l'artistico candelabro in bronzo del Cinquecento di Desiderio da Firenze.\nDue grandi tele, attribuite a Benvenuto Tisi da Garofalo, sono poste ai lati dell'abside e rappresentano San Paolo e San Pietro.\nNelle due cantorie ai lati dell'altare maggiore \u00e8 alloggiato l'organo della concattedrale, la cui consolle \u00e8 situata dietro l'altare stesso. Realizzato dall'organaro Cipriani di Stanghella probabilmente nel 1858, ampliato successivamente da Annibale Pugina nel 1930 e quindi da Tamburini nel 1960, \u00e8 dotato di tre manuali di 61 note e di pedaliera concavo-radiale di 32 note."}
{"id": "364667", "revid": "30753", "url": "https://it.wikipedia.org/wiki?curid=364667", "title": "Wrestler", "text": ""}
{"id": "364668", "revid": "2074952", "url": "https://it.wikipedia.org/wiki?curid=364668", "title": "Coal Chamber", "text": "I Coal Chamber sono stati un gruppo musicale alternative metal statunitense, formatosi a Los Angeles nel 1994. Furono tra i primi emersi storicamente nel movimento nu metal, lanciato dai pionieri Korn e Deftones e in seguito portato al successo nel mainstream dai Limp Bizkit.\nStoria del gruppo.\nGli inizi.\nFondato nel 1994 a Los Angeles, California, da Bradley \"Dez\" Fafara (voce) e da Miguel \"Meegs\" Rascon (chitarra), conosciutisi tramite un annuncio, il gruppo esordisce al Roxy e al Whisky a Go Go, due tra i pi\u00f9 noti locali musicali della megalopoli californiana. In quel periodo, a Fafara e Rascon si aggregano Rayna Foss-Rose al basso e Mike \"Bug\" Cox alla batteria.L'ascolto di un loro demo convince Dino Cazares (chitarrista dei Fear Factory) a lanciarli, sotto l'etichetta Roadrunner.\nGli album: \"Coal Chamber\", \"Chamber Music\", \"Dark Days\".\nNel 1997 esce \"Coal Chamber\", prodotto da Jay Baumgardner e da Jay Gordon. Premiato col disco d'oro negli Stati Uniti, e trainato dai singoli \"Sway\" e \"Loco\". La rivista musicale \"Kerrang!\", nel recensire il disco, definisce lo stile proposto dal gruppo come \u00abKing Kong in skate\u00bb. Il termine nu metal viene inventato da un giornalista di Spin nel 1997, proprio nel recensire un loro concerto.\nNel 1998 la band partecipa come gruppo spalla ai concerti di altri gruppi di rilievo all'Ozzfest, portando \"Loco\". Sempre in quell'anno il gruppo partecipa a vari tour mondiali, muovendosi, dall'America a Dynamo, dall'Europa all'America sud-latina.\nRisultati di vendite migliori sono ottenuti col secondo album, \"Chamber Music\", del 1999, prodotto da Josh Abraham. L'album \u00e8 un ibrido tra nu metal, glam, gothic rock, elettronica e perfino scampoli di pop rock. L'album contiene anche una cover di \"Shock the Monkey\" di Peter Gabriel, realizzata insieme a Ozzy Osbourne, la cui moglie Sharon \u00e8 manager del gruppo.\nDopo aver partecipato a diversi tour (facendo da spalla a gruppi come Pantera, Slipknot e Sevendust) e dopo vari progetti collaterali di Fafara, nel 2002 esce \"Dark Days\", prodotto da Ross Hogarth. Rayna Foss-Rose si separa dalla band per dedicarsi alla figlia avuta da Morgan Rose dei Sevendust, e viene sostituita al basso da Nadja Peulen. Uno dei brani dell'album, \"Something Told Me\", fa parte della colonna sonora del film \"Resident Evil\".\nLo scioglimento.\nNel 2003 i Coal Chamber pubblicano \"Giving the Devil His Due\", contenente diverse b-side, remix e demo risalenti al debutto eponimo. Successivamente, ufficializzano la notizia del loro scioglimento, causato da dissidi tra Fafara e Rascon. Nello stesso anno Fafara fonda i DevilDriver, band in cui milita tuttora.\nNel 2004 esce il greatest hits del gruppo, \"The Best of Coal Chamber\".Nel 2006, per il 25\u00ba anniversario dell'etichetta discografica Roadrunner esce un doppio CD contenente il primo album del gruppo.\nIl 10 settembre 2010 Miguel Rascon e Mikey Cox hanno fondato il gruppo \"We Are the Riot\", nel quale militano anche Andy Cole, Jonny Sculls Flanagan e Cheyne Fritts.\nReunion e il quarto album \"Rivals\".\nIl 27 settembre 2011, Dez Fafara ha annunciato la reunion della band e la partecipazione al Soundwave in Australia, previsto per il 2012. La formazione sar\u00e0 la stessa, ad eccezione della bassista Nadja Peulen, sostituita da Chela Rhea Harper. Tuttavia, Dez non ha annunciato n\u00e9 la creazione di un nuovo album, n\u00e9 se la reunion sar\u00e0 temporanea o permanente.Il 17 ottobre 2011, in un'intervista si \u00e8 espresso sul futuro della band: \"Siamo onesti: fin da quando abbiamo annunciato lo show al Soundwave, siamo stati ricoperti da offerte per andare in tour, e pure tre-quattro contratti discografici. Tutto quel che vogliamo, \u00e8 andare in Australia, divertirci e stare felici per un po'. Quando torneremo a casa, discuteremo dei Coal Chamber. Ma tenete in mente una cosa: tre giorni dopo il Soundwave, andr\u00f2 in tour in America con i Devildriver. E siccome abbiamo un lunghissimo tour pianificato da mesi, sar\u00e0 dura pensare a due band.\"\nAd ottobre 2012, Dez Fafara annuncia che la band, anche se lentamente, sta lavorando a del nuovo materiale.\nil 1\u00ba novembre 2013, viene annunciato il rientro Nadja Peulen in formazione a seguito della dipartita di Chela Rhea Harper.\nIl 13 agosto 2014 la band annuncia di aver firmato per la Napalm Records e il 9 ottobre, la band ufficializza l'inizio delle registrazione dell'album \"Rivals\", uscito il 19 maggio 2015; \u00e8 il primo album registrato con Nadja Peulen al basso.\nStile musicale.\nI Coal Chamber sono annoverati in diversi ambiti musicali, tra cui nu metal, industrial metal e gothic metal. Il loro debutto omonimo \u00e8 ritenuto un tipico album nu metal, e i suoi stessi singoli uniscono elementi di metal e rap, caratteristici di molti album di genere. Negli album successivi il gruppo ha introdotto anche influssi industrial e gothic."}
{"id": "364669", "revid": "1516087", "url": "https://it.wikipedia.org/wiki?curid=364669", "title": "Ferrari F2003GA", "text": "La Ferrari F2003GA \u00e8 un'automobile monoposto di Formula 1, la quarantanovesima utilizzata dalla Scuderia Ferrari, che gareggi\u00f2 nel Campionato mondiale di Formula 1 2003.\nSviluppo.\nEvoluzione della F2002, la sigla GA sta per Gianni Agnelli, deceduto il 24 gennaio, poco prima della presentazione ufficiale della vettura, avvenuta il 7 febbraio. La F2003GA si presenta infatti molto simile alla progenitrice e prosegue nell'intento di ottimizzare l'efficienza aerodinamica della vettura: a questo proposito, il maggior intervento fatto \u00e8 stato quello di abbassare ulteriormente il centro di gravit\u00e0 della vettura.\nAerodinamica.\nPer ottimizzare i flussi aerodinamici interni ed esterni della vettura, il disegno delle pance della vettura che ospitano i radiatori \u00e8 stato rivisto: la parte anteriore della fiancata risulta fortemente scavata, in modo tale da generare un maggior carico aerodinamico lavorando in coabitazione al fondo scalinato. Il passo della vettura \u00e8 stato aumentato rispetto a quello della F2002, tanto per esigenze di distribuzione dei pesi quanto per ridurre gli effetti nocivi delle turbolenze delle ruote verso il corpo vettura. I radiatori sono stati ulteriormente avanzati e allargati parimenti alla riduzione della larghezza massima della scocca nella zona del serbatoio della benzina, che \u00e8 leggermente pi\u00f9 stretto e pi\u00f9 lungo rispetto alla F2002, con lo scopo di migliorare il rendimento del propulsore.\nMotore.\nLo 052 presenta alcune differenze rispetto alla versione precedente in quanto l'angolo delle bancate \u00e8 leggermente ristretto rispetto ai 90\u00b0 dei motori precedenti: questa minima differenza \u00e8 spiegata dalla necessit\u00e0 di contenere gli ingombri della nuova unit\u00e0 motrice senza per\u00f2 influenzare i pesi. Il baricentro risulta inoltre ulteriormente abbassato, se confrontato con quello della F2002, grazie al lavoro sulla testata, resa pi\u00f9 leggera riducendo le dimensioni e lavorando su nuove leghe di alluminio che ne costituiscono il basamento.\nCompetizioni.\nLa prima gara disputata, il 4 maggio 2003, \u00e8 il Gran Premio di Spagna in sostituzione della F2002 dell'anno precedente, vettura con cui la Scuderia Ferrari aveva iniziato la stagione. Ha ottenuto sette vittorie totalizzando 126 punti, 75 conquistati da Michael Schumacher e 51 da Rubens Barrichello."}
{"id": "364675", "revid": "339392", "url": "https://it.wikipedia.org/wiki?curid=364675", "title": "WWE Tag Team Title", "text": ""}
{"id": "364677", "revid": "111248391", "url": "https://it.wikipedia.org/wiki?curid=364677", "title": "Rational Unified Process", "text": "Il Rational Unified Process (RUP) (che \u00e8 una estensione dello Unified Process) \u00e8 un modello di sviluppo del software di tipo iterativo, sviluppato da Rational Software (oggi parte di IBM). Il RUP non definisce un singolo, specifico processo, bens\u00ec un framework adattabile che pu\u00f2 dar luogo a diversi processi in diversi contesti (per esempio in diverse organizzazioni o nel contesto di progetti con diverse caratteristiche). \u00c8 pensato soprattutto per progetti di grandi dimensioni. RUP \u00e8 prodotto in formato di guida ipertestuale, ed \u00e8 incluso nel prodotto IBM Rational Method Composer (RMC), che permette anche la personalizzazione del processo.\nContesto.\nI creatori del RUP partirono dalla diagnosi di un campione di progetti software falliti, allo scopo di identificare cause tipiche o generali di fallimento. Quindi confrontarono questa informazione con la struttura dei processi software descritti in letteratura e applicati nella pratica, cercando di identificare le soluzioni proposte precedentemente. L'elenco dei motivi di fallimento identificati comprende per esempio:\nIl RUP si pu\u00f2 descrivere come una collezione di buone pratiche mirate a evitare questi e altri problemi, e come un ambiente di gestione dei processi che facilita l'applicazione di tali pratiche. Il processo fu progettato utilizzando strumenti tipici della progettazione del software; in particolare, esso fu descritto in termini di un metamodello \"object-oriented\", espresso in UML.\nConcetti fondamentali.\nNel RUP, il ciclo di vita del software viene suddiviso in \"cicli di sviluppo\", a loro volta scomposti in \"fasi\". Le fasi previste sono:\nOgni fase ha un certo insieme di obiettivi e si conclude con la realizzazione di un \"deliverable\" (prodotto) di qualche genere. Le fasi sono ulteriormente scomposte in \"iterazioni\", che sono associate a periodi temporali e hanno scadenze precise.\n\"Fase iniziale\".\nLa fase iniziale si pu\u00f2 considerare come una particolare elaborazione e precisazione del concetto generale di analisi di fattibilit\u00e0. Lo scopo principale \u00e8 quello di delineare nel modo pi\u00f9 accurato possibile il \"business case\", ovvero comprendere il tipo di mercato al quale il progetto afferisce e identificare gli elementi importanti affinch\u00e9 esso conduca a un successo commerciale. Fra gli strumenti utilizzati ci sono un modello dei casi d'uso, la pianificazione iniziale del progetto, la valutazione dei rischi, una definizione grossolana dei requisiti e cos\u00ec via. Se il progetto non supera questa \"milestone\", detta \"Lifecycle Objective Milestone\", esso dovr\u00e0 essere abbandonato o ridefinito.\n\"Fase di elaborazione\".\nLa fase di elaborazione definisce la struttura complessiva del sistema. Questa fase comprende l'analisi di dominio e una prima fase di progettazione dell'architettura. Questa fase deve concludersi con il superamento di una \"milestone\" detta \"Lifecycle Architecture Milestone\". A questo scopo devono essere soddisfatti i seguenti criteri:\nSe il progetto non passa questa milestone, potrebbe ancora essere abbandonato, oppure dovr\u00e0 essere rivisitato. Al termine di questa fase si transita infatti in una situazione di rischio pi\u00f9 elevato, in cui le modifiche all'impostazione del progetto saranno pi\u00f9 difficili e dannose.\n\"Fase di costruzione\".\nIn questa fase viene portato a termine il grosso degli sviluppi. Viene prodotta la prima release del sistema. La milestone di questa fase si chiama \"Initial Operational Capability\" e rappresenta la prima disponibilit\u00e0 delle funzionalit\u00e0 del sistema in termini di implementazione.\n\"Fase di transizione\".\nNella fase di transizione, il sistema passa dall'ambiente dello sviluppo a quello del cliente finale. Vengono condotte le attivit\u00e0 di training degli utenti e il beta testing del sistema a scopo di verifica e validazione. Si deve in particolare verificare che il prodotto sia conforme alle aspettative descritte nella fase di \"Inception\". Se questo non \u00e8 vero si procede a ripetere l'intero ciclo; altrimenti, si raggiunge la \"milestone\" detta \"Product Release\" e lo sviluppo termina.\nIterazioni.\nTipicamente, un progetto gestito usando il RUP viene suddiviso in iterazioni. Questa scomposizione presenta numerosi vantaggi (in particolare rispetto alla valutazione dell'avanzamento del progetto e alla gestione dei fattori di rischio) ma implica un overhead specifico. Il RUP definisce una \"Project Management Discipline\" (disciplina di gestione dei progetti) a cui il responsabile di progetto pu\u00f2 affidarsi per amministrare le iterazioni.\nAspetti statici del RUP.\nIl metamodello applicato dal RUP per descrivere e controllare un processo utilizza quattro concetti cosiddetti \"statici\", ovvero che sono definiti nello stesso modo per tutti i processi:\nCollegamenti esterni.\n "}
{"id": "364684", "revid": "117751383", "url": "https://it.wikipedia.org/wiki?curid=364684", "title": "Haxhi Lleshi", "text": "Figura di spicco del regime comunista di Enver Hoxha ha ricoperto una pluralit\u00e0 di cariche prestigiose di quel periodo tra cui, quella di secondo Presidente del Praesidium dell'Assemblea Popolare dal 1953 al 1982 e di ministro dell\u2019interno nel primo governo Hoxha (1944-1946)."}
{"id": "364685", "revid": "104265", "url": "https://it.wikipedia.org/wiki?curid=364685", "title": "Principia Cybernetica", "text": "Principia Cybernetica \u00e8 una collaborazione internazionale di scienziati nel campo della cibernetica e della scienza dei sistemi, nota soprattutto per il suo sito \"Principia Cybernetica Web\". L'organizzazione \u00e8 dedita a quella che viene definita \"una filosofia evolutiva-sistemica con il supporto del computer, nel contesto dei campi accademici transdisciplinari di sistemistica e cibernetica\".\n\u00c8 un tentativo, suffragato da tecnologie informatiche, di sviluppare una completa filosofia cibernetica ed evoluzionistica.\nUn tale sistema filosofico dovrebbe sorgere da un'unificazione interdisciplinare tra la teoria dei sistemi e la cibernetica.\nIl nome del progetto si rif\u00e0 alla nota opera filosofico-scientifica di Alfred North Whitehead e Bertrand Russel \"Principia Mathematica\".\nStoria.\nIl Principia Cybernetica Project (PCP) fu ideato nel 1987 dal fisico informatico e cibernetico Valentin Turchin, la cui visione antitotalitaria lo costrinse nel 1977 a migrare dall'URSS agli Stati Uniti.\nEgli ha sviluppato una filosofia cibernetica basata sul concetto di \"transizione di metasistema\" con implicazioni per l'evoluzione umana, i sistemi politici e i fondamenti della matematica.\nNel 1987 Turchin entr\u00f2 in contatto con lo statunitense Cliff Joslin, un teorico dei sistemi e sviluppatore software; quest'ultimo consigli\u00f2 una struttura a rete semantica, il \"learning web\", usando ipertesti ed internet.\nInsieme quindi fondarono il PCP scrivendo un \"Manifesto cibernetico\" e una mailing-list.\nNel 1990 Francis Heylighen, fisico belga e scienziato cognitivista, ader\u00ec al progetto.\nTeoria.\nUno degli obiettivi del PCP \u00e8 quello di sviluppare un \"sistema filosofico\" completo o \"visione del mondo\".\nRiguardo all'ontologia, il PCP ritiene che l'essenza dell'universo sia rappresentata da processi elementari o \"azioni\".\nLa \"volont\u00e0\" si manifesta nell'azione; volont\u00e0 ed azione sono inseparabili, si pu\u00f2 quindi dire che:\nNella cibernetica si fa astrazione dei concetti di materia, energia, spazio e tempo. Resta solo l'interdipendenza fra la varie azioni.\nQuando si ignora l'\"agente\" dell'azione si parla di \"evento\".\nL'universo, per la PCP, \u00e8 sorto spontaneamente attraverso l'evoluzione dell'auto-organizzazione, basandosi sul principio darwiniano della variazione casuale e della selezione naturale.\nL'\"inizio\" \u00e8 stato dovuto, molto probabilmente, ad una fluttuazione quantistica del vuoto o dall'incontro tra due stringhe cosmiche (o \"M-brane\") che si \u00e8 poi manifestata nell'evento noto come Big Bang (grande esplosione iniziale), circa 13,5 miliardi di anni fa.\nIl mondo \u00e8 cos\u00ec come \u00e8, perch\u00e9 si \u00e8 evoluto in modo accidentale attraverso transizioni di metasistemi e processi autoorganizzativi.\nLa sequenza \u00e8 quindi: Fluttuazione quantistica del vuoto, \"Big Bang\", particelle elementari, atomi, molecole, cellule viventi, organismi multicellulari, animali, popoli e societ\u00e0.\nAttualmente l'uomo occupa il punto pi\u00f9 alto nella gerarchia dei metasistemi, tramite l'epifenomeno dell'autocoscienza.\nRecentemente, l'umanit\u00e0 ha iniziato una nuova transizione di metasistema verso un \"super organismo\" sociale dotato di una intelligenza globale.\nIn questa ottica, lo sviluppo di tecnologie informatiche come internet pu\u00f2 essere visto come un embrione di sistema nervoso di questo nuovo organismo sociale (chiamato anche \"Metaman\", \"Cybion\", \"Super-Essere\", \"Global - Brain\").\nIl web del PCP \u00e8 organizzato utilizzando il concetto del \"learning web\" e cio\u00e8 come una gigantesca rete mondiale in cui sono rafforzate solo le connessione che vengono effettivamente visitate dagli utenti.\nIl PCP pu\u00f2 quindi essere inquadrato nel novero dei movimenti che cercano di migliorare la qualit\u00e0 della vita umana tramite la scienza, la tecnologia ed il pensiero razionale.\nInoltre, il PCP \u00e8 una sorta di filosofia che cerca di dare risposte alle grandi domande filosofiche come \"Perch\u00e9 il mondo \u00e8 cos\u00ec?\", \"Da dove viene tutto?\", \"Qual \u00e8 lo scopo di tutto?\", \"Cos'\u00e8 la felicit\u00e0?\".\nLe risposte a tali domande cos\u00ec impegnative, sono date in una ottica razionalista e positivista.\nLa filosofia PCP, con il suo concetto di evoluzione continua, pu\u00f2 essere anche inquadrato in una visione di tipo panteistico in cui vi \u00e8 una progressiva \"coscientizzazione\" dell'intero universo.\nIn questa ottica, forte il richiamo alle teorie filosofiche del gesuita Teilhard de Chardin, sfrondate dal loro aspetto pi\u00f9 strettamente religioso."}
{"id": "364686", "revid": "1784425", "url": "https://it.wikipedia.org/wiki?curid=364686", "title": "\u00d6mer Nishani", "text": "Fu il 1\u00baPresidente del Praesidium dell'Assemblea popolare della Repubblica Popolare d'Albania dal 1944 al 1953."}
{"id": "364687", "revid": "287204", "url": "https://it.wikipedia.org/wiki?curid=364687", "title": "Omer Nishani", "text": ""}
{"id": "364692", "revid": "729019", "url": "https://it.wikipedia.org/wiki?curid=364692", "title": "Josh Mathews", "text": "Tra il 2002 e il 2014 ha lavorato nella WWE, federazione in cui ha ricoperto il ruolo di intervistatore per il roster di \"SmackDown\" e commentatore della \"ECW\".\nCarriera.\nTough Enough (2001).\nJosh Mathews ha partecipato nel 2001 alla prima edizione del reality show ambientato nel mondo del wrestling \"Tough Enough\" e vinto da Maven e Nidia. Josh impression\u00f2 Al Snow (l'allenatore dei partecipanti di \"Tough Enough\"), che gli permise di entrare in WWE seppur ricoprendo il ruolo di intervistatore/commentatore.\nWorld Wrestling Entertainment (2002\u20132014).\nMathews ha partecipato pure alla faida tra Booker T e John Bradshaw Layfield di fine 2004 e durante la quale JBL schiaffeggi\u00f2 Matthews accusandolo di non portare rispetto al suo alleato Orlando Jordan quando questi veniva intervistato da Josh. Mathews accett\u00f2 quindi di essere per una sera il tag team partner di Booker T ed i due insieme sconfissero JBL ed Orlando Jordan ma quest'ultimo lo assal\u00ec a fine match ed i due si affrontarono in un successivo single match con all'angolo Booker T per Mathews, mentre OJ aveva all'angolo JBL. Mathews riusc\u00ec a sconfiggere Orlando Jordan proprio grazie all'aiuto di Booker T. \nMathews \u00e8 stato poi umiliato altre volte da wrestler del roster di SmackDown ed \u00e8 stato assalito sul ring da Jon Heidenreich, ha ricevuto uno sputo in faccia da Carlito Caribbean Cool ed \u00e8 stato attaccato da Kurt Angle. \nIl 7 dicembre 2010 diventa commentatore di SmackDown ed a Summerslam 2012, dopo un attacco subito gi\u00e0 all'inizio dell'anno, viene ri-attaccato da Kane che lo porta sul ring per poi colpirlo con una Chokeslam.\nIl 25 giugno del 2014 Josh \u00e8 stato licenziato dalla WWE.\nImpact Wrestling (2014\u2013presente).\nDopo il rilascio dalla WWE Lomberger firma un contratto con la Total Nonstop Action Wrestling (oggi Impact Wrestling) per lavorare nei suoi uffici di Nashville in Tennessee e tra novembre e dicembre appare negli episodi online \"#ImWithSpud Wednesday\" del canale di YouTube della TNA e nello stesso mese di dicembre arriva la conferma che Lomberger prender\u00e0 il posto di Mike Tenay al debutto delle trasmissioni sul canale Destination America.\nNel gennaio del 2015 diventa il primo annunciatore di \"Impact Wrestling\" al posto di Taz.\nLasci\u00f2 il commento nel gennaio 2021, per iniziare la carriera come senior producer.\nVita privata.\nMatthews spos\u00f2 la collega Rue DeBona nel 2006 e divorziarono nel 2008. Dal 2015 \u00e8 sposato con Madison Rayne."}
