{"id": "381763", "revid": "125772969", "url": "https://it.wikipedia.org/wiki?curid=381763", "title": "Nazionale di calcio dell'Iran", "text": "La nazionale di calcio dell'Iran (in persiano \u062a\u06cc\u0645 \u0645\u0644\u0651\u06cc \u0641\u0648\u062a\u0628\u0627\u0644 \u0627\u06cc\u0631\u0627\u0646), soprannominata \"Team Melli\" (in anglo-iraniano \"Squadra nazionale\"), \u00e8 la squadra nazionale di calcio che rappresenta l'Iran ed \u00e8 posta sotto l'egida della Federazione calcistica della Repubblica Islamica dell'Iran.\n\u00c8 una delle nazionali di calcio asiatiche storicamente pi\u00f9 valide. Nella sua bacheca figurano 3 Coppe d'Asia vinte consecutivamente (1968, 1972 e 1976), oltre a 4 terzi posti e a un quarto posto nella competizione. Si \u00e8 qualificata per 5 volte alla fase finale del campionato del mondo (1978, 1998, 2006, 2014 e 2018), chiudendo in tutti i casi con un'eliminazione al primo turno.\nNel ranking FIFA, istituito nell'agosto 1993, il miglior piazzamento dell'Iran \u00e8 il 15\u00ba posto del luglio 2005, per altro record per una nazionale asiatica, mentre il peggiore piazzamento \u00e8 il 122\u00ba posto del maggio 1996. Occupa attualmente la 21\u00aa posizione della graduatoria.\nStoria.\nEsordi.\nLa fondazione della federcalcio iraniana risale al 1920. Nel 1926 un undici di Teheran composto da calciatori di Tehran Club, Toofan F.C. e Armenian Sports Club si rec\u00f2 a Baku per giocare la prima partita dell'Iran oltreconfine. Tra gli iraniani figurava Hossein Sadaghiani, calciatore formatosi nei club europei che avrebbe proseguito la carriera in Belgio e Turchia.\nIl 25 agosto 1941 l'Iran disput\u00f2 la sua prima partita ufficiale, contro l' a Kabul e pareggi\u00f2 per 0-0. La sfida \u00e8 indicata spesso come la prima nella storia della nazionale, anche se la locale federcalcio non si era ancora affiliata alla FIFA. Nel novembre 1942 allo stadio Amjadiye di Teheran l'Iran sconfisse una rappresentativa dell'Esercito Britannico per 1-0 con gol di Ahmad Izadpanah, di fronte a 6.500 spettatori.\nNel 1948 la federazione calcistica iraniana si affili\u00f2 alla FIFA. Il calcio in Iran ricevette un grande impulso e si svilupp\u00f2 rapidamente, con la nascita di molti club. Dal 1947 al 1950 l'Iran affront\u00f2 la quattro volte. Il 29 maggio 1950, nel primo match ufficiale dopo l'ingresso nella FIFA, l'Iran fu battuto per 6-1 a Istanbul dalla Turchia, mettendo a referto la sconfitta pi\u00f9 larga della propria storia. Il 26 ottobre di quell'anno ottenne la sua prima vittoria ufficiale, battendo per 4-0 l'Afghanistan.\nNel 1951 partecip\u00f2 alla prima edizione dei Giochi asiatici a Nuova Delhi. Si qualific\u00f2 per la finale battendo (2-0) e (0-0, 3-2 nella ripetizione), ma fu sconfitto dall', paese organizzatore (0-1). Nel 1958 la federcalcio iraniana si affili\u00f2 all'AFC. Ai Giochi asiatici del 1958 a Tokyo la squadra iraniana fu eliminata dopo due sconfitte contro (0-4) e (0-5).\nAnni 1960 e 1970.\nNegli anni 1960 e 1970 l'Iran si afferm\u00f2 come una delle nazionali di calcio pi\u00f9 forti della Asian Football Confederation.\nL'Iran esord\u00ec nelle qualificazioni alla Coppa d'Asia nell'edizione del 1960, dove fu eliminato per un solo punto a causa del secondo posto nel girone con Israele (vincitore del raggruppamento), e India, pur essendo in vantaggio sugli israeliani negli scontri diretti. Seguirono quattro anni di inattivit\u00e0, interrotti solo da due partite contro l', con cui vi erano tensioni politiche, nel giugno 1962. Le due sfide si conclusero con un pareggio e con una vittoria degli iracheni.\nNel 1964 si qualific\u00f2 per le Olimpiadi di Tokyo, dove concluse il cammino al primo turno, con un solo punto all'attivo nel girone (1-1 contro il ). Si qualific\u00f2 anche per le Olimpiadi del 1972, per le Olimpiadi del 1976 e per le Olimpiadi del 1980, ma in quest'ultima occasione lasci\u00f2 il posto alla per la decisione del governo di ritirare la compagine.\nVinse la Coppa d'Asia nel 1968, nel 1972 e nel 1976, prima (e sinora unica) compagine a riuscire a conquistare il trofeo per tre edizioni consecutive.\nLa nazionale iraniana non si iscrisse alle qualificazioni per la coppa del mondo del 1962, 1966 e 1970, mentre partecip\u00f2 alle qualificazioni per il mondiale 1974, nelle quali fu eliminato nel play-off contro l' (3-0 in Australia, 2-0 a Teheran).\nL'Iran fece la sua prima partecipazione al mondiale ad Argentina 1978. Le stelle della squadra erano il portiere Nasser Hejazi e il centrocampista brevilineo Ali Parvin. L'Iran perse la prima partita contro i (3-0) e la terza contro il (4-1, gol iraniano di Hassan Rowshan). Nella seconda partita ottenne un risultato clamoroso, fermando in rimonta sull'1-1 la forte , grazie ad un gol al 60\u00ba minuto di Iraj Danaeifard.\nAnni 1980.\nDopo la Rivoluzione del 1979 il calcio fu in qualche modo trascurato e messo da parte durante la met\u00e0 degli anni ottanta, a causa di disordini interni e della guerra Iran-Iraq. La nazionale perse l'opportunit\u00e0 di qualificarsi per molte edizioni del mondiale, ritirandosi durante le qualificazioni.\nNella Coppa d'Asia 1980 la nazionale iraniana si classific\u00f2 terza, battuta in semifinale (2-1) dai padroni di casa del . A seguito dei disordini politici e sociali, la squadra visse un periodo di crisi. Non si iscrisse alle eliminatorie del e fu squalificata dalla AFC dalle eliminatorie del dopo il rifiuto della federcalcio iraniana di far disputare le partite alla nazionale su campo neutro per motivi di sicurezza (guerra Iran-Iraq).\nMalgrado le difficolt\u00e0, l'Iran riusc\u00ec a raggiungere i quarti di finale ai Giochi asiatici del 1982 e del 1986, si classific\u00f2 quarto nella Coppa d'Asia 1984 (sconfitto ai rigori sia dall' in semifinale che dal Kuwait nella finale di consolazione) e terzo nella Coppa d'Asia 1988 (battuto per 1-0 in semifinale ancora dall'Arabia Saudita).\nAnni 1990.\nAll'inizio degli anni novanta il calcio iraniano riconquist\u00f2 l'interesse generale, esprimendo talenti quali Ali Daei, Mehdi Mahdavikia, Khodadad Azizi e Karim Bagheri.\nNel 1990 l'Iran si aggiudic\u00f2 i Giochi asiatici battendo in finale a Pechino la ai tiri di rigore.\nL'Iran manc\u00f2 la qualificazione a e a e nella Coppa d'Asia 1992 usc\u00ec nella fase a gironi (fatale una sconfitta contro il padrone di casa), ma nella Coppa d'Asia 1996, tenutasi negli Emirati Arabi Uniti nel mese di dicembre, ottenne un buon terzo posto. Vinto un difficile girone con e e dove tre squadre chiusero a 6 punti, ai quarti di finale surclass\u00f2 (6-2) la Corea del Sud e in semifinale si arrese (4-3) all'Arabia Saudita (gi\u00e0 battuta per 3-0 nel girone) dopo i tiri di rigore (0-0 dopo i supplementari). Nella finale per il terzo posto si impose (3-2) sul dopo i tiri di rigore (1-1 dopo 120 minuti di gioco).\nNel luglio 1996 l'Iran aveva fatto il salto pi\u00f9 alto della propria storia nella classifica mondiale della FIFA, salendo di ben 65 posizioni nonostante solo due mesi prima, nel maggio 1996, occupasse il 122\u00ba posto (peggior posizionamento di sempre dell'Iran nella graduatoria).\nNel novembre del 1997 l'Iran si qualific\u00f2 per il campionato del mondo 1998 dopo aver sconfitto l' nei play-off. Entrambe le partite finirono in parit\u00e0 (1-1 in casa, 2-2 a Melbourne), ma l'Iran si qualific\u00f2 in virt\u00f9 della regola di gol segnati in trasferta.\nLa prima vittoria dell'Iran al mondiale risale proprio alla rassegna del 1998 in Francia. La squadra asiatica sconfisse per 2-1 gli . La vigilia di questa partita fu vissuta con particolare eccitazione da entrambe le parti, per le molte implicazioni politiche legate alle posizioni dei due paesi dopo la Rivoluzione in Iran. Ciononostante, in un atto di esclusione dallo sport di ogni forma di odio o politica, a pochi minuti dall'inizio della partita entrambe le squadre si fecero ritrarre mentre si abbracciavano e si scambiavano doni e fiori in segno di amicizia.\nNella rassegna francese l'Iran, privo degli infortunati Farhad Majidi e Mehdi Fonounizadeh, era stato sconfitto all'esordio dalla (1-0) e dopo la vittoria contro gli Stati Uniti fu battuto per 2-0 dalla , venendo eliminato a causa del terzo posto nel proprio girone.\nAnni 2000.\nNel 2000 la federcalcio iraniana fu tra gli enti fondatori della West Asian Football Federation (WAFF), che organizza il campionato di calcio della federazione calcistica dell'Asia occidentale. L'Iran vinse la prima edizione del torneo, per poi ripetersi nel 2004, nel 2007 e nel 2008.\nNella Coppa d'Asia 2000, in Libano, l'Iran vinse il proprio girone di prima fase, ma fu eliminato ai quarti di finale dalla (2-1 dopo i tempi supplementari).\nNel 2001 la squadra fall\u00ec la qualificazione al . Si classific\u00f2 secondo nel suo girone di qualificazione asiatico, poi vinse il play-off contro gli (vittorie per 1-0 a Teheran e 3-0 ad Abu Dhabi) e fu battuto nel play-off UEFA-AFC dall' (vittoria irlandese per 2-0 a Dublino e successo iraniano per 1-0 a Teheran). Il CT Bla\u017eevi\u0107 lasci\u00f2 il posto al suo vice Branko Ivankovi\u0107.\nNella Coppa d'Asia 2004, in Giappone, l'Iran super\u00f2 il girone come seconda, poi elimin\u00f2 ai quarti di finale la Corea del Sud (4-3) e fu eliminato in semifinale dalla . Battendo per 4-2 il si piazz\u00f2 terzo.\nL'8 giugno 2005 l'Iran, insieme al , divenne la prima nazionale a qualificarsi per Germania 2006. La qualificazione della squadra al mondiale provoc\u00f2 in pi\u00f9 di un'occasione (tra il 2001 e il 2005) manifestazioni di giubilo per le strade del paese, alcune delle quali sfociarono in rivolte e disordini tra giovani e forze di polizia governative. Nel luglio 2005 l'Iran si iss\u00f2 al 15\u00ba posto della classifica mondiale della FIFA, il miglior piazzamento sinora raggiunto nella graduatoria.\nAl mondiale di l'Iran fece la sua terza apparizione ad un torneo iridato. Usc\u00ec ancora al primo turno, quarta classificata nel girone D alle spalle di , e . A causare l'eliminazione furono le sconfitte per 3-1 contro i messicani e per 2-0 contro i portoghesi, che resero vano il pareggio per 1-1 contro gli angolani ottenuto all'ultima giornata. Nel novembre 2006 la nazionale iraniana fu sospesa dalla FIFA per via di interferenze governative nella gestione della federazione calcistica locale. La sospensione dur\u00f2 meno di un mese e gi\u00e0 la nazionale iraniana Under-23 fu ammessa ai Giochi Asiatici del 2006.\nNel 2007 quella iraniana si conferm\u00f2 una delle migliori squadre asiatiche, raggiungendo i quarti di finale della Coppa d'Asia, battuta ai rigori dai sudcoreani.\nNel marzo 2008 fu chiamato alla guida della nazionale Ali Daei, gi\u00e0 capitano e bandiera del calcio iraniano. Nel terzo turno delle qualificazioni AFC al la compagine iraniana affront\u00f2 , e e vinse il girone grazie a 3 vittorie e 3 pareggi in 6 partite. Daei fu esonerato il 29 marzo 2009, all'indomani della sconfitta interna (1-2) contro l' nel girone di quarto turno, che metteva a serio rischio la qualificazione alla fase finale del mondiale. Il nuovo CT Afshin Ghotbi ottenne una vittoria e due pareggi nelle restanti tre partite del girone, insufficienti per ottenere un posto a , dato che l'Iran chiuse il raggruppamento al penultimo posto, con un punto in meno dell'Arabia Saudita, ammessa allo spareggio.\nAnni 2010.\nNel gennaio 2011 l'Iran prese parte alla Coppa d'Asia. Superata la fase a gironi con tre vittorie in altrettante partite (2-1 contro l', 1-0 contro la e 3-0 contro gli ), fu eliminato ai quarti di finale dalla , dopo una sconfitta per 1-0 maturata nei tempi supplementari.\nNell'aprile 2011 la panchina fu affidata al portoghese Carlos Queiroz con contratto di quattro anni e mezzo. Il 18 giugno 2013, sconfiggendo in trasferta la Corea del Sud grazie ad un gol di Ghoochannejhad, l'Iran si qualific\u00f2 per il mondiale 2014, ottenendo il primo posto nel suo girone di qualificazione proprio davanti ai sudcoreani e all', costretto a dover disputare i play-off contro la .\nA causa delle sanzioni internazionali sul nucleare, la nazionale iraniana non riusc\u00ec praticamente a trovare alcun avversario per prepararsi alla competizione: l'unica nazionale che accett\u00f2 un'amichevole fu il . Inoltre la federazione iraniana proib\u00ec di scambiare le maglie. Al mondiale brasiliano la squadra iraniana usc\u00ec al primo turno, dopo un pari (0-0) contro la , una sconfitta di misura contro l' (1-0) maturata al 90\u00ba minuto di gioco e una sconfitta per 3-1 contro la . L'unico gol iraniano nel torneo fu realizzato da Reza Ghoochannejhad.\nDopo il torneo Queiroz annunci\u00f2 le proprie dimissioni, ma dopo poco tempo fece dietrofront. L'Iran si qualific\u00f2 poi per la Coppa d'Asia 2015 come prima del girone e nell'urna fu la nazionale con il coefficiente pi\u00f9 alto. Inserito in un gruppo con , e , sconfisse per 2-0 il Bahrein, per 1-0 il Qatar e per 1-0 gli Emirati Arabi Uniti. Superata la prima fase a punteggio pieno, ai quarti di finale l'Iran si port\u00f2 in vantaggio contro l', ma rimase in inferiorit\u00e0 numerica per via di un'espulsione avvenuta nel primo tempo e nel secondo sub\u00ec il pari degli avversari. I novanta minuti si chiusero sul punteggio di 1-1 e il match prosegu\u00ec ai supplementari, dove l'Iran fu capace di agguantare due volte l'Iraq (3-3 il finale), prima di essere sconfitto per 7-6 ai tiri di rigore.\nQueiroz, in disaccordo con la federazione, si dimise nel marzo 2015, ma un mese dopo torn\u00f2 sui propri passi. Il portoghese guid\u00f2 l'Iran alla qualificazione alla Coppa d'Asia 2019, ottenuta nel marzo 2016 grazie al primo posto nel girone (6 vittorie e 2 pareggi) e alla qualificazione al , ottenuta con anticipo il 12 giugno 2017 grazie alla vittoria contro l', che valse il primo posto nel girone di terzo turno, chiuso con 6 vittorie e 4 pareggi. Al mondiale di Russia 2018 l'Iran ottiene risultati onorevoli: vittoria di misura (1-0) sul , sconfitta di misura contro la (1-0) e pareggio per 1-1 con il . Fin\u00ec per\u00f2 terzo nel girone con quattro punti, insufficienti per qualificarsi per gli ottavi di finale.\nLa squadra iraniana si present\u00f2 dunque alla fase finale della Coppa d'Asia 2019 come una delle grandi favorite. Dopo aver disputato una fase a gironi pressoch\u00e9 perfetta, con 2 vittorie (5-0 contro il e 2-0 contro il ) e un pareggio (0-0 contro l'), zero gol subiti e il primo posto nel girone, la squadra elimin\u00f2 agli ottavi di finale l' (2-0) e ai quarti di finale la (3-0), ma fu eliminata in semifinale dal (3-0). Al termine del torneo Queiroz ha lasciato la panchina iraniana.\nNel maggio 2019 la panchina dell'Iran fu affidata al belga Marc Wilmots, la cui gestione dur\u00f2 solo sette mesi. Il tecnico, che nell'ottobre 2019 ottenne allo stadio Azadi una larghissima vittoria (14-0) contro la in una giornata storica per il calcio iraniano, dato che per la prima volta dopo 40 anni in Iran fu concesso l'ingresso allo stadio alle donne, si dimise a dicembre, con la squadra al terzo posto nel girone di qualificazione al .\nAnni 2020.\nNel febbraio 2020 la panchina della nazionale iraniana viene affidata a Dragan Sko\u010di\u0107, che riesce a portare la squadra alla seconda fase delle qualificazioni al mondiale del 2022.\nSoprannomi e simboli.\nLa nazionale iraniana di calcio \u00e8 soprannominata \"Team Melli\", anglo-persiano per \"squadra nazionale\" . Altri soprannomi meno diffusi sono \"Stelle persiane\" (in uso dal mondiale di ) e \"Shiran e Iran\", che significa \"i leoni di Persia\". Sono utilizzati anche \"Shirdelan\", \"cuori di leone\", e \"Principi di Persia\" (usato dalla Coppa d'Asia 2011).\nLo slogan dell'Iran al era \"Orgoglio di Persia\", come stabilito da un sondaggio indetto dal sito web della FIFA. Vista la presenza del ghepardo asiatico sulla divisa della squadra per il mondiale del 2014, la squadra \u00e8 soprannominata \"Youzpalangan\", persiano per \"ghepardi\" (\u06cc\u0648\u0632\u067e\u0644\u0646\u06af\u0627\u0646).\nStadio.\nDal 1972 l'Iran gioca le partite casalinghe nell'imponente stadio Azadi (\"stadio della Libert\u00e0\"), costruito a met\u00e0 degli anni settanta, impianto da 79.116 spettatori. Lo Stadio Azadi \u00e8 tra i primi dieci stadi pi\u00f9 capienti d'Asia e il primo stadio dell'Asia occidentale in termini di capienza.\nNel novembre 1997, in occasione della partita di ritorno dello spareggio per il mondiale di tra Iran e , si registr\u00f2 il record di affluenza allo stadio Azadi, che ospit\u00f2 ben spettatori.\nDal 1942 al 1972 la nazionale iraniana ha giocato allo stadio Amjadieh, oggi usato solo per l'atletica.\nRivalit\u00e0.\nLe principali rivali dell'Iran in ambito calcistico sono la , l' e l'.\nCorea del Sud.\nLa nazionale iraniana e la nazionale sudcoreana sono storicamente due delle selezioni asiatiche pi\u00f9 valide (gi\u00e0 negli anni '60 e '70 del XX secolo) e si sono incontrate molte volte durante le eliminatorie del campionato del mondo e in Coppa d'Asia dal 1958 ad oggi. In Coppa d'Asia vi \u00e8 un solo precedente nella gara di finale, risalente al 1972, quando a vincere furono gli iraniani, mentre ai quarti di finale furono ben cinque i confronti consecutivi tra le due squadre dal 1996 al 2011, con un bilancio di tre vittorie sudcoreane (di cui una ai tiri di rigore) e due vittorie iraniane. Nel bilancio complessivo degli incontri \u00e8 in vantaggio l'Iran.\nArabia Saudita.\nLa rivalit\u00e0 tra Iran e Arabia Saudita si tinge di connotazioni politiche (Islam sciita e Islam sunnita). Le due formazioni, tra le pi\u00f9 forti del panorama asiatico, si sono incontrate pi\u00f9 volte nelle qualificazioni mondiali e in Coppa d'Asia, dove l'Arabia Saudita elimin\u00f2 l'Iran per 4-3 ai tiri di rigore in semifinale nel 1996. Il bilancio delle partite \u00e8 lievemente a favore dei sauditi.\nIraq.\nIraq e Iran, stati confinanti, condividono una lunga storia. Durante il regime di Saddam Hussein i due stati hanno combattuto una guerra durata otto anni, dal 1980 al 1988.\nNel 2001 si tenne il primo match tra le due nazionali non in campo neutro per la prima volta dopo decenni. Ai quarti di finale della Coppa d'Asia 2015 l'Iraq elimin\u00f2 l'Iran ai tiri di rigore in circostanze controverse. Il bilancio degli incontri \u00e8 a favore degli iraniani.\nRosa attuale.\nLista dei giocatori convocati per le partite di qualificazioni ai mondiali 2022 contro e del 7 e 12 ottobre.\nStatistiche aggiornate al 15 giugno 2021, al termine della sfida contro l'.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nI giocatori in grassetto sono ancora in attivit\u00e0 con la nazionale.\nStatistiche aggiornate all 15 giugno 2021."}
{"id": "381764", "revid": "1564499", "url": "https://it.wikipedia.org/wiki?curid=381764", "title": "Latium", "text": "Il Latium (\"L\u0103t\u012d\u016dm\", in italiano Lazio) fu una regione storico-geografica costituita in origine \"(Latium vetus)\" da una parte limitata dell'attuale regione Lazio, compresa tra il corso inferiore del Tevere (che lo divideva dai territori etruschi dell'Etruria), il mar Tirreno, le paludi pontine e i monti Sabini. Tale territorio costituiva la patria degli antichi Latini. In seguito il suo territorio si estese temporaneamente verso sud \"(Latium adiectum)\" fin oltre il fiume Garigliano (presso la citt\u00e0 di \"Sinuessa\") che lo divideva dalla Campania, e fino alla citt\u00e0 di \"Casinum\", odierna Cassino, a sud nell'interno, limitato dalla costa tirrenica e esteso sulle propaggini degli Appennini verso l'interno, fino al Sannio; tali territori erano per\u00f2 abitati da popolazioni diverse (Volsci, Equi, Ernici, Aurunci). A partire dall'epoca imperiale il Latium fu annesso dapprima alla \"Regio I Latium et Campania\", poi (IV secolo) alla provincia di \"Campania\", avente per capoluogo Capua.\nTerritorio.\n\"Latium vetus\" e \"adiectum\".\nI Latini, in particolare, si insediarono nella zona che prima essi e poi i Romani chiamarono Latium vetus (o \"Latium antiquum\", ossia \"Lazio antico\"), il \"vero\" Lazio, che da loro prendeva nome. Tale regione comprendeva i territori compresi lungo la costa tirrenica (per 50 miglia) dal fiume Tevere al Circeo. Confinava, pertanto, a nord con l'Etruria, ad est dagli Appennini, dal mare ad occidente ed a sud dai Volsci.\nNella pi\u00f9 ampia regione verso sud-est (anch'essa denominata \"Latium\"), che andava dai confini del \"Latium vetus\" (dal Tevere al Circeo) fino alla Campania ed al fiume Liri (presso \"Sinuessa\"), ugualmente limitata sul lato interno dagli Appennini, si stabilirono invece Volsci, Osci ed Ausoni. Questa zona eterogenea fu in seguito chiamata dai Romani \"Latium adiectum\", ossia Lazio \"aggiunto\", perch\u00e9 era un territorio che essi avevano aggregato in seguito alle loro progressive conquiste verso sud. Anche nell'entroterra, inizialmente, non occupava molto territorio, ma con il tempo si estese fino alla Campania, ai Sanniti, ai Peligni ed a altre popolazioni che abitavano l'Appennino.\nAnche in queste zone si svilupparono gi\u00e0 in et\u00e0 molto arcaica numerosi centri abitati, che, soprattutto nelle zone di confine tra Volsci e Latini, furono spesso teatro di conflitti tra i due popoli (specie durante la grande crisi del V secolo a.C., nei primi decenni della repubblica romana) e passarono pi\u00f9 volte di mano da una popolazione all'altra.\n\"Regio I\".\nLe due regioni storico-geografiche entrarono in seguito a far parte, insieme alla Campania, della \"Regio prima\" (pi\u00f9 tardi nota con il nome di \"Latium et Campania\") nella suddivisione territoriale e amministrativa della penisola italiana stabilita dalle riforme di Augusto. In et\u00e0 imperiale il Lazio era ormai percepito come un'entit\u00e0 unica, mentre restava netta la distinzione rispetto alla Campania, con il confine fissato al fiume Garigliano.\nStoria.\nLa conquista da parte di Roma.\nSolamente a partire dalla fine del V secolo a.C., i successivi ampliamenti della conquista romana verso il resto del Lazio e poi verso l'Italia, non previdero pi\u00f9 la distruzione del centro assoggettato, ma solo la sua annessione politica in diverse forme. Queste citt\u00e0 conquistate in epoca pi\u00f9 recente diventarono \"municipia\", sia \"optimo iure\" che \"latini nominis\", restando talvolta citt\u00e0 importanti fino alla piena et\u00e0 storica, e alcune anche oltre, fino a oggi. \u00c8 il caso ad esempio di \"Anxur\" (Terracina), \"Tibur\" (Tivoli), \"Capenas\" (Capena), \"Nomentum\" (Mentana), \"Praeneste\" (Palestrina), \"Lanuvium\" (Lanuvio), \"Velitrae\" (Velletri), \"Gabii\", \"Ardea\", \"Aricia\" (Ariccia), \"Tusculum\" (presso Frascati), \"Setia\" (Sezze) e anche di \"Lavinium\", di cui per\u00f2 rimase attiva e frequentata ancora in et\u00e0 imperiale solo l'area sacra."}
{"id": "381765", "revid": "1305772", "url": "https://it.wikipedia.org/wiki?curid=381765", "title": "Giuseppe Morabito (criminale)", "text": "\u00c8 stato per numerosi anni latitante in quanto capo della cosca Morabito.\nGiuseppe Morabito \u00e8 noto anche come \"u tiradrittu\" (dal dialetto calabrese: spara dritto, buona mira, colui che tira dritto senza rispetto di alcuna regola o persona), soprannome che eredita dal padre.\nFu considerato il numero uno della 'ndrangheta, che secondo la commissione parlamentare antimafia \u00e8 anche pi\u00f9 importante dell'ex superlatitante Bernardo Provenzano capo di Cosa nostra.\nBiografia.\nNel 1952 viene denunciato per occupazione arbitraria di immobili e danneggiamento, porto abusivo di armi, violenza privata e lesioni personali.\nNel 1967 viene accusato di essere mandante della \"strage di Locri\", venendo assolto nel 1971.\nCon lui negli Anni '70 nasce una sorta di alleanze per la gestione del narcotraffico tra i Barbaro di Plat\u00ec, i Pelle di San Luca e i Pisano-Pesce-Bellocco di Rosarno del versante tirrenico.\nNegli Anni '80, dopo la \"faida di Motticella\" tra le cosche Morabito-Mollica e Speranza-Palamara-Scriva con oltre 50 morti, diventa capo della \"locale\" di Africo. Per la faida Morabito non viene giudiziariamente interessato.\n\u00c8 mediatore della \"faida di Roghudi\", ruolo questo smentito in sede giudiziaria.\nLa prima ordinanza di custodia cautelare risale al 1992 per associazione di tipo mafioso per traffico di stupefacenti.\nDa allora Morabito continua a interessarsi del traffico internazionale di droga con i suoi figli.\nIl fratello e il figlio Giovanni vengono arrestati anch'essi per questo.\nL'altro figlio Domenico Morabito invece muore a 39 anni nel 1996 ucciso dalla polizia.\nArresto.\nMorabito viene arrestato il 18 febbraio 2004 dopo 12 anni di latitanza a Santa Venere, vicino Cardeto, un piccolo paese dell'hinterland aspromontano reggino, in un'operazione congiunta dei carabinieri del Raggruppamento Operativo Speciale e dello Squadrone Eliportato Cacciatori Calabria.\nViene catturato nell'operazione anche il genero Giuseppe Pansera, medico gastroenterologo. Alla cattura il boss dichiara: \"Trattatemi bene\" e non oppose resistenza alcuna e aggiunse anche rivolgendosi ai carabinieri: \"Se non mi prendevate voi, non mi prendeva nessuno\".\nEredit\u00e0.\nIl 26 aprile 2010 a Melito di Porto Salvo viene arrestato suo figlio, Rocco Morabito di 50 anni, attuale capo della cosca.\nIl 5 marzo 2013 a Locri viene arrestato per associazione a delinquere e riciclaggio anche il genero Francesco Sculli (funzionario del Comune di Bruzzano Zeffirio e padre del calciatore Giuseppe) con il figlio Rocco Morabito e il boss Rocco Aquino (gi\u00e0 in carcere).\nCuriosit\u00e0.\n\u00c8 nonno del calciatore Giuseppe Sculli, con precedenti per calcioscommesse e uscito pulito dalle inchieste per associazione mafiosa, tentato omicidio e traffico di stupefacenti.\nLegami con Cosa nostra.\nSi ritiene che avesse rapporti con i capi di Cosa nostra siciliana. Alcuni pentiti rivelarono anche della presenza ad Africo di Tot\u00f2 Riina durante la sua latitanza."}
{"id": "381772", "revid": "33689", "url": "https://it.wikipedia.org/wiki?curid=381772", "title": "Giuseppe D'Agostino", "text": "La sua storia criminale inizi\u00f2 negli anni ottanta quando la faida di Laureana di Borrello vedeva contrapposte le cosche Albanese-Cutell\u00e8 e Chindamo-Lamari-D'Agostino. Quella di D'Agostino, appoggiata dal clan Bellocco di Rosarno, prevalse e inizi\u00f2 ad avere un ruolo importante nel traffico internazionale di stupefacenti oltre che il controllo del territorio.\nPer la faida, a D'Agostino sono stati imputati ben 10 omicidi, compresa un'uccisione perpetrata su commissione della cosca Bellocco.\nFu arrestato a Rosarno dai carabinieri del Raggruppamento operativo speciale e dei Cacciatori di Calabria il 23 marzo 2006, dopo quasi 10 anni di latitanza, mentre prendeva parte a una riunione con 4 affiliati.\nConsiderata una delle 30 persone pi\u00f9 pericolose in ambito nazionale, oltre ad una condanna gi\u00e0 definitiva per omicidio, aveva in corso procedimenti per traffico di sostanze stupefacenti e altri omicidi."}
{"id": "381785", "revid": "1652635", "url": "https://it.wikipedia.org/wiki?curid=381785", "title": "Cirque du Soleil", "text": " \nIl Cirque du Soleil \u00e8 un'impresa internazionale di entertainment live e media, fondata a Montreal nel 1984, principalmente basata su produzione di sofisticati spettacoli circensi, sia itineranti sia per luoghi fissi appositamente edificati, nonch\u00e9 in forme di eventistica speciale. Nell'arco di 36 anni ha ideato, prodotto, distribuito e rappresentato spettacoli a circa 180 milioni di spettatori dal vivo, in 450 citt\u00e0 di 90 Paesi dei cinque continenti. Il gruppo \u00e8 inoltre titolare del brand di spettacoli musicali Blue Man Group e del format mondiale di illusionismo The Illusionists.\nStoria.\nFondato nel 1984 dall'ex-mangiatore di fuoco allora ventitreenne Guy Lalibert\u00e9 a Montr\u00e9al insieme a Gilles Ste-Croix e Daniel Gauthier, ha circa 5000 dipendenti, che animano 14 spettacoli in tourn\u00e9e con tendoni in tutto il mondo, e altri 10 spettacoli stabili, ognuno con differenti tematiche a Montr\u00e9al, a Las Vegas (8 spettacoli), a New York, a Orlando e a Playa Del Carmen.\nA causa della pandemia del coronavirus scoppiata in tutto il mondo nel 2020, Cirque du Soleil, attraverso un video realizzato da Daniel Lamarre, ha annunciato il 19 marzo 2020 che 4.679 dipendenti, il 95% dell'intero staff, sarebbe stato licenziato con effetto immediato in seguito al mancato guadagno dovuto alla cancellazione dei 44 show attivi nel mondo. Nel mese di giugno dello stesso anno annuncia di voler ricorrere a una procedura controllata di bancarotta. Tale procedura \u00e8 giunta a perfezionamento nel novembre 2020 con l'acquisizione dell'impresa da parte di una compagnia creata dai creditori. La ristrutturazione aziendale, guidata dalla finanziaria Ernst &amp; Young, ha permesso l'insediamento di un nuovo consiglio di amministrazione e una ricapitalizzazione dell'impresa\nLe particolarit\u00e0.\nI fondatori del circo hanno valorizzato il repertorio classico circense con le tecniche produttive e i processi creativi propri al mondo del teatro e dello spettacolo di massa.\nMolti dei numeri e degli artisti provengono da diverse scuole circensi, ad esempio la scuola russa o cinese, nonch\u00e9 da famiglie circensi di tradizione, poi assimilati allo stile dello stesso Cirque du Soleil.\nLa compagnia \u00e8 stata premiata nella Canada's Walk of Fame.\nAllo spettacolo \"O\" ha contribuito Sylvie Frechette, famosissima e pluriolimpionica sincronetta canadese.\nLa musica.\nLa parte musicale degli spettacoli (prodotta in esclusiva per gli stessi) \u00e8 totalmente diversa da quella dei circhi di stampo tradizionale. Composte, tra gli altri, da Ren\u00e9 Dup\u00e9r\u00e9 e Beno\u00eet Jutras, le colonne sonore di ogni \"show\" sono rigorosamente eseguite sempre dal vivo e quindi completamente differenti una dall'altra anche nello stile e negli strumenti musicali utilizzati per dare l'atmosfera voluta: abbondanza di percussioni per \"Dralion\", stile italiano che ricorda Rota e i suoi lavori per Fellini, Morricone, Vivaldi e Mancini, fisarmoniche e violini in \"Alegria\", sassofoni e pianoforti per \"Zumanity\"; gli spunti vengono attinti da tutti i generi musicali, world music, tango, new Age.\nInoltre, le colonne sonore sono anche registrate su CD venduti al pubblico; quello di maggiore successo \u00e8 stato Alegr\u00eda, contenente tra gli altri l'omonimo famoso brano trilingue.\nGli spettacoli.\nSpettacoli in tourn\u00e9e.\nGli spettacoli sono (Paesi visitati, non aggiornato):\nSpettacoli passati.\nGli spettacoli non pi\u00f9 rappresentati sono:\nCinema.\nNel 2012 \u00e8 stato realizzato un film in 3D, diretto da Andrew Adamson e prodotto da James Cameron, nel quale sono riprese le performance eseguite negli spettacoli O, K\u00c0, Myst\u00e8re, Viva Elvis, Criss Angel Believe, Zumanity e Love."}
{"id": "381788", "revid": "287204", "url": "https://it.wikipedia.org/wiki?curid=381788", "title": "Massimo Nosetti", "text": "\u00c8 stato organista titolare della Cattedrale di San Giovanni Battista di Torino e del Santuario di Santa Rita di Torino.\nBiografia.\nHa studiato organo, composizione, polifonia vocale, musica corale e direzione di coro presso i Conservatori di Torino e Milano.\nPer l'organo, dopo il diploma conseguito sotto la guida di E. Girardi e G. Donati, si \u00e8 perfezionato in Svizzera e Francia con i Maestri Pierre Pidoux e Jean Langlais.\n\u00c8 stato docente di Organo e Composizione organistica al Conservatorio di Cuneo e del Master in Organo Romantico all'Accademia Diocesana di Musica Sacra in San Rocco di Alessandria.\nUn'intensa attivit\u00e0 concertistica in quasi tutti i Paesi europei cos\u00ec come pure in America del Nord e del Sud, Asia e Oceania lo ha portato spesso a esibirsi nei pi\u00f9 importanti Festivals organistici internazionali.\nSul versante della didattica ha condotto numerose masterclass sulla letteratura organistica romantica e post-romantica in svariate sedi universitarie, particolarmente in Giappone, Corea e USA. All'attivit\u00e0 di esecutore viene affiancata quella di direttore di coro (del coro della Cattedrale di Torino dal 1980 al 1994 e con il Gruppo Vocale \u201cCantus Firmus\u201d da lui fondato), d'orchestra e quella di compositore con la pubblicazione di numerosi lavori, principalmente organistici e corali. Sue sono le musiche per i filmati di presentazione delle ostensioni della S. Sindone a Torino nel 1998 e 2000 eseguite dall'Orchestra Sinfonica Nazionale della RAI. Tra gli ultimi lavori editi si segnala il volume L'Organista per la Liturgia (ed. Eurarte) e la raccolta di brani organistici A Portrait of M. Nosetti (ed. Animus, Inghilterra)\n\u00c8 stato membro della Commissione Diocesana di Musica Sacra, si \u00e8 occupato delle problematiche progettuali, costruttive e di restauro legate all'organo.\n\u00c8 stato Direttore del Segretariato Organisti dell'Associazione Italiana Santa Cecilia della quale \u00e8 stato anche Vice Presidente dal 1999 al 2004.\nNell'estate del 2005 ha accompagnato come organista la Scuola Corale della Cattedrale di Lugano in Gran Bretagna per una tourn\u00e9e musicale nelle pi\u00f9 prestigiose cattedrali inglesi, sotto la direzione di Robert Michaels.\n\u00c8 deceduto prematuramente e improvvisamente il 12 novembre 2013 all'et\u00e0 di 53 anni a causa di un tumore al pancreas. Le esequie sono state celebrate da monsignor Cesare Nosiglia il successivo 16 novembre presso il santuario di Santa Rita a Torino.\nDiscografia.\nNumerose sono le collaborazioni e le registrazioni per vari enti radiofonici italiani e stranieri. La produzione discografica comprende la realizzazione di 19 CD dedicati a differenti aspetti della letteratura d'organo, dal Rinascimento fino ai nostri giorni, per le etichette RUSTY RECORDS, CARRARA, BNL e SYRIUS."}
{"id": "381796", "revid": "6923", "url": "https://it.wikipedia.org/wiki?curid=381796", "title": "Pasquale Tegano", "text": ", detto \"Nocciolina\".\nBiografia.\nCapo dell'omonima cosca calabrese, era considerato uno dei 30 latitanti pi\u00f9 pericolosi, alleato della cosca dei De Stefano veniva considerato uno dei garanti della pax mafiosa stipulata dalle cosche Tegano, De Stefano, Libri e Latella da una parte e Imerti, Serraino, Condello e Rosmini dall'altra. \nIl nome di Tegano compare in tutte le inchieste condotte negli ultimi 20 anni dalla procura distrettuale di Reggio Calabria sulla criminalit\u00e0. \u00c8 stato arrestato il 6 agosto 2004 nel rione San Giovannello, quartiere alla periferia nord di Reggio Calabria, dai Carabinieri del R.O.S..\nIl 21 marzo 2019 il procuratore Giuseppe Lombardo riapre l'inchiesta sull'omicidio di Antonino Scopelliti e risulta tra gli indagati insieme a Santo Araniti, Pasquale Bertuca, Vincenzo Bertuca, Giorgio De Stefano, Gino Molinetti, Antonino Pesce, Giuseppe Piromalli, Giovanni Tegano e Vincenzo Zito."}
{"id": "381802", "revid": "1005847", "url": "https://it.wikipedia.org/wiki?curid=381802", "title": "Elezione del Presidente della Camera del 2006", "text": "L'elezione del presidente della Camera del 2006 per la XV legislatura della Repubblica Italiana si \u00e8 svolta tra il 28 e il 29 aprile 2006.\nIl presidente della Camera uscente \u00e8 Pier Ferdinando Casini. Presidente provvisorio \u00e8 Fabio Mussi.\nPresidente della Camera dei deputati, eletto al IV scrutinio, \u00e8 Fausto Bertinotti.\n28 aprile 2006.\nI scrutinio.\nPer la nomina \u00e8 richiesta una maggioranza pari a due terzi dei deputati.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al III scrutinio.\nIII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al IV scrutinio.\n29 aprile 2006.\nIV scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Fausto Bertinotti (PRC)"}
{"id": "381805", "revid": "21880", "url": "https://it.wikipedia.org/wiki?curid=381805", "title": "Attinomiceti", "text": ""}
{"id": "381813", "revid": "83531", "url": "https://it.wikipedia.org/wiki?curid=381813", "title": "Elezione del Presidente del Senato del 2006", "text": "L'elezione del presidente del Senato del 2006 per la XV legislatura della Repubblica Italiana si \u00e8 svolta tra il 28 e il 29 aprile 2006.\nIl presidente del Senato uscente \u00e8 Marcello Pera. La presidenza provvisoria, secondo il regolamento del Senato, spetta al senatore pi\u00f9 anziano di et\u00e0 e dunque a Rita Levi-Montalcini, la quale per\u00f2 rinuncia a tale incarico per motivi di salute; ricopre pertanto il ruolo di presidente provvisorio il senatore pi\u00f9 anziano seguente, il presidente emerito della Repubblica Oscar Luigi Scalfaro.\nPresidente del Senato della Repubblica, eletto al III scrutinio, \u00e8 Franco Marini.\nInformazioni generali.\nI due principali candidati alla carica di presidente del Senato per la XV Legislatura sono Franco Marini, ex segretario nazionale della CISL e del Partito Popolare Italiano, attuale segretario organizzativo della Margherita, sostenuto dall'Unione, e Giulio Andreotti, ex presidente del Consiglio e senatore a vita, sostenuto da una parte della Casa delle Libert\u00e0: la Lega Nord, al I scrutinio, punta sull'ex ministro delle Riforme Roberto Calderoli, ma annuncia altres\u00ec che intende votare, dal II scrutinio in poi, per il senatore a vita Giulio Andreotti nel caso ci sia la possibilit\u00e0, verificata dopo il I scrutinio, di eleggerlo.\nPeraltro, dopo la sconfitta di Andreotti la Padania usc\u00ec con una foto del senatore a vita in prima pagina sormontata dal titolo mordace \"Mio nonno in carriola. Meno male che doveva spaccare il centrosinistra...\".\nSolitamente il presidente provvisorio dell'Assemblea non votava ma in questa occasione visto i numeri molto risicati della maggioranza, Oscar Luigi Scalfaro decide di votare ugualmente.\nL'esistenza di due senatori con cognome identico (Marini) costrinse i senatori a scrivere anche il nome del candidato sostenuto. Questo caus\u00f2 grandi problemi. Comparvero anche schede che riportavano il nome Francesco Marini che non esisteva al Senato; altre schede riportarono il nome di Marini con la data di nascita; un voto and\u00f2 al senatore Giulio Marini, beffarda \"crasi\" tra i due candidati pi\u00f9 votati. Nei primi scrutini a Franco Marini mancavano tre voti per essere eletto, solo con l'intervento di Giuseppe Fioroni che escogit\u00f2 un piano di elezione si riusc\u00ec a portare a compimento l'elezione di Franco Marini.\nPare infatti che le modalit\u00e0 di voto siano state suddivise per appartenenza politica tra DS, Margherita, UDEUR: ad un gruppo era stato chiesto di votare \"Franco Marini\", ad un altro di scrivere \"Marini Franco\", ad altro \"Sen. Franco Marini\" (e tutte le espressioni vennero lette precisamente dal presidente Scalfaro), in modo da rendere verificabile il rispetto degli accordi.\nL'elezione.\nPreferenze per Franco Marini.\nCompreso anche il II scrutinio annullato.\n28 aprile 2006.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio (annullato).\nPer la nomina \u00e8 richiesta la maggioranza assoluta dei componenti dell'Assemblea.\nI dati riportati sono ufficiosi: per la mancata intesa tra i segretari scrutatori sull'attribuzione dei voti contenuti in tre schede, i risultati non vengono ufficializzati e la votazione \u00e8 dichiarata nulla con conseguente ripetizione della stessa.\nII scrutinio (convalidato).\nPer la nomina \u00e8 richiesta la maggioranza assoluta dei componenti dell'Assemblea.\nPoich\u00e9 nessun candidato raggiunge il quorum richiesto, si procede al III scrutinio.\n29 aprile 2006.\nIII scrutinio.\nPer la nomina \u00e8 richiesta la maggioranza assoluta dei presenti.\nRisulta eletto: Franco Marini (DL)"}
{"id": "381821", "revid": "365417", "url": "https://it.wikipedia.org/wiki?curid=381821", "title": "Roberto de Mattei", "text": "I suoi studi riguardano principalmente la storia europea tra il XVI e il XX secolo, con particolare riguardo alla storia delle idee religiose e politiche. Cattolico tradizionalista, \u00e8 noto per le sue posizioni antievoluzioniste, pubblicizzate anche in ambiti istituzionali, per la sua critica al relativismo e alle linee di pensiero affermatesi nella Chiesa cattolica dopo il Concilio Vaticano II.\nStudi e incarichi accademici.\nFiglio del barone Rodolfo de Mattei, ha studiato a Roma presso l'Istituto dei Gesuiti Massimiliano Massimo, si \u00e8 laureato in storia contemporanea presso la facolt\u00e0 di Scienze politiche dell'Universit\u00e0 la Sapienza di Roma, ed \u00e8 stato allievo e assistente ordinario del filosofo della politica Augusto Del Noce e dello storico Armando Saitta presso la stessa Facolt\u00e0.,\nTra gli incarichi accademici ricoperti figurano le cattedre di Storia Moderna presso la Facolt\u00e0 di Lettere dell'Universit\u00e0 di Cassino dal 1985 al 2005 e di Storia moderna e Storia del cristianesimo presso l'Universit\u00e0 Europea di Roma, istituto dei legionari di Cristo, dov'\u00e8 stato anche coordinatore del corso di laurea in Scienze storiche, dal 2005 al 2015, quando poi \u00e8 andato in pensione.\nDal febbraio 2002 al maggio 2006 ha avuto l'incarico di consigliere per le questioni internazionali del Governo Berlusconi II e III. Tra il 2004 e il 2007, e di nuovo a partire dal 2008 fino al 2011, \u00e8 stato vicepresidente del Consiglio Nazionale delle Ricerche, con delega per il settore delle scienze umane.\n\u00c8 inoltre presidente della Fondazione Lepanto, \u00e8 stato membro dei consigli direttivi dell'Istituto Storico Italiano per l'Et\u00e0 Moderna e Contemporanea e della Societ\u00e0 Geografica Italiana. Ha collaborato inoltre con il Pontificio comitato di scienze storiche. \u00c8 direttore del mensile \"Radici Cristiane\" e dell'agenzia stampa \"Corrispondenza Romana\" e ha diretto (2002-2014) la rivista di storia contemporanea \"Nova Historica\". Ha collaborato con Radio Maria fino al 2014, quando Padre Livio ha deciso il suo allontanamento e la chiusura della rubrica \"Radici Cristiane\".\nPrese di posizione e controversie.\nContro l'Unione Europea e la disgregazione degli stati nazionali.\nNel 1992, in una lettera inviata ai membri del parlamento europeo di Strasburgo, dibatteva le conseguenze del Trattato di Maastricht, visto dallo studioso come l'inizio di \u00abun processo di disgregazione degli Stati nazionali\u00bb che avrebbe condotto alla dissoluzione dell'Unione europea poich\u00e9 quest'ultima, secondo de Mattei, \u00abnon pu\u00f2 prescindere dagli Stati nazionali, che ne costituiscono l'ossatura\u00bb. \nContro il riscontro neurologico della morte cerebrale.\nNel 2006, ha curato la pubblicazione del libro \"Finis Vitae. La morte cerebrale \u00e8 ancora vita\", intervenendo nel dibattito sulla morte cerebrale, schierandosi con altri studiosi, fra cui Robert Spaemann, che contestano la definizione di \"morte legale\" fondata su di un riscontro strettamente neurologico.\nContro l'evoluzionismo.\nNel 2009 ha promosso un workshop internazionale in occasione del bicentenario della nascita di Charles Darwin, svoltosi presso la sede centrale del CNR. Gli atti dell'incontro sono stati pubblicati, con contributo finanziario del CNR, nel libro \"Evoluzionismo. Il tramonto di una ipotesi\". A causa di queste sue vedute antievoluzioniste, parte del mondo scientifico espresse perplessit\u00e0 sull'opportunit\u00e0 che continuasse a ricoprire l'incarico di vicepresidente di un'istituzione scientifica; il clamore suscitato da tale vicenda spinse lo stesso presidente del CNR, Luciano Maiani, a diramare un comunicato ufficiale a nome dell'Istituto in cui sosteneva che \u00abil volume\u00bb non esprimeva \u00abla voce ufficiale del CNR\u00bb, pur ribadendo \u00abil carattere aperto della ricerca intellettuale\u00bb e la sua \u00abpersonale contrariet\u00e0 a ogni forma di censura delle idee\u00bb.\nIl dibattito coinvolse presto, oltre allo stesso de Mattei, anche altri intellettuali. Interventi in sua difesa apparirono sulle pagine di diversi quotidiani mentre su altri si dette spazio a posizioni secondo cui le teorie del convegno \"non &lt;avrebbero&gt; nulla a che vedere con la ricerca scientifica\". Il fisico Nicola Cabibbo, presidente della Pontificia accademia delle scienze, critic\u00f2 l'iniziativa di de Mattei.\nDe Mattei ha ribadito la sua posizione, secondo cui \u00abl'esistenza personale di Adamo ed Eva fa parte del magistero della Chiesa. Questa\u00bb, secondo de Mattei sarebbe \u00abuna delle tante ragioni per cui un cattolico non pu\u00f2 accettare le teorie di Darwin\u00bb. La controversia ha suscitato l'attenzione della comunit\u00e0 scientifica internazionale. . In un'intervista rilasciata a La Repubblica nell'aprile 2011 de Mattei ha sostenuto che \"Il Paradiso terrestre \u00e8 esistito davvero\".\nContro l'omosessualit\u00e0.\nIn un intervento sull'emittente cattolica \"Radio Maria\" (gennaio 2011), De Mattei ha letto e commentato un brano dello scrittore cristiano Salviano di Marsiglia, in cui l'autore del V secolo sosteneva che l'Impero romano fosse stato punito da Dio per mezzo delle invasioni barbariche anche a causa del supposto dilagare dell'omosessualit\u00e0. Nel testo letto da de Mattei si affermava che \u00abUn'unica prostituta fa fornicare molti uomini; e lo stesso succede con l'abominevole presenza di pochi invertiti: infettano un bel po' di gente\u00bb. De Mattei, dopo aver richiamato il paragone compiuto da Benedetto XVI il 20 dicembre 2010 tra la crisi della societ\u00e0 contemporanea e il tramonto dell'Impero romano, ha espresso il parere che occorra meditare sulle parole di Salviano perch\u00e9 \"anche noi\" vivremmo \"in un'epoca in cui i peggiori vizi vengono alimentati dai mass media e addirittura vengono iscritti nelle leggi come diritti umani. Dio non si disinteressa di quanto accade nella storia. Ogni male deve avere il suo castigo\"..\nL'intervento ha suscitato le critiche di associazioni omosessuali e di altri storici. Secondo Lellia Cracco Ruggini, professore emerito di Storia romana, l'intervento di de Mattei non avrebbe alcuna attendibilit\u00e0 sul piano storico e si richiamerebbe piuttosto a tesi storiografiche di fine Ottocento. Nel 2015 ha curato l'edizione italiana del \"Liber Gomorrhianus\" di Pier Damiani.\nLa \"storia mai scritta\" del Concilio Vaticano II.\nNel libro \"Il Concilio Vaticano II. Una storia mai scritta\" (2010) la critica di de Mattei si rivolge a quei personaggi che, a suo parere, avrebbero potuto arginare quella che egli considera un'ondata \"progressista\" in seno alla Chiesa cattolica e non lo fecero; de Mattei parla di \"deriva\" della Chiesa post-conciliare, e la attribuisce a fattori quali l'influsso della cosiddetta \u00abteologia progressista\u00bb (che trova tra i suoi esponenti lo svizzero Hans K\u00fcng). Ci\u00f2 \u00e8 valso a de Mattei l'accostamento - da parte del vaticanista di \"Europa\" Massimo Faggioli - alle posizioni sostenute dai lefebvriani. Anche lo storico Alberto Melloni, dalle colonne del \"Corriere\", ha rivolto critiche all'opera di de Mattei, pur definendolo come \u00abl'intellettuale pi\u00f9 fine del tradizionalismo italiano.\nAltre critiche sono state mosse da parte del sociologo e giornalista cattolico Massimo Introvigne, dal vaticanista Andrea Tornielli e dall'\"Osservatore Romano\" in una recensione di Agostino Marchetto. Il libro ha invece riscosso gli apprezzamenti di osservatori di area tradizionalista come Francesco Agnoli, Alessandro Gnocchi e Mario Palmaro.\nIl libro ha ricevuto nel 2011, dal Pen Club Italiano, la candidatura a vincitore, per l'ambito saggistica, del Premio Pen 2011. Sempre nel 2011, ha ricevuto inoltre la candidatura a vincitore, per la sezione storico-scientifica, del Premio Acqui Storia, che l'autore si \u00e8 successivamente aggiudicato nel mese di ottobre.\nAppello al papa contro gli incontri interconfessionali di Assisi.\nAll'inizio del 2011, si \u00e8 reso autore, insieme ad altri studiosi, di un appello a papa Benedetto XVI affinch\u00e9 questi impedisca che l'incontro interconfessionale promosso per ottobre ad Assisi, sulla scia di quelli organizzati in passato nel 1986 e nel 2002, possa ingenerare confusioni tra la \u00abvera religione\u00bb e altre visioni del mondo. Si teme, secondo de Mattei e gli altri firmatari, soprattutto, la possibilit\u00e0 di avallare, sia pure involontariamente, qualsiasi idea di relativismo che dovesse scaturire dalla presentazione sullo stesso piano di qualsivoglia religione in un consesso ecumenico.\nContrariet\u00e0 all'incontro di Assisi \u00e8 stata espressa anche dal Superiore della Fraternit\u00e0 Sacerdotale San Pio X, Bernard Fellay. Il vaticanista de \"Il Giornale\", Andrea Tornielli, e quello de \"Il Corriere della Sera\", Alberto Melloni, criticarono l'iniziativa dei firmatari dalle pagine delle rispettive testate. In particolare l'intervento di Melloni suscit\u00f2 la reazione dei firmatari, sempre dalle pagine de \"Il Foglio\".\nInterpretazione delle catastrofi naturali.\nIl 16 marzo 2011 de Mattei ha tenuto un intervento di carattere teologico-filosofico a Radio Maria in merito al terremoto del 2011 in Giappone, intervento che ha suscitato un gran numero di polemiche, prese di posizione e distinguo a causa dell'interpretazione di de Mattei secondo cui le catastrofi naturali \"possono essere, e talora sono esigenza della giustizia di Dio\" e secondo cui \"per i bimbi innocenti morti nella catastrofe accanto ai colpevoli\" si \u00e8 trattato di \"un battesimo di sofferenza con cui Dio ha inteso purificare le loro anime\".\nTra i numerosi interventi dei media, ricordiamo quelli di Massimo Gramellini, vicedirettore de La Stampa, e di Marcello Veneziani. Il primo ha definito le considerazioni di de Mattei \"farneticazioni, offensive per qualsiasi credente dotato di un cervello e soprattutto di un cuore.\", mentre il secondo, dalle colonne de \"Il Giornale\" ha invece preso le difese dello studioso, sostenendo che \"le principali tradizioni religiose del pianeta\" concordano nel vedere nelle catastrofi naturali \"un segno divino\".\nInterpellato a proposito delle sue dichiarazioni da \"La Stampa\" de Mattei ha dichiarato: \u00abHo parlato non come vicepresidente del CNR ma a titolo personale, come cattolico. Ho fatto una riflessione sul mistero del Male partendo da un dato di cronaca. \u00c8 un mistero indagato da tanti intellettuali, non capisco come ad un cattolico non sia permesso svolgere una posizione articolata. Mi piacerebbe anzi che, come accadde nel Settecento ai tempi di Voltaire, si possa aprire un dibattito e parlare delle origini delle catastrofi naturali proponendo anche la posizione della Chiesa su questo punto\u00bb.\nIn un comunicato ufficiale, il presidente del CNR, Luciano Maiani, ha sottolineato il \u00abcarattere teologico\u00bb delle dichiarazioni di de Mattei, affermando poi che \u00abferma restando la libert\u00e0 di espressione quale bene garantito dalla nostra Costituzione\u00bb il suo intervento non coinvolge \u00abin alcun modo il CNR, che non \u00e8 stato reso nella sua veste di vicepresidente dell'Ente e che il contesto in cui esso \u00e8 stato reso \u00e8 estraneo alle attivit\u00e0 e alle finalit\u00e0 del CNR\u00bb.\nDe Mattei ha successivamente difeso e ribadito le sue posizioni ed ha affermato che il terremoto che nel 1908 distrusse Messina e Reggio Calabria \u00e8 stato un segno di una punizione divina, nei confronti di una citt\u00e0 profana e che la distruzione di Varsavia, durante la seconda Guerra Mondiale, fu preannunciata alla santa Faustina Kowalska \u00abper i peccati che in essa si commettevano, soprattutto l'aborto\u00bb.\nA tali affermazioni ha risposto padre Raniero Cantalamessa, predicatore della Casa pontificia, nell'omelia alla presenza del Papa Benedetto XVI in Vaticano in occasione della celebrazione della liturgia del Venerd\u00ec Santo: \"Terremoti, uragani e altre sciagure che colpiscono insieme colpevoli e innocenti non sono mai un castigo di Dio. Dire il contrario, significa offendere Dio e gli uomini. Sono per\u00f2 un ammonimento: in questo caso, l'ammonimento a non illuderci che basteranno la scienza e la tecnica a salvarci\". Le posizioni di de Mattei in materia dottrinale sono invece state difese dal teologo padre Giovanni Cavalcoli dello Studio Filosofico Domenicano di Bologna. In seguito all'intervento di de Mattei, sul tema \u00e8 intervenuta anche la rivista dei gesuiti \"La Civilt\u00e0 Cattolica\" con un articolo di padre Giandomenico Mucci dal titolo \"Lo tsunami in Giappone \u00e8 un castigo di Dio?\", nel quale la rivista non accoglie in pieno la posizione di de Mattei. De Mattei ha raccolto i suoi interventi a Radio Maria nel libro \"Il mistero del male e i castighi di Dio\".\nAllontanamento da Radio Maria e critiche a Papa Francesco.\nIl 14 febbraio 2014 la sua trasmissione mensile che conduceva su Radio Maria \u00e8 stata sospesa per la sua posizione critica nei confronti del pontificato di Papa Francesco.\nSinodo sulla famiglia.\nIl 1\u00ba marzo 2014, con un articolo su \"Il Foglio\", \u00e8 intervenuto per primo contro la relazione del cardinale Walter Kasper al Concistoro, pubblicata lo stesso giorno dal quotidiano. Da allora ha seguito la controversia su matrimonio e famiglia nei sinodi del 2014 e 2015 con numerosi articoli su \"Il Foglio\" e \"Corrispondenza romana\", parzialmente raccolti in \"Motus in fine velocior\". On Eve of 2015 Synod (Edizioni Fiducia. Roma 2015).\nOpere.\nTra le varie opere di de Mattei si segnalano una biografia di Plinio Corr\u00eaa de Oliveira, pensatore brasiliano tra i pi\u00f9 attivi esponenti del cattolicesimo tradizionalista del XX secolo, una del pontefice Pio IX, un testo sui rapporti tra cristianesimo e islam, un volume sui movimenti settari ed ereticali del XVI secolo e un saggio di critica alla negazione delle \u00abradici cristiane\u00bb dell'Europa, e una storia del Concilio Vaticano II tradotta in otto lingue. Nel 2018 ha pubblicato il romanzo storico \"Trilogia romana\"."}
{"id": "381846", "revid": "1745361", "url": "https://it.wikipedia.org/wiki?curid=381846", "title": "Castelmaggiore", "text": ""}
{"id": "381867", "revid": "767487", "url": "https://it.wikipedia.org/wiki?curid=381867", "title": "Heb-Sed", "text": "Con il termine di Heb-Sed (\"festa di Sed\" o \"festa giubilare\"), si suole intendere una cerimonia che veniva celebrata dagli antichi Re egiziani al compimento del loro trentesimo anno di regno. \nSecondo l'ipotesi pi\u00f9 discussa, avanzata in origine da Petrie (e forse influenzata dalle nozioni di Frazer sul re del bosco nel suo libro Il ramo d'oro), si ritiene che l'Heb-Sed derivi dall'antichissima usanza, risalente al periodo protodinastico, di mettere a morte il re quando questi, data l'et\u00e0 avanzata, non fosse pi\u00f9 stato in grado di difendere il proprio popolo. La cerimonia, perci\u00f2, doveva servire al regnante per dimostrare la sua ancor valida vigoria fisica. Nel recinto della piramide a gradoni di Re Djoser (III Dinastia, a Saqqara) si trovano due strane costruzioni a forma di lettera \"B\" che si ritiene costituissero una sorta di \"mete\" tra cui il re doveva eseguire una corsa rituale.\nSempre sulla scia di Petrie, il rito sarebbe consistito anche nel portare il sovrano ad una sorta di catalessi procurata da una pozione di fiori di loto, e dopo aver raggiunto questo stato, il re veniva deposto dai sacerdoti in un sarcofago, ove restava per diversi giorni. Al risveglio risultava in perfetta forma fisica e mentale, sicch\u00e9 il re si \"rigenerava\" riacquistando il proprio vigore; successivamente, la festa veniva ripetuta con cadenza non periodica.\nBench\u00e9 non certo, lo sviluppo effettivo della cerimonia durava circa due mesi ed era suddivisa in tre fasi: nella prima veniva ripetuto il cerimoniale di incoronazione; nella seconda aveva ampio ruolo la famiglia del sovrano; nella terza veniva eretto il pilastro \"djed\" R11 simbolo di eternit\u00e0.\nAlcuni sovrani celebrarono la Heb Sed varie volte, ed anche prima dei trent'anni di regno."}
{"id": "381869", "revid": "125693398", "url": "https://it.wikipedia.org/wiki?curid=381869", "title": "Jamboree (scout)", "text": "Il jamboree nel gergo scout \u00e8 un raduno di scout, che pu\u00f2 essere mondiale, europeo (eurojam), nazionale, regionale, locale ecc.\nStoria.\nIl nome gli fu dato da Robert Baden-Powell, fondatore dello scautismo. prima di essere accolto da molti vocabolari sotto il significato di \"raduno scout\". Ma letteralmente significa \"marmellata di ragazzi\", dall'unione della parole inglesi \"jam\" e \"boy\". Baden-Powell gli diede questo nome perch\u00e9 voleva che un giorno tutti gli scout del mondo si incontrassero in un luogo per fare un campo insieme e quindi una \"marmellata\" di colori e usanze.\nIl ventunesimo jamboree mondiale si \u00e8 svolto dal 27 luglio all'8 agosto 2007 in Inghilterra: in contemporanea all'evento, il 1\u00ba agosto 2007 alle ore 8:00 secondo i vari fusi orari, si \u00e8 svolto il Rinnovo mondiale della promessa scout, in occasione dei 100 anni dalla fondazione del movimento. Invece, il 22\u00b0 World Scout Jamboree si \u00e8 svolto in Svezia del 27 luglio all'8 agosto 2011, con la partecipazione di pi\u00f9 di 40\u00a0000 ragazzi. Il 23\u00ba Jamboree si \u00e8 tenuto in Giappone nel 2015. Il 24\u00b0 si \u00e8 tenuto nel 2019 nel Nord America.\nA fianco del jamboree mondiale, il Jamboree per antonomasia, esistono numerose manifestazioni che fanno uso di tale nome. Di seguito se ne riportano alcuni esempi, senza pretesa di completezza. Va notato che in Italia raramente si usa il termine jamboree per eventi nazionali, preferendo nomi come \"campo nazionale\"."}
{"id": "381870", "revid": "122890766", "url": "https://it.wikipedia.org/wiki?curid=381870", "title": "Actinobacteria", "text": "Gli attinomiceti (Actinobacteria Stackebrandt, Rainey &amp; Ward-Rainey, 1997) sono un raggruppamento di batteri Gram positivi. Sono filamentosi e hanno una crescita di tipo miceliare.\nDescrizione.\nIl loro ciclo vitale si compone di 2 parti:\nIn genere gli attinomiceti sono infissi nel terreno e, per tanto, non possiedono motilit\u00e0. Alcuni tipi possono avere flagelli e muoversi.\nLa parete cellulare \u00e8 molto diversa a seconda dei tipi di attinomiceti. Oggi se ne conoscono circa 60 tipi diversi in base alla costituzione diversa della mureina della parete cellulare batterica.\nHanno la capacit\u00e0 di attaccare composti organici di bassa biodegradabilit\u00e0, come idrocarburi, lignina, humus e diversi fitofarmaci. \nGli Attinomiceti filamentosi sono in grado di sprigionare nel terreno un composto chiamato geosmina, una sostanza dall'odore molto caratteristico e responsabile, assieme ad altri elementi del tipico odore della pioggia su un terreno asciutto, chiamato petricore.\nTassonomia.\nLe sottoclassi di questo gruppo sono:\nGeneri rappresentativi del \"phylum\" sono:"}
{"id": "381872", "revid": "1789743", "url": "https://it.wikipedia.org/wiki?curid=381872", "title": "Somma termica", "text": "Nell'ambito delle tecnologie agrarie per somma termica, indicata con GDD (Growing Degree Days), si intende la sommatoria delle differenze fra la temperatura media giornaliera (Tm) e lo zero di vegetazione (Tz) della specie considerata, per l'intero ciclo colturale o per una o pi\u00f9 fasi di sviluppo in detto ciclo.\nIn termini formali si scrive:\nIn termini pratici se la somma termica \u00e8 maggiore di zero significa che la temperatura \u00e8 stata mediamente maggiore di quella richiesta per la crescita ottimale della specie, mentre se la somma termica \u00e8 minore di zero allora la temperatura \u00e8 stata troppo bassa. Il suo valore pu\u00f2 essere messo in relazione ad altri parametri, quali l'irrigazione necessaria.\nEvidentemente se la somma termica si discosta troppo da zero si verificano rischi per la coltura; non \u00e8 invece vero il contrario, cio\u00e8 una somma termica vicina o pari a zero non esclude sbalzi di temperatura, in positivo e negativo, tali da danneggiare la coltura."}
{"id": "381900", "revid": "125888226", "url": "https://it.wikipedia.org/wiki?curid=381900", "title": "Crisi energetica (1973)", "text": "Con il nome di crisi energetica del 1973 si intende il brusco aumento del prezzo del greggio e dei suoi derivati che si verific\u00f2 nel 1973.\nNel giorno della ricorrenza dello Yom Kippur (6 ottobre), Egitto e Siria attaccarono Israele; questa guerra ha appunto preso il nome da quella festa ebraica di espiazione, cio\u00e8 Guerra del Kippur (6-25 ottobre 1973). I paesi arabi associati all'OPEC (l'organizzazione dei paesi esportatori di petrolio) decisero di sostenere l'azione di Egitto e Siria tramite robusti aumenti del prezzo del barile ed embargo nei confronti dei paesi maggiormente filo-israeliani. Le misure dell'OPEC condussero ad una impennata dei prezzi e ad una repentina interruzione del flusso dell'approvvigionamento di petrolio verso le nazioni importatrici.\nLa crisi pose fine al ciclo di sviluppo economico che aveva caratterizzato l'Occidente negli anni cinquanta e sessanta. Pesanti furono le conseguenze dell'Austerity sull'industria, che per la prima volta si trov\u00f2 costretta ad affrontare il problema del risparmio energetico.\nContesto politico.\nNell'ottobre del 1973, il giorno dello Yom Kippur, l'esercito egiziano attacc\u00f2 Israele da sud, ovvero dalla penisola del Sinai, di concerto con quello siriano, che attacc\u00f2 invece da nord, dalle alture del Golan. Israele si trov\u00f2 in grave difficolt\u00e0 durante i primi giorni della guerra, ma - dopo i primi momenti di smarrimento iniziale - l'esercito israeliano risult\u00f2 vincente su entrambi i fronti, tanto da minacciare Il Cairo. La guerra fin\u00ec dopo una ventina di giorni con la proclamazione di un cessate-il-fuoco tra le due parti. \nContemporaneamente all'inizio dei combattimenti, le nazioni anti-americane alleate di Egitto e Siria raddoppiarono il prezzo di vendita del petrolio a livello mondiale e diminuirono del 25% le esportazioni, in aperto contrasto alla NATO ed agli Stati Uniti storici alleati di Israele. Gli altri paesi arabi appartenenti all'OPEC appoggiarono la causa e bloccarono le proprie esportazioni di petrolio verso Stati Uniti e Paesi Bassi fino al gennaio 1975.\nIl processo port\u00f2 all'innalzamento vertiginoso del prezzo del petrolio, che in molti casi aument\u00f2 pi\u00f9 del triplo rispetto alle tariffe precedenti. I governi dei paesi dell'Europa occidentale, i pi\u00f9 colpiti dal rincaro del prezzo del petrolio, vararono provvedimenti per diminuire il consumo di petrolio e per evitare gli sprechi. In Italia, il governo presieduto da Mariano Rumor var\u00f2 un piano nazionale di \u201causterity economica\u201d per il risparmio energetico che prevedeva cambiamenti immediati: il divieto di circolare in auto la domenica, la fine anticipata dei programmi televisivi e la riduzione dell'illuminazione stradale e commerciale. Insieme a questi provvedimenti con effetti immediati, il governo impost\u00f2 anche una riforma energetica complessiva con la costruzione, da parte dell'Enel, di centrali nucleari per limitare l'uso del greggio.\nConseguenze.\nIn Europa occidentale la crisi energetica port\u00f2 anche alla ricerca di nuove fonti di approvvigionamento, che diede anche risultati positivi: la Norvegia trov\u00f2 infatti sui fondali del mare del Nord nuovi giacimenti petroliferi. Vi fu poi un forte interesse verso nuove fonti di energia alternative al petrolio, come il gas naturale e l'energia atomica, per cercare di limitare l'uso del greggio e quindi anche la dipendenza energetica dai paesi suoi detentori. Si diffuse infatti la consapevolezza della fragilit\u00e0 e della precariet\u00e0 del sistema produttivo occidentale, le cui basi poggiavano sui rifornimenti di energia da parte di una tra le zone pi\u00f9 instabili del pianeta. \nLe conseguenze della crisi energetica non tardarono a manifestarsi anche sul sistema industriale, che a causa delle politiche di austerit\u00e0 applicate a partire da quegli anni in molti stati non conobbe pi\u00f9 i tassi di crescita registrati nei decenni precedenti. Negli Stati Uniti la situazione fu meno problematica, data la minor dipendenza energetica dai paesi arabi produttori di greggio. Nell'Europa orientale gli effetti della crisi furono invece gravi, perch\u00e9 mancavano i soldi per trasformare e modernizzare gli impianti industriali, che si avviarono a una lenta decadenza. \nPer quanto riguarda invece i paesi detentori dell'oro nero, le conseguenze della crisi energetica furono piuttosto positive, perch\u00e9 le entrate aumentarono in maniera considerevole, anche se spesso questa maggiore disponibilit\u00e0 finanziaria non port\u00f2 notevoli vantaggi alla popolazione: per esempio tra Iran e Iraq, due paesi esportatori di petrolio, scoppi\u00f2 una guerra con gravi lutti per la popolazione civile. Questi combattimenti posero fine anche alle alte tariffe petrolifere, poich\u00e9 come conseguenza della guerra l'Arabia Saudita e altri membri dell'Opec aumentarono l'estrazione di petrolio, che caus\u00f2 la diminuzione del suo prezzo. La \u201ccrisi energetica del 1973\u201d poteva quindi dirsi conclusa.\nLa crisi cambi\u00f2 certamente la mentalit\u00e0 della popolazione su alcuni importanti temi: si diffuse una maggior consapevolezza dell'instabilit\u00e0 del sistema produttivo e si rivalut\u00f2 l'importanza del petrolio, che non fu pi\u00f9 visto come l'unica fonte di energia possibile. Con la crisi energetica del 1973 cominciarono ad entrare nel vocabolario comune nuove parole come \u201cecologia\u201d e \u201crisparmio energetico\u201d, simboli di un cambiamento della mentalit\u00e0 della societ\u00e0 internazionale e della vita di tutti i giorni."}
{"id": "381912", "revid": "1982", "url": "https://it.wikipedia.org/wiki?curid=381912", "title": "Peak oil", "text": ""}
{"id": "381913", "revid": "83531", "url": "https://it.wikipedia.org/wiki?curid=381913", "title": "Elezione del Presidente del Senato del 1994", "text": "L'elezione del presidente del Senato del 1994 per la XII legislatura della Repubblica Italiana si \u00e8 svolta tra il 15 e il 16 aprile 1994.\nIl presidente del Senato uscente \u00e8 Giovanni Spadolini. Presidente provvisorio \u00e8 Francesco De Martino.\nPresidente del Senato della Repubblica, eletto al IV scrutinio, \u00e8 Carlo Scognamiglio.\n15 aprile 1994.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nPoich\u00e9 nessun candidato raggiunge il quorum richiesto, si procede al III scrutinio.\n16 aprile 1994.\nIII scrutinio.\nPer la nomina \u00e8 richiesta la maggioranza assoluta dei voti dei presenti.\nPresenti: 324, Votanti: 324, Astenuti: 0\nMaggioranza assoluta dei componenti dell'Assemblea: 163\nPoich\u00e9 nessun candidato raggiunge il quorum richiesto, si procede al IV scrutinio.\nIV scrutinio.\nBallottaggio tra i due candidati che hanno ottenuto il maggior numero di voti al III scrutinio.\nRisulta eletto: Carlo Scognamiglio (UdC)\nInizialmente il presidente provvisorio De Martino attribu\u00ec la vittoria a Spadolini, in quanto nell'ultimo conteggio il risultato sembrava essere di 161 voti a testa per i due contendenti (in caso di pareggio avrebbe ottenuto la vittoria il pi\u00f9 anziano d'et\u00e0, ossia l'ex leader repubblicano). Risult\u00f2 successivamente decisiva la scelta di conteggiare all'esponente del Polo una scheda su cui era scritto \"scognaMIGLIO\", inizialmente attribuita a Gianfranco Miglio, senatore della Lega Nord."}
{"id": "381914", "revid": "124397466", "url": "https://it.wikipedia.org/wiki?curid=381914", "title": "Phalaenopsis", "text": "Phalaenopsis \u00e8 un genere di orchidee epifite che comprende oltre settanta specie, il cui areale si estende dall'Asia tropicale e subtropicale all'Australia.\nIl nome \"Phalaenopsis\" deriva dalle parole greche \u03c6\u03ac\u03bb\u03b1\u03b9\u03bd\u03b1 (\"phalaina\"), \"falena\" e \u1f44\u03c8\u03b9\u03c2 (\"opsis\"), \"simile a\" e indica la somiglianza del fiore alla forma delle falene.\nDescrizione.\nSi tratta di piante epifite, ovvero in natura crescono sulla corteccia degli alberi, dalle grandi e carnose foglie e dai fiori multicolori, talvolta di dimensioni notevoli (anche pi\u00f9 di 10\u00a0cm di diametro), spesso molto duraturi sia sulla pianta che da recisi.\nLe \"Phalaenopsis\" sono piante a sviluppo monopodiale, ossia presentano un solo \"piede\" vegetativo. Non sono provviste di pseudobulbi ma possiedono un semplice rizoma dal quale si originano grandi foglie opposte, persistenti, ovali, simmetriche rispetto alla linea longitudinale. Il colore della vegetazione varia a seconda della specie, ma generalmente le foglie sono di colore verde scuro.\nI fiori variamente colorati, hanno aspetti molto differenti fra specie e specie ma possono vantare spesso grandi dimensioni e sempre una notevole bellezza esotica. Sono situati lungo gli steli floreali, i quali si sviluppano dal fusto, e crescono in direzione della luce. Questi steli, di lunghezza molto variabile, presentano in genere dagli 8 ai 10 fiori. Dai nodi degli steli possono nascere nuovi \"steletti\", che risultano essere una vera e propria ramificazione fiorifera secondaria. In alcuni casi se le condizioni sono ideali, sugli steli vengono anche generati i cosiddetti \"keiki\", che sono delle vere e proprie piantine nuove, che con il tempo genereranno foglie e radici proprie.\nLe grosse radici aeree, all'apparenza robuste ma in realt\u00e0 molto delicate, sono biancastre per via dello strato spugnoso che le riveste, detto \"velamen\", il quale cattura l'umidit\u00e0 presente nell'aria e s'impregna d'acqua quando piove. In alcuni casi le radici diventano verdi e per questo motivo si suppone presentino attivit\u00e0 fotosintetica, anche se \u00e8 plausibile supporre invece che in presenza di luce lo strato spugnoso si tinga di questo colore grazie a delle alghe unicellulari formatisi grazie alle condizioni di luce e umidit\u00e0 costante. Le radici nascono dal fusto e, quando sono in fase di crescita, l'estremit\u00e0 non \u00e8 ancora provvista di \"velamen\", il quale si generer\u00e0 via via con l'allungamento della radice stessa.\nTassonomia.\nIl genere \"Phalaenopsis\" comprende le seguenti specie:\nIbridi.\nSono stati descritti i seguenti ibridi:\nColtivazione.\nQueste orchidacee di solito sono coltivate in serra calda o anche in casa. Crescono molto bene a temperature alte (anche fino a 28\u00a0\u00b0C, d'estate) con un alto tasso d'umidit\u00e0 (oltre il 65-70%), ma in realt\u00e0 si abituano anche alle temperature delle nostre abitazioni. Pi\u00f9 \u00e8 alta la temperatura, maggiore deve essere l'umidit\u00e0 dell'aria.\nLe \"Phalaenopsis\" amano una luce molto intensa, ma schermata, specialmente nelle ore pi\u00f9 calde dei giorni estivi, e per tale ragione trovano collocazione, in casa, davanti a una finestra esposta a sud-est o a sud-ovest, con la protezione di una tendina. In serra, a loro vanno riservati gli ambienti meno esposti ai raggi solari, ma comunque molto luminosi. Per verificare che la luce sia sufficiente alla pianta, occorre osservare il colore delle foglie: se diventano di un verde chiaro, o se presentano bruciature ovali, allora occorre aumentare l'ombreggiatura; se invece le foglie diventano troppo scure, e se si indeboliscono afflosciandosi, allora occorre invece dare pi\u00f9 luce alla pianta.\nL'innaffiatura va effettuata preferibilmente con acqua demineralizzata poich\u00e9 le radici aeree sono molto sensibili a eccessi di sali. \u00c8 consigliato innaffiare la mattina, in modo tale che il substrato non rimanga bagnato troppo a lungo. Infatti le \"Phalaenopsis\" come tutte le piante epifite soffrono molto i ristagni idrici che provocano la morte delle radici per asfissia con insorgenza di muffe, causando anche la morte della pianta. Essendo le \"Phalaenopsis\" piante a crescita rapida che non hanno pseudobulbi per accumulare sostanze nutritive richiedono di essere fertilizzate. Per quanto riguarda la concimazione ci sono diverse scuole di pensiero. Alcuni sostengono che il concime, preferibilmente specifico per orchidee, vada somministrato appena dopo o contemporaneamente all'innaffiatura con regolarit\u00e0, circa ogni 15 giorni, fino alla fioritura, diluendo le dosi indicate sulle confezioni, poich\u00e9 le radici delle \"Phalaenopsis\" sono molto sensibili all'eccesso di fertilizzante. Un'altra scuola di pensiero, invece, concima le orchidee ad ogni innaffiatura, con bassissime dosi di concime e senza prima bagnare le radici.\nIn presenza di ottima illuminazione e buone condizioni di crescita le \"Phalaenopsis\" possono fiorire meravigliosamente anche due volte in un anno (in un periodo che varia da specie a specie) la fioritura pu\u00f2 durare anche pi\u00f9 di quattro settimane. Finita la fioritura, \u00e8 possibile tagliare gli steli floreali al di sotto dell'ultimo nodo che precede il primo fiore oppure eliminare completamente lo stelo. Nel primo caso la pianta potr\u00e0 emettere ramificazioni dal vecchio stelo e produrre numerosi, ma pi\u00f9 piccoli fiori. Nel secondo caso invece la pianta provveder\u00e0 a creare un nuovo stelo che richiede molte pi\u00f9 energie alla pianta, ma che sembra assicurare una fioritura pi\u00f9 spettacolare e duratura.\nPoich\u00e9 in natura le \"Phalaenopsis\" crescono sopra i rami degli alberi, il substrato di coltivazione deve essere leggero e a grossa pezzatura: si pu\u00f2 usare la corteccia a scaglie grosse (il \"bark\"), o anche il polistirolo, assicurando in ogni modo un grande drenaggio utile a scongiurare pericolosi ristagni idrici. Sono consigliabili vasi con intagli o fori laterali che permettono un'aerazione ideale per le radici. Il rinvaso va eseguito solo se le radici fuoriescono eccessivamente dal vaso o se il substrato di coltivazione risulti particolarmente deteriorato (compatto e friabile) o infetto da muffe o insetti parassiti. Nell'eseguire il rinvaso, occorre sostituire interamente il vecchio substrato stando molto attenti a non danneggiare le radici sane, ma eliminando quelle morte (marroni) con strumenti ben puliti.\nPropagazione.\nSe ben coltivate le \"Phalaenopsis\" danno luogo a nuovi getti lungo il colletto o sugli steli floreali, in corrispondenza dei nodi, dando origine a quelli che sono chiamati \"keiki\", vale a dire una nuova piantina che una volta che \u00e8 diventata sufficientemente grande e dotata di numerose radici proprie, pu\u00f2 essere staccata dalla pianta madre ed essere rinvasata autonomamente.\nLa semina di queste orchidee \u00e8 particolarmente difficile e, sebbene possa essere effettuata con molte precauzioni, richiede comunque tempi lunghi. Le capsule formatesi dopo l'impollinazione del fiore impiegano circa sei mesi a maturare e contengono varie migliaia di piccolissimi semi, che non contengono alcun nutrimento. Le piante aumentano le probabilit\u00e0 di riprodursi aumentando il numero dei semi, ma la buona riuscita della moltiplicazione in natura dipende da un fungo, grazie ad una simbiosi chiamata \"micorriza\", in cui il fungo produce come sostanze di scarto zuccheri e altro che vengono utilizzati dalle orchidee neonate per crescere fino alla creazione delle prime radici.\nIl miglior metodo per moltiplicare artificialmente le \"Phalaenopsis\" tramite semina \u00e8 seminare in vitro su un terreno di coltura sterile che sia in grado di fornire ai germogli le sostanze di cui hanno bisogno."}
{"id": "381915", "revid": "83531", "url": "https://it.wikipedia.org/wiki?curid=381915", "title": "Elezione del Presidente del Senato del 1992", "text": "L'elezione del presidente del Senato del 1992 per l'XI legislatura della Repubblica Italiana si \u00e8 svolta tra il 23 e il 24 aprile 1992.\nIl presidente del Senato uscente \u00e8 Giovanni Spadolini. Presidente provvisorio dell'assemblea \u00e8 Francesco De Martino.\nPresidente del Senato della Repubblica, eletto al III scrutinio, \u00e8 Giovanni Spadolini.\n23 aprile 1992.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nPoich\u00e9 nessun candidato raggiunge il quorum richiesto, si procede al III scrutinio.\n24 aprile 1992.\nIII scrutinio.\nPer la nomina \u00e8 richiesta la maggioranza assoluta dei presenti.\nRisulta eletto: Giovanni Spadolini (PRI)"}
{"id": "381918", "revid": "1318658", "url": "https://it.wikipedia.org/wiki?curid=381918", "title": "Crisi energetica (1979)", "text": "Con il termine di crisi energetica del 1979 si intende il brusco rialzo che si verific\u00f2 nel mercato internazionale del prezzo del petrolio a seguito della rivoluzione iraniana del 1979, che caus\u00f2 gravi effetti sull'apparato produttivo del paese dipendente per il 70% dal petrolio e dai suoi derivati.\nNel secondo dopoguerra l'economia dei Paesi industrializzati era fortemente dipendente dal petrolio, da tempo diventato la pi\u00f9 importante fonte di energia per la produzione industriale, la produzione agricola e il sistema dei trasporti.\nContesto politico ed economico.\nLa prima vera e propria crisi energetica si ebbe nel 1973 a causa dell'improvvisa e inaspettata interruzione del flusso dell'approvvigionamento di petrolio in seguito alla guerra del Kippur. \nIl secondo shock petrolifero, invece, fu provocato dalla rivoluzione islamica in Iran e dalla guerra tra lo stesso Iran e l'Iraq di Saddam Hussein del 1980. \nIn Iran nel 1979 il governo filo-occidentale dello sci\u00e0 Mohammad Reza Pahlavi era stato rovesciato da una rivoluzione che aveva instaurato una teocrazia sciita. L'Iraq invece si reggeva all'epoca su un delicato equilibrio tra la minoranza sunnita, di cui faceva parte il dittatore Saddam Hussein, e la maggioranza sciita. \nNei primi mesi del 1979, lo Shah dell'Iran, Mohammad Reza Pahlavi, si allontan\u00f2 dal suo paese a seguito del fatto che il settore petrolifero rimase turbato dalle proteste di massa: la produzione si ridusse enormemente e le esportazioni furono sospese. Una volta riprese le esportazioni, vennero riprese dal nuovo regime: ci fu un aumento della produzione per compensare il declino e si verific\u00f2 una perdita di produzione globale del 4% circa. \nLo shock fu grave, ma breve: il greggio sal\u00ec a 80 dollari al barile, equivalenti a circa 100 dollari di oggi (2015), creando gravi difficolt\u00e0 di approvvigionamento energetico. Segu\u00ec un lungo periodo di contro-shock, caratterizzato da una lenta crescita della domanda mondiale, un costante aumento dell'offerta e l'ingresso di nuovi fattori non-OPEC sul mercato.\nTra i fattori chiave, vi fu la rivoluzione tecnologica che aument\u00f2 l'efficienza energetica (e in particolare quella petrolifera) delle economie occidentali:\nLe riserve di petrolio erano ben lontane dall'essere garantite: l'embargo imposto dall'Arabia Saudita del 1973 e dagli altri produttori del Medio Oriente, provoc\u00f2 un forte incremento del prezzo della benzina, dell'olio combustibile, del propano e di innumerevoli prodotti chimici.\nSulla costa orientale degli USA, la benzina divenne cos\u00ec difficile da trovare che gli automobilisti passarono ore in lunghe file, attendendo di poter acquistare il rifornimento per pochi giorni.\nNel complesso, tutta l'economia capitalistica avanzata \u00e8 stata scossa a fondo dalla crisi, rivelando una notevole fragilit\u00e0 e soprattutto la sua pericolosa dipendenza dalle fonti di energia tradizionali e dalle situazioni e dalle svolte politiche dei paesi produttori di petrolio. I problemi del Medio Oriente, quindi, gi\u00e0 al centro dell'attenzione mondiale nel decennio precedente, hanno acquistato, dopo la crisi, un'importanza vitale per gli assetti politici ed economici internazionali, spingendo le potenze occidentali a intervenire sempre pi\u00f9 massicciamente in quell'area, talvolta contribuendo a mediarne le tensioni, altre volte invece incoraggiando, con interventi economici e con grandi forniture di armi, la conflittualit\u00e0 e le guerre.\nConseguenze.\nImprovvisamente i problemi energetici divennero problemi di inflazione (che tra il 1972 e il 1980 ) e di disoccupazione: l'energia divenne la principale responsabile del deterioramento della crisi economica degli anni settanta.\nA tirare sono le esportazioni a fronte di un rallentamento della domanda interna e di una ripresa della domanda mondiale. Il buio delle citt\u00e0, per la seconda volta in dieci anni, dopo la prima crisi del 1973, faceva luce sulla forte dipendenza delle importazioni di petrolio. Serviva un \"piano energetico\" di lungo periodo che conferisse all'Occidente una maggiore autonomia energetica. \nEuropa occidentale e Stati Uniti iniziarono ad interrogarsi sulle possibili soluzioni e il risparmio energetico fu una delle principali risposte alla crisi. Sar\u00e0 proprio il risparmio energetico, insieme al picco dello \"sviluppo nucleare\", a permettere ai Paesi occidentali di scalfire, nella seconda met\u00e0 degli anni ottanta, il cartello OPEC e di far crollare il prezzo del petrolio ai valori confrontabili con quelli della crisi del 1973, quando si assistette ad un aumento definito politicamente, poich\u00e9 gli emiri arabi, che investivano abitualmente nelle borse occidentali, non furono interessati a cambiamenti dell'economia occidentale *(). \nL'obiettivo dell'Italia era quello di mantenere competitive le esportazioni, ma non come nel 1973-74. Infatti, l'Italia, che nel 1973 aveva deciso di rendere fluttuante la lira, nel 1979 entr\u00f2 a far parte del sistema monetario europeo, varato l'anno precedente. \nDal punto di vista politico e sociale, si assistette in quegli anni alla radicalizzazione delle lotte sindacali, ad un'accentuata instabilit\u00e0 dei governi e alla recrudescenza del terrorismo. I radicali cambiamenti che interessarono l'Italia in quegli anni trovarono ampio spazio nel dibattito che si svolse tra gli economisti, il quale, per variet\u00e0, articolazione e divergenze di vedute, rappresent\u00f2 uno specchio delle divisioni sociali, politiche, ideali e ideologiche che attraversarono l'Italia di quegli anni.\nConclusione.\nLa crisi energetica del 1979 si concluse solo all'inizio degli anni ottanta con il tranquillizzarsi dello scenario mediorientale e la messa in produzione di nuovi giacimenti petroliferi scoperti e sviluppati nel territorio di nazioni non appartenenti all'OPEC, individuati soprattutto nel Mare del Nord e in Alaska, e divenuti economicamente sfruttabili a seguito dell'incremento del prezzo del petrolio mediorientale.\nPossiamo quindi dire che gli anni Settanta sono trascorsi, per il mondo intero, sotto il segno di una forte crisi economica, la cui mancata soluzione secondo i tradizionali canoni keynesiani incise pesantemente anche sul versante politico. Alla crisi delle illusioni derivanti da un'acritica fiducia nel progresso tecnologico e scientifico, si accompagn\u00f2, nel decennio successivo, il crollo di molte di quelle convinzioni politico-ideologiche, ispirate al Marx, che avevano alimentato i movimenti sorti nel Sessantotto.\nLa crisi economica, da un lato, la crisi ideologica, dall'altro, hanno indotto un fenomeno generalizzato e diffuso, soprattutto a livello giovanile, di diffidenza e di sospetto nei confronti di qualunque visione politico-ideologica generale, di qualunque progetto globale di trasformazione della realt\u00e0 sociale.\nDi pari passo, la crisi economica ha imposto la necessit\u00e0 di ridurre la dipendenza dell'economia occidentale dalle fonti petrolifere mediorientali, attraverso la riduzione dei consumi, la riorganizzazione della produzione industriale, la ricerca di fonti energetiche alternative. Ci\u00f2 per un verso ha stimolato la proliferazione di centrali nucleari; ma, per altro verso, ha sollecitato un ampio movimento d'opinione che denunzia l'intrinseca debolezza delle societ\u00e0 industrializzate e mette in discussione lo stesso concetto di \u00abprogresso\u00bb, quando esso sia inteso come sviluppo lineare e irreversibile attraverso l'industrializzazione avanzata, facendo nel contempo emergere tutti i gravi problemi creati dal violento rapporto uomo-natura e da tutte le trasformazioni e gli inquinamenti ambientali conseguenti a un incauto, e talvolta selvaggio, sfruttamento delle \"risorse\".\n\u00ab [...] Ma qualunque tentativo di risolvere una crisi contrasta con la soluzione delle altre: il controllo dell'inquinamento limita le fonti energetiche utilizzabili, mentre il risparmio dell'energia ha un prezzo elevato [...] Ci troviamo di fronte non gi\u00e0 ad una serie di crisi separate, ma a un'unica insufficienza fondamentale, un'insufficienza strettamente connessa alla struttura stessa della societ\u00e0 moderna. \u00bb"}
{"id": "381921", "revid": "83531", "url": "https://it.wikipedia.org/wiki?curid=381921", "title": "Elezione del Presidente del Senato del 1987 (seconda)", "text": "La seconda elezione del presidente del Senato del 1987 per la X legislatura della Repubblica Italiana si \u00e8 svolta il 2 luglio 1987.\nIl presidente del Senato uscente \u00e8 Giovanni Malagodi. Presidente provvisorio del Senato \u00e8 il senatore a vita Alessandro Pertini, nato nel 1896, in quanto pi\u00f9 anziano anagraficamente tra i componenti dell'assemblea presenti alla seduta, data l'assenza della senatrice a vita Camilla Ravera, nata nel 1889.\nPresidente del Senato della Repubblica, eletto al I scrutinio, \u00e8 Giovanni Spadolini.\n2 luglio 1987.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nRisulta eletto: Giovanni Spadolini"}
{"id": "381923", "revid": "83531", "url": "https://it.wikipedia.org/wiki?curid=381923", "title": "Elezione del Presidente del Senato del 1987 (prima)", "text": "La prima elezione del presidente del Senato del 1987 per la IX legislatura della Repubblica Italiana si \u00e8 svolta tra il 21 e il 22 aprile 1987.\nIl presidente del Senato uscente, in quanto incaricato dal presidente della Repubblica a formare un nuovo governo, \u00e8 Amintore Fanfani. Presidente provvisorio del Senato \u00e8 il vicepresidente Gino Scevarolli.\nPresidente del Senato della Repubblica, eletto al III scrutinio, \u00e8 Giovanni Malagodi.\n21 aprile 1987.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nPoich\u00e9 nessun candidato raggiunge il quorum richiesto, si procede al III scrutinio.\n22 aprile 1987.\nIII scrutinio.\nPer la nomina \u00e8 richiesta la maggioranza assoluta dei presenti.\nRisulta eletto: Giovanni Francesco Malagodi"}
{"id": "381925", "revid": "83531", "url": "https://it.wikipedia.org/wiki?curid=381925", "title": "Elezione del Presidente del Senato del 1985", "text": "L'elezione del presidente del Senato del 1985 per la IX legislatura della Repubblica Italiana si \u00e8 svolta il 9 luglio 1985.\nIl presidente del Senato uscente, in quanto eletto presidente della Repubblica, \u00e8 Francesco Cossiga. Presidente provvisorio del Senato \u00e8 il vicepresidente Giorgio De Giuseppe.\nPresidente del Senato della Repubblica, eletto al I scrutinio, \u00e8 Amintore Fanfani.\n9 luglio 1985.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nRisulta eletto: Amintore Fanfani"}
{"id": "381928", "revid": "83531", "url": "https://it.wikipedia.org/wiki?curid=381928", "title": "Elezione del Presidente del Senato del 1983 (seconda)", "text": "La seconda elezione del presidente del Senato del 1983 per la IX legislatura della Repubblica Italiana si \u00e8 svolta il 12 luglio 1983.\nIl presidente del Senato uscente \u00e8 Vittorino Colombo. Le funzioni di presidente provvisorio sono svolte dalla decana dell'assemblea, la senatrice a vita Camilla Ravera.\nPresidente del Senato della Repubblica, eletto al I scrutinio, \u00e8 Francesco Cossiga.\n12 luglio 1983.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nRisulta eletto: Francesco Cossiga"}
{"id": "381930", "revid": "83531", "url": "https://it.wikipedia.org/wiki?curid=381930", "title": "Elezione del Presidente del Senato del 1982", "text": "L'elezione del presidente del Senato del 1982 per l'VIII legislatura della Repubblica Italiana si \u00e8 svolta il 9 dicembre 1982.\nIl presidente del Senato uscente, in quanto incaricato dal presidente della Repubblica a formare un nuovo governo, \u00e8 Amintore Fanfani. Presidente provvisorio del Senato \u00e8 il vicepresidente Adriano Ossicini.\nPresidente del Senato della Repubblica, eletto al I scrutinio, \u00e8 Tommaso Morlino.\n9 dicembre 1982.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nRisulta eletto: Tommaso Morlino"}
{"id": "381932", "revid": "125752334", "url": "https://it.wikipedia.org/wiki?curid=381932", "title": "Bulgari (azienda)", "text": "Bulgari (pronuncia italiana: [\u02c8bul\u0261ari]) \u00e8 una societ\u00e0 italiana fondata nel 1884, attiva nel settore del lusso con prodotti di gioielleria, orologeria, profumeria, pelletteria e per l'industria alberghiera.\nDal 17 luglio 1995 al 28 settembre 2011 il titolo Bulgari \u00e8 stato quotato alla Borsa di Milano.\nDal 2012 fa parte del gruppo francese LVMH.\nGenesi del nome.\nIl nome del marchio proviene dalla latinizzazione del cognome del fondatore dell'azienda, Sotirios Voulgaris (greco: \u03a3\u03c9\u03c4\u03ae\u03c1\u03b9\u03bf\u03c2 \u0392\u03bf\u03cd\u03bb\u03b3\u03b1\u03c1\u03b7\u03c2 pronuncia greca: [so\u02c8tirjos \u02c8vul\u0263aris], italiano: Sotirio Bulgari, 1857\u20131932), greco di origine arumena.\nLa grafia \u00e8 \"BVLGARI\" secondo le lettere dell'alfabeto latino classico (secondo il quale il segno V \u00e8 usato sia per la v che per la u).\nStoria.\nLe origini.\nLa famiglia di gioiellieri Bulgari proviene da un piccolo villaggio arumeno dell'Epiro, Kalarites, dove il capostipite, Sotirios, produceva oggetti in argento. Sotirio decise di abbandonare l'Epiro per cercare fortuna in Italia, arrivando a Napoli nel 1881; nel 1894 si trasfer\u00ec a Roma dove, assieme al suo socio di allora, Demetrio Kremos, pot\u00e9 esporre le sue creazioni all'interno di una gioielleria di via Sistina. Dopo pochi anni apr\u00ec una sua prima boutique in via Sistina e poi, nel 1895, in via Condotti 28.\nIspirandosi ai gioiellieri parigini, cre\u00f2 oggetti in platino, smeraldi, diamanti scomponibili; alcuni di essi prevedevano collane che potessero trasformarsi in due bracciali o spille che potevano divenire pendenti. Anche i negozi vennero ridotti di numero in modo da dare a quello di Roma maggior visibilit\u00e0 per renderlo il polo centrale dove venivano curati tutti gli aspetti dalla creazione alla vendita. Dei numerosi figli di Sotirio, due in particolare seguirono le orme del padre: Giorgio e Costantino, anche Fabrizio fa parte di questa famiglia.\nSeconda met\u00e0 del novecento.\nNel secondo dopoguerra Bulgari inizi\u00f2 nuovamente una produzione e Giorgio assunse pienamente il controllo della gioielleria per permettere a Costantino .\nGrazie al successo di Cinecitt\u00e0, il negozio romano vede arrivare clientela proveniente dal mondo del cinema come Elizabeth Taylor, Marlene Dietrich, Clark Gable, Gary Cooper, Audrey Hepburn, Sofia Loren, Romy Schneider o Gina Lollobrigida.\nBulgari apre i suoi primi negozi a New York, Parigi, Ginevra e Montecarlo negli anni settanta con uno showroom all'hotel newyorkese Pierre Hotel.\nNel 1984 i nipoti di Sotirio, Paolo e Nicola Bulgari, vengono nominati Presidente e Vicepresidente dell'azienda e il loro nipote, Francesco Trapani, viene nominato Direttore Generale. All'inizio del 1990 debutta il progetto di Trapani di diversificare l'azienda, con l'uscita di una linea di profumo Bulgari.\nNel 1995 l'azienda viene quotata nella Borsa italiana. Essa vede aumentare del 150% le sue entrate tra il 1997 e 2003. Nel 1998 Bulgari lancia la linea di accessori in cuoio e la linea di occhiali. Durante il suo mandato l'azienda si impone come marchio di lusso riconosciuto in tutto il mondo.\nAnni 2000.\nAll'inizio del 2001, Bulgari crea un'azienda comune con la divisione Lusso di Marriott International, che gestisce anche l'azienda Ritz-Carlton Hotel L.L.C., per lanciare un nuovo marchio di hotel di lusso, Bulgari Hotels &amp; Resorts. Bulgari apre il suo primo hotel a Milano nel 2004, una stazione turistica nel 2006 e un altro hotel a Londra nel 2012. Nel 2011 Bulgari Bali viene collocato dai lettori della rivista Smart Travel Asia al secondo posto della classifica dei migliori luoghi di soggiorno in Asia.\nNel 2007 Bulgari inizia a produrre cosmetici.\nIl 7 marzo 2011 il gruppo LVMH annuncia di aver acquisito il 51% del capitale del gruppo e prevede di procedere a un'offerta pubblica di acquisto. La quota di LVMH sale infine al 98,09% nel settembre dello stesso anno. Nel febbraio 2012 la famiglia Bulgari rivende delle quote di LVMH per 236,7 milioni di euro.\nLVMH, proprietario infine di 3,7 miliardi di euro in totale, aumenta gli investimenti pubblicitari e crea un centro di acquisti per tutti i marchi di gioielleria del gruppo. Nel 2012 Bulgari annovera 180 punti vendita di propriet\u00e0 nel mondo oltre a riacquistare i diritti di utilizzo del marchio che erano stati ceduti ai franchisee.\nNel gennaio 2017 Bulgari inaugura a Valenza la pi\u00f9 grande Manifattura di gioielli d\u2019Europa. La Manifattura \u00e8 stata edificata valorizzando l'antica abitazione di Francesco Caramora, il primo orefice che contribu\u00ec a rendere Valenza famosa in tutto il mondo come \"citt\u00e0 dell'oro\".\nNegozi.\nBulgari \u00e8 sostenuta da una rete di distribuzione di circa 300 boutique. In Italia il negozio pi\u00f9 famoso \u00e8 quello in via dei Condotti a Roma. La pi\u00f9 grande boutique Bulgari al mondo si trova a Tokyo nella \u201cBulgari Ginza Tower\u201d, 940 metri quadrati di superficie di vendita, che comprende un ristorante e un bar. Ci sono boutique anche in nord e sud America in numerose citt\u00e0 come Atlanta, Chicago, New York, Lima e molte altre.\nControversie.\nNel 2005 l'azienda ha intentato una causa a tutela del proprio marchio contro l'attrice pornografica Brigitta Kocsis che allora utilizzava lo pseudonimo \"Brigitta Bulgari\". Nel 2008 il tribunale di Milano ha inibito all'attrice la possibilit\u00e0 di utilizzare commercialmente lo pseudonimo Bulgari, anche nelle varianti BVLGARI e BVLGARY, ritenendo che la scelta non possa essere considerata casuale, ma funzionale a stabilire un collegamento al marchio Bulgari. Tale sentenza, assieme ad altre tra il 2006 e il 2009, ha determinato un orientamento della giurisprudenza italiana volto a tutelare i marchi anche nel caso in cui il tentativo di contraffazione non sia volto a indurre confusione nel consumatore. \nNel 2021 l'azienda \u00e8 stata oggetto delle forti rimostranze del movimento No Cav per aver girato uno spot in una cava di marmo delle Alpi Apuane contestata dagli ambientalisti.\nCuriosit\u00e0.\nNel film di Steven Spielberg, Minority Report del 2002 \u00e8 pi\u00f9 volte inquadrato un orologio Bulgari \"futuristico\" che per\u00f2 non \u00e8 mai andato in commercio."}
{"id": "381933", "revid": "83531", "url": "https://it.wikipedia.org/wiki?curid=381933", "title": "Elezione del Presidente del Senato del 1979", "text": "L'elezione del presidente del Senato del 1979 per l'VIII legislatura della Repubblica Italiana si \u00e8 svolta il 20 giugno 1979.\nIl presidente del Senato uscente \u00e8 Amintore Fanfani. Presidente provvisorio, in luogo di Ferruccio Parri, \u00e8 il senatore a vita Pietro Nenni.\nIl presidente del Senato della Repubblica, eletto al I scrutinio, \u00e8 Amintore Fanfani.\n20 giugno 1979.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nRisulta eletto: Amintore Fanfani"}
{"id": "381935", "revid": "83531", "url": "https://it.wikipedia.org/wiki?curid=381935", "title": "Elezione del Presidente del Senato del 1976", "text": "L'elezione del presidente del Senato del 1976 per la VII legislatura della Repubblica Italiana si \u00e8 svolta il 5 luglio 1976.\nIl presidente del Senato uscente \u00e8 Giovanni Spagnolli. Presidente provvisorio, in sostituzione di Giovanni Gronchi, \u00e8 il senatore a vita Ferruccio Parri\nPresidente del Senato della Repubblica, eletto al I scrutinio, \u00e8 Amintore Fanfani.\n5 luglio 1976.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nRisulta eletto: Amintore Fanfani"}
{"id": "381937", "revid": "83531", "url": "https://it.wikipedia.org/wiki?curid=381937", "title": "Elezione del Presidente del Senato del 1972", "text": "L'elezione del presidente del Senato del 1972 per la VI legislatura della Repubblica Italiana si \u00e8 svolta il 25 maggio 1972.\nIl presidente del Senato uscente \u00e8 Amintore Fanfani. Presidente provvisorio del Senato \u00e8 Giovanni Gronchi\nPresidente del Senato della Repubblica, eletto al I scrutinio, \u00e8 Amintore Fanfani.\n25 maggio 1972.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Amintore Fanfani"}
{"id": "381939", "revid": "83531", "url": "https://it.wikipedia.org/wiki?curid=381939", "title": "Elezione del Presidente del Senato del 1968", "text": "L'elezione del presidente del Senato del 1968 per la V legislatura della Repubblica Italiana si \u00e8 svolta il 5 giugno 1968.\nIl presidente del Senato uscente \u00e8 Ennio Zelioli Lanzini. Presidente provvisorio del Senato \u00e8 Meuccio Ruini\nPresidente del Senato della Repubblica, eletto il 5 giugno 1968 al I scrutinio, \u00e8 Amintore Fanfani.\n5 giugno 1968.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Amintore Fanfani"}
{"id": "381940", "revid": "110157", "url": "https://it.wikipedia.org/wiki?curid=381940", "title": "Horsens", "text": "Horsens \u00e8 un comune danese di abitanti situato nella regione dello Jutland centrale.\nIl comune \u00e8 stato riformato in seguito alla riforma amministrativa del 1\u00ba gennaio 2007 accorpando i precedenti comuni di Br\u00e6dstrup e Gedved.\nSport.\nCalcio.\nLa squadra principale della citt\u00e0 \u00e8 l'Alliance Club Horsens.\nPallacanestro.\nLa squadra principale della citt\u00e0 \u00e8 l'Horsens Idr\u00e6ts Club Basketball."}
{"id": "381942", "revid": "83531", "url": "https://it.wikipedia.org/wiki?curid=381942", "title": "Elezione del Presidente del Senato del 1967", "text": "L'elezione del presidente del Senato del 1967 per la IV legislatura della Repubblica Italiana si \u00e8 svolta l'8 novembre 1967.\nIl presidente del Senato uscente, in quanto dimissionario a causa delle polemiche sollevate dopo aver espresso una profonda critica al progetto delle Regioni, \u00e8 Cesare Merzagora. Presidente provvisorio \u00e8 il vicepresidente Giuseppe Spataro.\nPresidente del Senato della Repubblica, eletto al I scrutinio, \u00e8 Ennio Zelioli Lanzini.\n8 novembre 1967.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Ennio Zelioli Lanzini"}
{"id": "381944", "revid": "83531", "url": "https://it.wikipedia.org/wiki?curid=381944", "title": "Elezione del Presidente del Senato del 1963", "text": "L'elezione del presidente del Senato del 1963 per la IV legislatura della Repubblica Italiana si \u00e8 svolta il 16 maggio 1963.\nIl presidente del Senato uscente \u00e8 Cesare Merzagora. Presidente provvisorio del senato \u00e8 Giovanni Battista Bertone\nPresidente del Senato della Repubblica, eletto al I scrutinio, \u00e8 Cesare Merzagora.\n16 maggio 1963.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Cesare Merzagora"}
{"id": "381945", "revid": "83531", "url": "https://it.wikipedia.org/wiki?curid=381945", "title": "Elezione del Presidente del Senato del 1958", "text": "L'elezione del presidente del Senato del 1958 per la III legislatura della Repubblica Italiana si \u00e8 svolta il 12 giugno 1958.\nIl presidente del Senato uscente \u00e8 Cesare Merzagora. Presidente provvisorio \u00e8 Pietro Canonica.\nPresidente del Senato della Repubblica, rieletto al I scrutinio, \u00e8 Cesare Merzagora.\nL'elezione.\nPreferenze per Cesare Merzagora\n12 giugno 1958.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Cesare Merzagora"}
{"id": "381946", "revid": "83531", "url": "https://it.wikipedia.org/wiki?curid=381946", "title": "Elezione del Presidente del Senato del 1953 (seconda)", "text": "La seconda elezione del presidente del Senato del 1953 per la II legislatura della Repubblica Italiana si \u00e8 svolta il 25 giugno 1953.\nIl presidente del Senato uscente \u00e8 Meuccio Ruini. Presidente provvisorio del Senato \u00e8 Raffaele Caporali.\nPresidente del Senato della Repubblica, eletto al I scrutinio, \u00e8 Cesare Merzagora.\n25 giugno 1953.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Cesare Merzagora"}
{"id": "381949", "revid": "104458", "url": "https://it.wikipedia.org/wiki?curid=381949", "title": "Nyon", "text": "Nyon (, toponimo francese; in tedesco \"Neuss\", desueto, ) \u00e8 un comune svizzero di 20\u00a0272 abitanti del Canton Vaud, nel distretto di Nyon del quale \u00e8 capoluogo; ha lo status di citt\u00e0.\nGeografia fisica.\nNyon si trova 23 chilometri a nordest di Ginevra, sulla riva del lago di Ginevra.\nStoria.\nNyon fu fondata dai Romani tra il 46 e il 44 a.C. con il nome di \"Colonia Iulia Equestris\" (localmente \"Noviodunum\"). In seguito si svilupp\u00f2 fino a diventare una delle pi\u00f9 grandi colonie romane della Svizzera, con un foro, una basilica e un anfiteatro (scoperto nel 1996).\nNel 1937 ospit\u00f2 la Conferenza di Nyon, volta a risolvere le controversie sulla navigazione internazionale scaturite dalla guerra civile spagnola.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nNyon \u00e8 servita dall'omonima stazione sulla ferrovia Losanna-Ginevra, capolinea della ferrovia Nyon-Saint-Cergue, dall'autostrada A1 (uscita 11 \"Nyon\") e dai battelli della Compagnie G\u00e9n\u00e9rale de Navigation sur le lac L\u00e9man. Servizi di autobus garantiscono, oltre alla mobilit\u00e0 urbana, anche i collegamenti con la vicina Francia.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Nyon hanno sede l'Union of European Football Associations e altre istituzioni calcistiche europee."}
{"id": "381950", "revid": "83531", "url": "https://it.wikipedia.org/wiki?curid=381950", "title": "Elezione del Presidente del Senato del 1953 (prima)", "text": "La prima elezione del presidente del Senato del 1953 per la I legislatura della Repubblica Italiana si \u00e8 svolta il 25 marzo 1953.\nIl presidente del Senato uscente, in quanto dimissionario (come il suo predecessore) in occasione delle votazioni per la legge elettorale sul cosiddetto \"premio di maggioranza\" (altrimenti detta \"legge-truffa\"), \u00e8 Giuseppe Paratore. Presidente provvisorio \u00e8 il vicepresidente Giovanni Battista Bertone.\nPresidente del Senato della Repubblica, eletto al I scrutinio, \u00e8 Meuccio Ruini.\n25 marzo 1953.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Meuccio Ruini"}
{"id": "381951", "revid": "83531", "url": "https://it.wikipedia.org/wiki?curid=381951", "title": "Elezione del Presidente del Senato del 1952", "text": "L'elezione del presidente del Senato del 1952 per la I legislatura della Repubblica Italiana si \u00e8 svolta il 26 giugno 1952.\nIl presidente del Senato uscente, in quanto dimissionario in occasione delle votazioni per la legge elettorale sul cosiddetto \"premio di maggioranza\" (altrimenti detta \"legge-truffa\"), \u00e8 Enrico De Nicola. Presidente provvisorio \u00e8 Raffaele Caporali.\nPresidente del Senato della Repubblica, eletto al I scrutinio, \u00e8 Giuseppe Paratore.\n26 giugno 1952.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Giuseppe Paratore"}
{"id": "381954", "revid": "83531", "url": "https://it.wikipedia.org/wiki?curid=381954", "title": "Elezione del Presidente del Senato del 1951", "text": "L'elezione del presidente del Senato del 1951 per la I legislatura della Repubblica Italiana si \u00e8 svolta il 28 aprile 1951.\nIl presidente del Senato uscente, in quanto deceduto, \u00e8 Ivanoe Bonomi. Presidente provvisorio del Senato \u00e8 Raffaele Caporali.\nPresidente del Senato della Repubblica, eletto al I scrutinio, \u00e8 Enrico De Nicola.\n28 aprile 1951.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Enrico De Nicola"}
{"id": "381957", "revid": "83531", "url": "https://it.wikipedia.org/wiki?curid=381957", "title": "Elezione del Presidente del Senato del 1948", "text": "L'elezione del presidente del Senato del 1948 per la I legislatura della Repubblica Italiana si \u00e8 svolta l'8 maggio 1948.\nPresidente provvisorio del Senato \u00e8 Raffaele Caporali.\nPrimo presidente del Senato della Repubblica, eletto al I scrutinio, \u00e8 Ivanoe Bonomi.\nL'elezione.\nPreferenze per Ivanoe Bonomi\n8 maggio 1948.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Ivanoe Bonomi"}
{"id": "381958", "revid": "1982", "url": "https://it.wikipedia.org/wiki?curid=381958", "title": "Crisi energetica del 1979", "text": ""}
{"id": "381966", "revid": "1342115", "url": "https://it.wikipedia.org/wiki?curid=381966", "title": "Luigi Giacco", "text": "Biografia.\nLaureato in pedagogia, lavora per molti anni come dirigente d'azienda prima di entrare in politica nel 1994, anno in cui - come esponente della Federazione Laburista - venne eletto deputato nella lista del Partito Democratico della Sinistra. Il suo seggio alla Camera gli venne confermato anche due anni dopo: nella legislatura 1996-2001 \u00e8 stato segretario della XII commissione (Affari sociali) e componente della Commissione parlamentare per l'infanzia.\nNel 2001 ottenne un nuovo mandato alla Camera, venendo eletto con il sistema maggioritario nella circoscrizione XIV (Marche), e pi\u00f9 precisamente nel collegio: \"6 - Osimo\": ha fatto parte del gruppo parlamentare dei Democratici di Sinistra. Nella XIV legislatura fa parte delle stesse commissioni di cui si occupava in precedenza. Nei DS ha il ruolo di responsabile nazionale area disabili. Resta a Montecitorio fino al 2006. "}
{"id": "381974", "revid": "122678628", "url": "https://it.wikipedia.org/wiki?curid=381974", "title": "Nettunia", "text": "Nettunia o Neptunia era una citt\u00e0 italiana del Lazio, sancita nel novembre 1939, fondata ufficialmente nel gennaio 1940 unendo le attuali Anzio e Nettuno.\nStoria.\nIl progetto di riunione, sostenuto dal Commissario Prefettizio Mario Vaselli, fu presentato a Mussolini, Capo del Governo, affermando che si trattava di un provvedimento necessario che veniva incontro a una specifica richiesta della cittadinanza.\nI due centri cittadini potevano apparire complementari, considerando Anzio (Nettunia Porto) come fulcro delle attivit\u00e0 marittime e legate alla pesca, e Nettuno (Nettunia Centro) maggiormente dedita al settore agricolo.\nDopo 82 anni, venne nuovamente unito il territorio occupato dalle due preesistenti cittadine.\nDurante la seconda guerra mondiale, nel 1944 l'intera area fu il teatro dell'operazione militare alleata nota come sbarco di Anzio.\nDopo la fine della guerra, in forza di un decreto luogotenenziale del 1945, entrato in vigore a giugno, Nettuno ed Anzio tornarono a separarsi in virt\u00f9 di diversit\u00e0 economiche, storiche e culturali che i cinque anni e mezzo di unione non avevano conciliato.\nI due centri nel dopoguerra hanno conosciuto un notevole sviluppo turistico.\nEtimologia.\nPer il nome della nuova citt\u00e0, ci si ispir\u00f2 a Dionigi di Alicarnasso, storico antico di lingua greca, secondo il quale un antico insediamento denominato \"Nettunia\" o \"Neptunia\" (come tradotto secondo una tradizione letteraria), posto sul lido del mar Tirreno, segnava nei tempi arcaici il confine d'Italia."}
{"id": "381979", "revid": "1982", "url": "https://it.wikipedia.org/wiki?curid=381979", "title": "Crisi energetica del 1973", "text": ""}
{"id": "381982", "revid": "125791787", "url": "https://it.wikipedia.org/wiki?curid=381982", "title": "Geopolitica", "text": "La geopolitica (da non confondersi con la geografia politica e con la politica internazionale) \u00e8 una disciplina che studia le relazioni tra la geografia fisica, la geografia umana e l'azione politica. Ancorch\u00e9 si tratti di una disciplina piuttosto popolare, manca ancora di una definizione univoca e condivisa. La grande notoriet\u00e0 di questa disciplina deriva dalla capacit\u00e0 attribuitale dai suoi cultori di predire l'azione politica (e quindi gli eventi futuri) tramite l'analisi del contesto spaziale (da intendersi in senso non meramente geografico, ma anche culturale, sociale ed economico) degli attori politici stessi o almeno di una parte dei comportamenti politici.\nLa collocazione scientifica della geopolitica spazia dal campo della geografia politica a quello della politica internazionale vista in connubio con lo studio degli aspetti specifici della geografia (fisica e politica), il che riguarda l'ambito dello studio dei rapporti internazionali in chiave geografica, fino ad interpretarla come mero studio delle tendenze espansive di Stati e nazioni. Ad oggi tale disciplina, lontana dalle tendenze deterministiche con cui si era affermata tra le due guerre, rivaluta l'attitudine a sviluppare i rapporti tra geografia (analisi delle posizioni spaziali degli Stati e accessibilit\u00e0 a risorse, mercati, vie marittime e terrestri) e studio delle relazioni internazionali, unitamente allo sviluppo di temi e di numerose altre questioni che riguardano il rapporto degli stati con i pi\u00f9 complessi fenomeni dati dal contesto del mondo globale.\nDefinizioni.\nLa definizione che ha fornito Yves Lacoste della geopolitica \u00e8 la seguente: \"Viene considerata geopolitica quella situazione nella quale due o pi\u00f9 attori politici si contendono un territorio. In questo contendere, le popolazioni che abitano il territorio conteso, o che sono rappresentate dagli attori che se lo contendono, devono essere coinvolte in questo conflitto attraverso l'uso degli strumenti di comunicazione di massa\".\nI dizionari delle lingue moderne recano diverse definizioni del termine \"geopolitica\", tutte pi\u00f9 o meno arbitrarie o assai generiche. Ad esempio, secondo il Devoto-Oli (1984), la geopolitica \u00e8 \"\"lo studio delle motivazioni geografiche che influenzano l'azione politica\". Secondo il Robert (1965) essa \u00e8 \"lo studio dei rapporti tra i dati naturali della geografia e la politica degli Stati\"\". Per il Grand Larousse Universel (1962) \u00e8 \"lo studio dei rapporti che uniscono gli Stati, le loro politiche e le leggi di natura, queste ultime determinando le altre\"; lo stesso, nell'edizione 1989, parla di \"una scienza che studia i rapporti tra la geografia degli Stati e la loro politica\". Il \"Dictionnaire de la G\u00e9ographie\" (1979) scrive che \"la geopolitica \u00e8 lo studio dei rapporti tra i fattori geografici e le azioni o le situazioni politiche\".\nQuest'indeterminatezza ha spinto gli stessi teorici geopolitici a definire la materia del loro studio, con risultati altrettanto vari.\nEvoluzione delle teorie geopolitiche.\nIl termine \"geopolitica\" fu coniato nel 1899 dal geografo svedese Rudolf Kjell\u00e9n, che la teorizz\u00f2 successivamente nelle opere \"Samtidens stormakter\" (\"Le grandi potenze di oggi\", 1914) e \"Staten som lifsform\" (\"Lo Stato come forma di vita\", 1916). Molti attribuiscono la paternit\u00e0 di questa disciplina a Friedrich Ratzel, il geografo, antropologo ed etnologo tedesco che proprio nel 1904 moriva. Ratzel traeva dal darwinismo gli elementi per la nuova concezione biologica degli stati. Lo studioso svedese Kjell\u00e9n, con \"geopolitica\", si riferisce all'uso della conoscenza geografica per favorire gli obiettivi di Stati nazionali specifici. Egli, come Ratzel, tende a istituire una similitudine tra gli stati e gli organismi viventi. Per altri, la geopolitica nasce s\u00ec nel 1904, ma grazie allo scritto del geografo inglese Sir Halford Mackinder, \"The Geographical Pivot of History\". Ad ogni modo i fondatori della geopolitica occidentale possono essere considerati Ratzel, Kjell\u00e9n e Mackinder, grazie alle loro analisi delle relazioni tra le potenze europee del loro tempo sotto i punti di vista delle differenti collocazioni geografiche e storiche e dello sviluppo statale paragonato a quello di creature viventi (con loro habitat, necessit\u00e0 di reperimento di risorse e via discorrendo).\nSar\u00e0 per\u00f2 nel 1919 che Karl Haushofer, militare e professore all'Universit\u00e0 di Monaco, riprendendo le teorie di Kjell\u00e9n e Ratzel, constatando la situazione politica tedesca del tempo, elabora la tesi dei grandi spazi connessi alle Pan-idee. L'idea di Haushofer era di riportare lo spazio tedesco alla sua centralit\u00e0 mondiale (al pari delle altre realt\u00e0 continentali e imperiali) e di dotare la Germania di un proprio \"spazio vitale\", concetto geopolitico gi\u00e0 teorizzato da Ratzel. Del resto la marcia verso est (\"Drang nach Osten\") della Germania era in corso dal periodo guglielmino, moto sospinto dal progetto di costruzione della ferrovia Berlino-Baghdad (tentativo da parte tedesca di delimitare una zona d\u2019influenza nel Vicino Oriente). Lo scoppio della prima guerra mondiale era dovuto secondo Haushofer allo scontro antropologico tra le potenze telluriche e le potenze marittime: il generale vide chiaramente nel fronte costituito da Stati Uniti, Gran Bretagna e Francia il nemico talassocratico che si contrapponeva al blocco \"tellurocratico\" eurasiatico. Tra il 1924 e il 1944 la pubblicazione della\"Zeitschrift f\u00fcr Geopolitik\" contribuisce a diffondere le teorie geopolitiche a livello tedesco e europeo. Nel far ci\u00f2 Haushofer allacci\u00f2 contatti con Giorgio Roletto e Ernesto Massi, capostipiti della scuola italiana di geopolitica che alla fine degli anni trenta prendeva forma attorno alla rivista \u201c\"Geopolitica. Rassegna mensile di Geografia Politica, Economica, Sociale e Coloniale\"\u201d.\nSulla sponda statunitense va detto che gi\u00e0 Alfred Thayer Mahan nell'opera \"The Influence of Sea Power Upon History, 1660-1783\" nel 1890 elaborava la tesi per cui la storiografia marittima doveva essere vista come una chiave di lettura dei contrasti sorti tra le nazioni e gli imperi. Secondo Mahan \"\"La caratteristica principale che si delinea dall'analisi storica del potere marittimo \u00e8 l'antagonismo tra gli stati o le nazioni per ottenere il dominio, o il controllo del mare\". Il potere marittimo \u00e8 quindi, essenzialmente, una condizione bellica, se non altro perch\u00e9 obbliga uno dei due contendenti a impedire l'uso del mare all'altro. Mahan individuava negli Stati Uniti, il proprio paese, la potenza marittima emergente, mentre la caratteristica insulare (degli USA come anche delle isole britanniche) garantiva allo stato nordamericano la capacit\u00e0 di proiettarsi a livello marittimo e consolidare il predominio degli oceani.\nMackinder, al pari di Haushofer, interpreta la storia del mondo come lotta tra potenze talassocratiche e potenze terrestri; egli per\u00f2 connota come positive le prime e negative le seconde. Prototipo di civilt\u00e0 marittima sarebbe l'Europa e, soprattutto, l'Inghilterra: \"La civilt\u00e0 europea \u00e8 il risultato della secolare lotta contro l'invasione asiatica\"\". Secondo Mackinder, la supremazia talassocratica \u00e8 minacciata da due grandi eventi: l'ascesa della Russia e l'invenzione della ferrovia. Mosca, espandendosi in Eurasia, ha unito le forze \"telluriche\" un tempo divise (popoli delle foreste nordiche e popoli della steppa), mentre la velocit\u00e0 garantita dalla strada ferrata azzera i vantaggi del trasporto marittimo. Nel paradigma mackinderiano, che ha influenzato fortissimamente tanto la geopolitica anglosassone quanto quella del resto del mondo, la storia fondamentale \u00e8 quella del continente eurasiatico. In Eurasia, la regione-perno o \"heartland\" (\"cuore della terra\" secondo la suggestiva interpretazione che d\u00e0 del concetto lo studioso italiano Massimo Roccati) \u00e8 quella centro-settentrionale, corrispondente \"grosso modo\" all'area di civilizzazione russa e turanica. Le teorie di Haushofer e Mackinder pur avendo molti punti in comune e pur condividendo l\u2019orizzonte strategicamente essenziale dell'heartland, si ritrovano ad essere la personificazione intellettuale dello scontro tra Inghilterra e Germania, che si sarebbe infatti verificata nel secondo conflitto mondiale.\nDiscepoli e continuatori di Mackinder, in area anglosassone, sono stati gli statunitensi Nicholas Spykman (che si \u00e8 concentrato sulla rielaborazione teorica del concetto di \"rimland\", ovvero la fascia semicircolare che dalle coste atlantiche europee giunge fino a quelle estremo-orientali) e Zbigniew Brzezinski, gi\u00e0 consigliere strategico di Carter che in un libro pubblicato sul finire degli anni Novanta (\"La grande scacchiera\") formula gli estremi per una nuova geostrategia statunitense per l\u2019Eurasia. Ma negli USA sono nate molte altre teorie geopolitiche, pi\u00f9 o meno debitrici di Mackinder, tra cui la \"strategia del contenimento\" (George Frost Kennan) e la teoria dello \"effetto domino\" (Dwight Eisenhower).\nIl filone della geopolitica di scuola tedesca iniziata da Haushofer fu proseguito da Carl Schmitt, che riprese - nelle opere \"Il Nomos della terra\" e \"Terra e mare\" - la dicotomia mare-terra di Mackinder, rovesciandone per\u00f2 il giudizio di valore. Haushofer aveva diffuso come detto in Germania la geopolitica, facendosi promotore d'un asse tra le potenze \"telluriche\" (Germania, Russia e Giappone) contro quelle talassocratiche (Inghilterra e USA): s'oppose infatti all'invasione dell'URSS voluta da Hitler (e riconosciuta come suo fondamentale errore strategico), e per questo cadde in disgrazia e fu perseguitato dal regime nazista. Secondo Haushofer il blocco euroasiatico, di cui perno sarebbe stata la Germania, sarebbe stato l\u2019unico in grado di fronteggiare il blocco anglosassone.\nLa scuola italiana di geopolitica.\nCon scuola italiana di geopolitica si intende la corrente di studi fondata, presso l'Universit\u00e0 di Trieste, da Giorgio Roletto ed Ernesto Massi le cui idee venivano affidate alla rivista \"Geopolitica. Rassegna mensile di geografia politica, economica, sociale, coloniale\" pubblicata a Milano dall'editore Sperling &amp; Kupfer tra la fine del 1939 ed il 1942. Il periodico godette del pieno appoggio del Ministro Giuseppe Bottai e pubblic\u00f2 nel primo numero un indirizzo di saluto di Karl Haushofer. Riccamente illustrata da apposite \"carte geopolitiche\", tabelle, ecc. e con articoli, saggi ed interventi vari che spaziavano sui cinque continenti (pur con una decisa preferenza per l'analisi e lo studio delle aree balcanica e mediterranea), la rivista non venne per\u00f2 mai ufficialmente recensita dalla Regia Societ\u00e0 Geografica Italiana, proprio in ragione della carica di novit\u00e0 che portava in seno alla allora chiusa corporazione dei geografi ed alla conseguente diffidenza nei riguardi dei promotori.\nTra i cattedratici dell'epoca, vi furono Umberto Toschi e Antonio Renato Toniolo, geografi \"la cui eredit\u00e0 di pensiero si protrae fino ai nostri anni\".\nQuarant'anni dopo la fondazione della rivista, proprio Ernesto Massi divenne Presidente della Societ\u00e0 Geografica Italiana (1978 - 1987).\nGli eventi bellici portarono allo scioglimento del gruppo dei geopolitici italiani e questa disciplina entr\u00f2 nell'oblio. Difatti Roletto e Massi fondarono la loro rivista su ispirazione di quella analoga del gi\u00e0 citato Haushofer e, conseguentemente, la sconfitta delle potenze dell'Asse nella Seconda Guerra Mondiale trascin\u00f2 con s\u00e9 la Geopolitica, intesa quale mera strategia di espansione. Solamente negli anni '90 del XX secolo si ha infine una generale riscoperta della disciplina in Italia.\nDagli anni '80 ad oggi.\nDopo la seconda guerra mondiale la geopolitica \u00e8 stata quasi abbandonata sia in Europa occidentale sia nei Paesi di impostazione comunista, perch\u00e9 bollata dai pi\u00f9 come una \"pseudo-scienza nazistoide\". Tuttavia, a partire dagli anni '80, \u00e8 tornata ad essere studiata con interesse grazie all'apporto del geografo francese Yves Lacoste, il quale riport\u00f2 alla luce un uso della geografia definito \"attivo\", ossia direttamente connesso all'azione del potere politico sui territori. Oggi \u00e8 comunemente accettata come disciplina nelle universit\u00e0 e studiata da molti cultori.\nFondamentale nella rivalutazione della geopolitica \u00e8 stato l'apporto storico, a partire dagli anni '80, dello slittamento dell'asse politico-economico dalle grandi potenze occidentali verso quelle mediorientali e asiatiche, fenomeno che interessa paesi storicamente marginali come l'Australia, legata oggi a doppio filo, tuttavia, alla crescita di colossi come India e Cina.\nSul filone di pensiero di tradizione schmittiana, sia pur da una prospettiva diversa, si pone invece il filosofo e attivista politico russo Alexandr Dugin, sostenitore di un progetto pan-eurasiatico ultraconservatore antiliberale con al centro la Russia; Dugin \u00e8 molto controverso pure in patria ed \u00e8 attivo organizzatore di milizie belliche in scenari di crisi dove \u00e8 coinvolta la Russia come in Donbass.\nDiverso \u00e8 invece il ruolo delle riviste italiane che trattano di geopolitica. In Italia un ruolo importante nella riproposizione della geopolitica \u00e8 riconosciuto alla rivista \"Limes\", sebbene Carlo Maria Santoro e Giuseppe Bettoni abbiano lamentato una carenza dal punto di vista teorico. Secondo Fabio Petito ed Elisabetta Brighi il successo di \"Limes\" ha rappresentato la vittoria di una \"geopolitica pratica (popolare)\" sui \"complessi e formali ragionamenti geopolitici di Santoro\", tuttavia Limes non gode di credito a livello accademico e, anzi, ha ricevuto diverse critiche.\nAltra rivista apparsa recentemente \u00e8 \"EastWest\", prima conosciuta come \"East - Rivista di Geopolitica\", che nacque nel 2005 e ferm\u00f2 la pubblicazione nel 2010, per poi riprenderla nel 2015. Un importante istituto di studi ed analisi geopolitiche \u00e8 il Centro Studi Geopolitica.info di Roma, attivo dal 2004 in collaborazione con il Centro di Ricerca \"Cooperazione con l'Eurasia, il Mediterraneo e l'Africa sub-sahariana\" (CEMAS) dell'Universit\u00e0 \"La Sapienza\" di Roma e con la facolt\u00e0 di Scienze dell'Amministrazione e delle Relazioni internazionali dell'Universit\u00e0 di \"Tor Vergata\" di Roma. Alle attivit\u00e0 del Centro Studi Geopolitica.info collaborano professori e ricercatori dei settori politologico, geografico, storico ed economico, oltre che analisti di politica estera che lavorano a diverso titolo nelle istituzioni pubbliche, nel settore privato e nel campo del giornalismo.\nDa ultimo, la geopolitica ha trovato nuovi estimatori anche in ambito accademico, dove \u00e8 in corso un tentativo di riqualificazione scientifica e disciplinare."}
{"id": "381986", "revid": "125115767", "url": "https://it.wikipedia.org/wiki?curid=381986", "title": "Appendix Vergiliana", "text": "L'Appendix Vergiliana \u00e8 una raccolta di carmi di vario metro, tradizionalmente attribuiti a Publio Virgilio Marone, ma probabilmente composti tra il I secolo a.C. e il I secolo d.C. fra Roma e Napoli. Le probabilit\u00e0 che siano stati scritti proprio da Virgilio sono in realt\u00e0 molto basse, per alcuni addirittura nulle. Il termine \"appendix\" fu usato per la prima volta dall'umanista Giuseppe Giusto Scaligero nel 1572 e si riferisce alla consuetudine di stampare questi testi tutti assieme e in appendice alle opere di Virgilio.\nI carmi sono di diversa lunghezza e valore e costituiscono pi\u00f9 un prodotto intellettuale che non poetico.\n\"Aetna\" (Etna).\nComposto da 646 versi, d'argomento scientifico. Concerne i fenomeni vulcanici e segue lo schema di poesia didascalica, che era di moda nell'alto impero. Terminus post quem \u00e8 il 60 d.C., data di pubblicazione delle \"Naturales quaestiones\" di Seneca; terminus ante quem \u00e8 il 79 d.C., perch\u00e9 non viene citata l'eruzione distruttiva del Vesuvio.\nStruttura.\nIl poema ha l'intento di spiegare l'origine delle eruzioni vulcaniche e dei fenomeni annessi come terremoti, nubi di cenere e tremori: animato da una forte impronta scientifica, critica la \"fallacia vatuum\", cio\u00e8 le menzogne dei poeti che avevano spiegato le eruzioni facendo ricorso a miti quale quello dei Giganti o alla presenza della fucina di Vulcano sotto l'Etna stesso. L'autore vuole dare, infatti, una spiegazione razionale al fenomeno.\nLa parte finale dell\"'Aetna\" contiene la critica nei confronti dei viaggi, tema ripreso da Lucrezio e Seneca: solo i viaggi fatti per ammirare la natura sono legittimi, non quelli fatti per visitare palazzi e rovine: l'uomo passa, la natura invece offre spettacoli eterni e davvero da ammirare. La conclusione del poemetto, infine, contiene la \"miranda fabula \"dei \"pii\" \"fratres \"catanesi, mito antichissimo che affonda le radici nell'Antico Testamento: i due giovani Anfinomo e Anapia furono risparmiati dalle fiamme dell'Etna, che si aprirono al loro passaggio, perch\u00e9 preferirono salvare il padre e la madre anziani piuttosto che portare in salvo dalla lava denaro e oggetti preziosi, come invece faceva tutto il resto della popolazione. In loro onore furono erette due statue, che Claudiano descrive come ancora presenti alla sua epoca alle pendici del vulcano, e la loro effigie venne incisa su monete e vasellame.\nAnalisi critica.\nMolti hanno ritenuto questa parte in contraddizione con il resto del poema, in cui si critica la poesia e il mito. In realt\u00e0, il significato di questa sezione conclusiva \u00e8 evidentemente moraleggiante: non basta conoscere la natura, ma bisogna avere anche un comportamento eticamente corretto e giusto, animato da \"pietas\" e giustizia: la legge morale interna potr\u00e0 cos\u00ec vincere anche le difficolt\u00e0 pi\u00f9 dure non solo della natura, ma della vita stessa.\n\"Catalepton\" (Alla spicciolata).\nIl \"Catalepton\" (dal greco \u03ba\u03b1\u03c4\u03ac \u03bb\u03b5\u03c0\u03c4\u03cc\u03bd \"scelta spicciola\", tipica espressione callimachea) \u00e8 insieme al \"Culex\" e alla \"Ciris\" considerata un'opera di Virgilio sin dal I secolo d.C. e nella tradizione biografica di Svetonio, \u00e8 una raccolta di quattordici epigrammi e tre priapei tra i quali alcuni vengono universalmente considerati autentici per la grande saldatura con la biografia del poeta.\nStruttura.\nIl I dei componimenti del \"Catalepton\" \u00e8 indirizzato a Plozio Tucca, insieme a Lucio Vario il giovane poeta parla di una donna in modo malinconico poich\u00e9 probabilmente la desiderava, sottolineando la lontananza con la mancanza del tatto.\nIl II dei componimenti \u00e8 rivolto - per testimonianza di Quintiliano - contro il retore T. Annio Cimbro, colui che accus\u00f2 Cicerone di aver ucciso il fratello. \u00c8 un'invettiva in tono ironico e giambico che sottolinea la mania stilistica degli arcaismi e il veleno per il fratricidio.\nNel III componimento Virgilio esalta la figura di Pompeo Magno che, dopo tante vittorie, fu sconfitto a Fars\u00e0lo nel 48 a.C. e venne ucciso in Egitto; \u00e8 un esempio illustre della caducit\u00e0 dei grandi valori umani.\nIl IV componimento \u00e8 una breve elegia dedicata all'amico Ottavio Musa, un mantovano andato a Roma per gli studi come Virgilio, in cui elogia il dolce e abbondante sapere delle Muse (la poesia). Il poeta si augura che sia ricambiato questo amore verso la Musa e che, ovunque lo porter\u00e0, non avr\u00e0 niente di pi\u00f9 caro.\nIl V componimento \u00e8 un saluto ironico rivolto alle scuole di retorica dei vari Selio, Varrone, Tarquizio, Sesto Sabino, poich\u00e9 ormai il poeta \u00e8 prossimo agli studi filosofici presso la scuola di Sirone. Si conclude con un saluto malinconico alle Muse (chiamate con il termine utilizzato da Livio Andronico \"Camene\"), e un augurio che talvolta possano tornare da lui.\nIl VI \u00e8 aggressivo ed \u00e8 rivolto contro personaggi ignoti: un \"Noctuinus\" (soprannome) aveva sposato la figlia. Il tono \u00e8 aggressivo e rivolge a questo personaggio varie offese, il motivo a cui si allude nel testo \u00e8 un oscuro scandalo familiare.\nIl VII componimento Virgilio lo indirizza a Lucio Vario al quale confida una sua amorosa passione: prima utilizza il termine greco \"potos\" poi per\u00f2 scherzosamente lo sostituisce con il simile termine latino \"puer\", per seguire le regole dei puristi di non usare grecismi.\nL'VIII componimento parla di una \"villetta\" che ha acquistato o ereditato da Virgilio ed \u00e8 collocata a Napoli. Dice di mettere dimora a tutti i suoi familiari qui, specialmente l'amato padre, dopo le confische triumvirali a Mantova e Cremona.\nIl IX componimento \u00e8 una lunga elegia indirizzata allo stesso Valerio Messalla Corvino cui \u00e8 dedicata la \"Ciris\". \u00c8 un grande elogio nei confronti di questa persona per i suoi meriti poetici ma anche quelli guerreschi (i brevi successi contro i triumviri, prima della sconfitta a Filippi). Presenta un lungo elenco di nomi di eroine della mitologia e della storia per onorare la fanciulla amata da Messalla che le aveva dedicato un'egloga: Atalanta, Elena, Cassiopea, Ippodamia (sposa di Pelope e figlia di Enomao), Semele (madre di Dioniso), Danae (madre di Perseo), Lucrezia (moglie di Collatino)\nIl X componimento \u00e8 una lunga parodia del carme catulliano rivolto contro l'ex mulattiere Sabino che, una volta arricchitosi e giunto ad una carica municipale importante, si era fatto ritrarre sul seggio curiale e aveva dedicato la propria immagine a Castore e Polluce, i Dioscuri.\nNell'XI componimento il poeta rappresenta ironicamente la morte dello stesso Ottavio Musa del IV componimento, scherzando sul vizio alcolico e presentando la morte come un evento storico per Roma.\nIl XII componimento riprende l'attacco gi\u00e0 fatto nel VI contro un \"Noctuinus\" (a noi ignoto), qui accusato di ubriachezza e di avere pi\u00f9 di una relazione amorosa; c'\u00e8 una certa rassegnazione rabbiosa nei suoi confronti per aver avuto la donna che desiderava.\nIl XIII componimento \u00e8 una delle invettive pi\u00f9 violente e oscene della letteratura latina ma non ci \u00e8 bene chiara; l'unica cosa di cui si \u00e8 sicuri \u00e8 che Virgilio per un breve periodo ha avuto un'esperienza militare e che Lucceio era un ufficiale dell'esercito di Cesare.\nIl XIV componimento \u00e8 l'unico componimento del \"Catalepton\" che non si riferisce alla giovinezza di Virgilio, bens\u00ec al grande lavoro di composizione dell'Eneide, dunque \u00e8 databile al periodo dopo le Georgiche; appare come un piccolo sfogo per la lenta composizione dell'Eneide.\nIl XV componimento probabilmente non \u00e8 di Virgilio ma dell'ordinatore della raccolta, ovvero Vario; altri critici ritengono che l'autore sia un grammatico dei tardi tempi. \u00c8 un elogio finale a Virgilio, che viene definito pi\u00f9 grande di Esiodo e non inferiore ad Omero, si conclude con una frase che chiude questa raccolta \"dettata da una Musa ancora inesperta\", alludendo all'immaturit\u00e0 poetica di Virgilio in quest'opera.\nAnalisi critica.\nQuesta raccolta si concentra particolarmente su episodi della giovinezza del poeta e fu probabilmente ordinata da Vario e Tucca, autori forse del XV, epilogo che spiegherebbe il passaggio dalla minore, ancora immatura poesia di Virgilio, a quella maggiore della triade (Bucoliche, Georgiche, Eneide). La raccolta dei \"Catalepton\" appartiene al periodo anteriore alle \"Bucoliche\", fra il 55 e il 41 a.C., e fa parte del processo di maturazione poetica di Virgilio prima della grande opera pastorale. La maggior parte di questi gruppi farebbe parte del periodo in cui l'autore frequentava le scuole dei grammatici e dei retori, essendo avviato alla partecipazione della vita pubblica.\nMolti carmi si riferiscono a circostanze dell'et\u00e0 giovanile: circostanze talvolta oscurissime, in rapporto con persone e cose che non hanno lasciato nessun ulteriore ricordo o traccia di s\u00e9 nella tradizione; altre volte circostanze ben identificabili in rapporto, per esempio, con la dimora del giovane a Mantova, a Cremona, a Milano, o con le scuole d'eloquenza da lui frequentate a Roma, o infine con il suo passaggio alla filosofia e alla scuola epicurea di Napoli. Il \"Catalepton\", insieme alla \"Ciris\" e al \"Culex\", sono di tutta l\"'Appendice Virgiliana\" gli scritti pi\u00f9 influenzati dalla corrente neoterica per linguaggio, per stile, per timbro letterario e si mostrano quelli pi\u00f9 aderenti al preziosismo ed ermetismo ellenistico.\n\"Ciris\" (Airone).\nComposto da 540 versi, \u00e8 un poema mitologico che narra di una storia d'amore. \nStruttura.\nIl poeta inizia il poema enunciando l'argomento, la forma di mito che ha prescelto. Egli narrer\u00e0 come Scilla, figlia di Niso, re di Megara, fu trasformata nell'uccello di nome \"Ciris\" subendo questa pena per avere tradito il padre e consegnata la patria al nemico Minosse, di cui si era innamorata. Dopo ci\u00f2 espone le varianti del mito dalle quali si discosta e le riduce a una forma principale: Scilla fosse trasformata in un mostro marino collocato sul promontorio omonimo di Scilla in Calabria infestare i naviganti: mostro marino che secondo Omero avrebbe recato travaglio ad Ulisse e composto da animali di diversa natura, donne con legate intorno alla cintola teste di cani rabbiosi. Questa forma di mito lui si accinge a scartarla nel versi seguenti per ragioni di verosimiglianza. Infatti egli non si mostra persuaso neanche dalle interpretazioni allegoriche e moralistiche che ci furono di un mito cos\u00ec bello. Dunque in qualunque modo si voglia interpretare il mito di Scilla trasformata in ibrido mostro marino, questi sono solo sogni ai quali non \u00e8 lecito dare importanza.\nIl re di Megara, Niso, ha ricevuto un dono dagli dei: la sua citt\u00e0 non sarebbe stata presa fino a che lui avesse portato in testa un capello d'oro, del quale nessuno, con l'eccezione della figlia Scilla, conosceva l'esistenza. Minosse attacca la citt\u00e0 e Scilla, dall'alto delle mura, s'innamora di lui\u02d0 riesce ad incontrarlo, e in un momento d'amore gli dice il segreto del padre. Minosse le ordina di strappare il capello al padre.\nNottetempo, lei riesce nel suo compito e Minosse conquista la citt\u00e0. Il padre capisce di essere stato tradito dalla figlia, la quale era corsa incontro a Minosse che, tuttavia, la ripudia poich\u00e9 non si fida di una persona capace di tradire il proprio padre e la propria citt\u00e0.\nNiso, a quel punto, vorrebbe uccidere Scilla ma lei viene trasformata in un airone bianco dagli dei, mentre il padre diviene un'aquila nera.\nDatazione.\nLa \"Ciris\" \u00e8 un poema conforme alla moda dei \"poetae novi\": infatti, neoterico \u00e8 il tipo di poesia e l'argomento ma anche la tecnica, la lingua e la versificazione. \nQuindi si pensa che attingesse a qualcuna di quelle fonti ellenistiche in cui erano contenuti i tesori da cui i \"poetae novi\" amavano prendere i segreti delle loro composizioni, le loro novit\u00e0. Gli studiosi riescono ad identificare questa fonte in Partenio di Nicea, vissuto a Roma, durante la giovinezza di Virgilio. in un frammento della \"Metamorfosi\" di Partenio troviamo la versione: di Scilla che tagliato il capello al padre, consegnata la citt\u00e0 nelle mani di Minosse di cui si era innamorata; e di come Minosse invece di compensarla la leg\u00f2 sulla nave trascinandola verso il mare finch\u00e9 la fanciulla si trasform\u00f2 in uccello. Anche il \"Culex\" poemetto di Virgilio si ricollega a Partenio che diede al discepolo l'argomento e lo spunto da svolgere in grandi epilli. Entrambi gli epilli, dunque, hanno origine da uno stesso ambiente scolastico e letterario, che per molte vie si \u00e8 potuto identificare e ricostruire con precisione.\nUno dei pi\u00f9 rinomati avversari dell'autenticit\u00e0 volle attribuire il poemetto ad un giovane amico di Virgilio, notissimo rappresentante dei \"poetae novi\", Cornelio Gallo. I critici dicono che nella \"Ciris\" sono ripetuti interi versi delle \"Bucoliche\", \"Georgiche\" e dell\"'Eneide\". Ma era solito di Virgilio incastrare i suoi versi in altri contesti e questo dovrebbe valere come indizio a favore dell'autenticit\u00e0.\nSecondo alcuni autori \u00e8 inaccettabile pensare che la Ciris sia opera di un imitatore di Virgilio dell'et\u00e0 augustea o del primo secolo dell'Impero perch\u00e9 l'imitazione sarebbe stata del Virgilio alessandrineggiante e poi in quel periodo nessuno ha scritto con la lingua e la tecnica neoterica. Non si pu\u00f2 dare una dimostrazione esaustiva perch\u00e9 gli elementi storici sono pochi.\nLa \"Ciris\" ha un ampio proemio e inizia con una dedica che ci chiarisce gli stati d'animo e di vita dell'autore, indirizzata a un giovane nobile di nome Messalla a cui sembra legato da comunanza di studi e simpatia letteraria; inoltre, secondo alcuni, leggendo la dedica del proemio bisogna riconoscere le vicende e i sentimenti attribuiti a Virgilio infatti si riflette l'intera persona del giovane poeta. Probabilmente il poemetto \u00e8 dedicato a M. Valerio Messalla Corvino che, di pochi anni pi\u00f9 anziano di Virgilio, ebbe fama come oratore e uomo politico, combatt\u00e9 a Filippi nel 42, come capo nell'esercito di Bruto e Cassio, poi si avvicin\u00f2 a Antonio e poi ad Ottaviano e tenne ufficiali e comandi militari molto importanti, console nel 31 e generale nel 27, raccolse attorno a s\u00e9 un circolo letterario, dove spiccava la figura di Tibullo. Nel proemio della Ciris Messalla \u00e8 presentato come sul punto di iniziarsi ad un avvenire glorioso.\nEgli quindi non \u00e8 celebrato per imprese civili e militari bma solo per le sue virt\u00f9 intellettuali. \u00c8 noto che Messalla a venti anni ebbe fama di oratore quando viveva ancora Cicerone, da dove si deduce che aveva frequentato gli studi di retorica quando vi erano anche Virgilio e Ottavio. Nel 45 era andato a perfezionare la sua arte oratoria e nelle discipline filosofiche ad Atene dove si trovavano anche il figlio di Cicerone, Marco e Orazio. Dopo l'uccisione di Cesare era tornato a Roma ed ebbe l'occasione di farsi conoscere in qualche famoso processo. nel 43 torna ad Atene e porta a Bruto una lettera di Cicerone e si \u00e8 tentati ad attribuire il proemio della \"Ciris\" allo stesso anno della lettera di Cicerone, sennonch\u00e9 questa datazione si stacca troppo dal periodo dei comuni studi a Roma. E allora si pu\u00f2 concludere per l'anno 45 la composizione del proemio, quando Messalla era andato la prima volta di Atene.\nAnalisi critica.\nLa \"Ciris\" pu\u00f2 essere collocata cronologicamente vicino alla \"Culex\". Come tanti altri componimenti ci sono molti dubbi e i filologi moderni fanno molta pi\u00f9 attenzione ai criteri di lingua, di stile ma fanno pochissima attenzione alle prove pi\u00f9 interne e sostanziali. Anche il poemetto \"Ciris\" ha in suo favore la tradizione, perch\u00e9 \u00e8 presente nelle antiche biografie fra le opere della giovinezza di Virgilio. Non bisogna, per\u00f2, confrontare la composizione della \"Ciris\" con le Bucoliche, Georgiche e con l'Eneide, perch\u00e9 \u00e8 quasi sicuramente dimostrabile che i carmi in questione sono di parecchi anni anteriori alle opere maggiori e appartengono ad un periodo nel quale sia l'individualit\u00e0 sia il gusto del poeta non erano formati ma erano sottoposti a quella scuola retorica di Alessandria che trionfava nel primo secolo a.C.\nLe espressioni autobiografiche della \"Ciris\" possono intendersi come se l'autore fosse pi\u00f9 avanti negli anni, cosa che non si addice a Virgilio. l'autore non si d\u00e0 per uomo maturo, ma per un giovane che sta consolidando le sue tenere fibre: \"nunc primium teneros firmamus robore nervos\".\nLa composizione del poemetto viene riportata pi\u00f9 indietro siccome il poeta dichiara pi\u00f9 volte di averlo cominciato in altre condizioni di tempo e di spirito e di avere esercitato gli insegnamenti della sua prima giovinezza. Inoltre il carme fu composto in due diversi momenti siccome si possono trovare parti di valore estetico disuguale, alcune bellissime ed altre piuttosto stentate. Motivo per cui si giustificano anche le diversit\u00e0 di stile a confronto con il \"Culex\". La lingua \u00e8 priva di oscurit\u00e0, ha in molte parti scioltezza dei movimenti, padronanza del pensiero ed evidenza di immagini. Ma tutto questo \u00e8 frutto della rielaborazione di cui lui parla del proemio.\nLa \"Ciris\" rientra nel periodo della preparazione retorico-letteraria, svoltasi sotto l'influenza di Catullo e delle poesia neoterica. Infatti questo \u00e8 un poemetto erudito.\nAmmesso il concetto della metamorfosi, il mito prescelto aveva il vantaggio di non introdurre nessun essere il quale non trovasse riscontro nella natura delle cose, perch\u00e9 l'uccello \"ciris\" che significa airone bianco, \u00e8 un animale che esiste e al poeta non restava altro che spiegarne l'origine etimologica. Si pu\u00f2 confrontare la \"Ciris\" con un carme di pochi anni dopo appartenente alle \"Bucoliche\", l'Egloga VI, su Sileno, che contiene anche un accenno al mito dei Scilla come mostro marino. Antichi commentatori videro in Sileno un'allegoria per Sirone, il maestro epicureo di Virgilio. Da questa identificazione gli antichi stessi hanno pensato a modi per fare corrispondere in ogni particolare atti e aspetti del favoloso personaggio e atti e aspetti del filosofo. \u00c8 innegabile che Virgilio ha attribuito a Sileno sensi e concetti della filosofia della quale era stato esponente Sirone. La scena iniziale, dove Virgilio si induce a descrivere la figura del dio gaio e intemperante, che viene fatto prigioniero da ninfe e ragazzi e costretto a cantare ci introduce in un mondo che non appartiene n\u00e9 alla pura ragione n\u00e9 alla pura fantasia ed oscilla fra l'umano e il divino. Come le Muse anche Sileno ama il vero e lo effondono nel canto svolgendo la trama solenne dei miti. Un'altra prova che lega l'egloga e con il poemetto si ha nel mito che allude a Scilla, con versi identici dove si nega la concezione di Scilla come mostro marino. Cosa che rimane in dubbio per i critici del perch\u00e9 Virgilio non parla nel \"Sileno\" della sua Scilla ma di quella che nella \"Ciris\" poi viene respinta.\n\"Copa\" (Ostessa).\nBreve idillio di ispirazione campestre, 38 versi in distici. Descrive un'osteria sulla strada, dove il viandante si ferma a ristorarsi, allietato dalla presenza di una giovane ostessa.\n\"Culex\" (Zanzara).\nQuest'opera \u00e8 molto importante per la formazione umana e poetica dell'ambiente di Virgilio, formato da 400 esametri. Generalmente i critici rimproverano all'opera di essere goffa, disordinata e incoerente ed \u00e8 proprio ci\u00f2 che ha portato a supporre che l'opera non fosse di Virgilio: infatti, le frasi contorte e spesso astruse dell'opera sono dovute al tipo d'insegnamento che all'epoca ricevette, ma soprattutto al lavoro della lima che manca.\nStruttura.\nIl poemetto, che prende nome dalla \"zanzara\", \u00e8 fra i componimenti pi\u00f9 complessi della letteratura latina; ricco di difficolt\u00e0 per lo stile involuto, per la disposizione delle parti non del tutto chiare e per l'abbondante uso d'erudizione storica e mitologica. Oltre la dedica ad Ottaviano, il poeta aggiunge un'ulteriore invocazione ad Apollo e alla Musa: proprio nell'invocazione alla Musa vi sono riferimenti importanti dal punto di vista geografico, ad esempio alla fonte Castalia e al Parnaso, tutte raffinatezze tratte sicuramente da fonti ellenistiche, come Callimaco, Teocrito e Licofrone.\nL'opera si apre con un quadro prettamente bucolico. Un pastore, per sfuggire al caldo, insieme alle sue caprette si sdraia all'ombra, ma presto un serpente gli si avvicina: riesce a non toccarlo, in quanto una piccola zanzara gli punge un occhio destandolo dal sonno. Il pastore schiaccia la zanzara e riesce ad uccidere anche il serpente.\nNella notte per\u00f2 lo spirito della zanzara torna a torturarlo in sogno e quest'ultima gli rimprovera di averla uccisa quando aveva tentato solo di salvarlo e dice che continuer\u00e0 a tormentarlo fino a quando questa non ricever\u00e0 degna sepoltura. Il pastore svegliatosi inizia a scavare un tumulo, colto dal senso di colpa e sulla sepoltura della zanzara fa crescere i fiori migliori. Con questa scena commovente e celebrativa della zanzara si conclude l'opera.\nAnalisi critica.\nIl poemetto prende il nome dall'umile insetto che \u00e8 il protagonista di questa favola mitologica, dove la seriet\u00e0 dell'ispirazione finisce per prevalere sulla parodia del racconto epico, la cui attribuzione al mantovano \u00e8 sorretta dalla \"Vita Donatiana\" e dalle testimonianze di poeti come Lucano, Stazio, Marziale e dal grammatico Nonio. Si \u00e8 giunti persino a fantasticare che Virgilio avrebbe in giovent\u00f9 scritto un epilio intitolato \"Culex\", che per\u00f2 sarebbe andato perduto e sostituito con l'attuale pometto, opera di un falsario che intese cos\u00ec spacciare per virgiliano un suo prodotto. La data sarebbe il 48 a.C., l'anno della battaglia di Farsalo.\nIl componimento \u00e8 dedicato ad un giovane di nome Ottaviano, che molto probabilmente potrebbe essere proprio il famoso Ottaviano Augusto, pronipote di Cesare. Questa notizia \u00e8 certa in quanto abbiamo alcuni elementi che ce lo confermano: dalla riverenza con cui l'autore parla di questo fanciullo, ma anche per gli epiteti che gli riserva, come \" santo\" e \"venerando\" e che si riferiscono ad una speciale carica che Ottaviano nel 48 a.C. assunse, quella di pontifex e di conseguenza posso spiegarsi gli epiteti \"santo\" e \"venerando\".\nQuest'opera appartiene ad una serie di componimenti, noti presso i poeti alessandrini, che si chiamavano \"lusus\", in latino. Oltre il carattere scherzoso, per\u00f2, l'opera tratta anche temi riferiti al senso della vita e del destino, che costituiranno il resto delle opere sicuramente di Virgilio: vi sono, comunque, come in Virgilio, influenze pitagoriche e neopitagoriche. L'opera ha un carattere allegorico: la zanzara simboleggia l'anima umana e, nella descrizione del bosco in cui giace il pastore, cio\u00e8 il bosco di Artemide, dove si rifugi\u00f2 la Cadmeide Agave, perseguitata dal terrore di Dioniso, si fa riferimento alla tradizione e a un bosco sacro. Tutto viene descritto minuziosamente, soprattutto la vegetazione e la natura. Nel \"Culex\" abbiamo una visione pessimistica, in quanto la storia e l'uomo appaiono come miseria e morte.\n\"Dirae\" (Maledizioni) e \"Lydia\".\nLe \"Dirae\" o \"imprecazioni\" sono poesia di invettiva, sul genere dell'Ibis ovidiana. Composta da 183 versi, questa tenue operetta in esametri sembra costituire una variazione sul tema delle confische dei campi che era popolare come soggetto letterario, a causa delle \"Bucoliche\" virgiliane.\nAlle \"Dirae\" i manoscritti fanno seguire un lamento d'amore pastorale, dedicato a una donna di nome \"Lydia\", che \u00e8 nominata anche nelle \"Dirae\". I due componimenti sono accostabili per il loro sfondo bucolico. I due carmi composti non oltre l'et\u00e0 augustea, sono una prima testimonianza del filone bucolico post-virgiliano pi\u00f9 tardi ripreso ai tempi di Nerone.\n\"Elegiae in Maecenatem\" (Elegie per Mecenate).\nLe \"Elegiae in Maecenatem\" sono un testo di notevole interesse storico-culturale, poich\u00e9 rievocano la morte e la personalit\u00e0 del pi\u00f9 influente consigliere politico e letterario di Augusto, Gaio Cilnio Mecenate. Divise in due: 144 versi la prima, 34 versi la seconda.\nScritte dopo la morte del grande protettore di poeti, nella prima viene difeso Mecenate dalle accuse rivoltegli di essere un manifesto epicureo, che indulgeva al vivere comodo e fastoso. Nella seconda Mecenate, sul punto di morire, riafferma la sua devozione alla casa regnante d'Augusto.\nPoich\u00e9 Mecenate \u00e8 morto dopo Virgilio, quest'opera \u00e8 sicuramente non virgiliana.\n\"Epigrammata\" (Epigrammi).\n\"Est et non\" (\"Il s\u00ec e il no\"), \"De rosis nascentibus\" (\"La nascita delle rose\"), \"Vir bonus\" (\"L'uomo buono\"), \"Hortulus\" (\"L'orticello\"), \"De vino et Venere\" (\"Il vino e Venere\"), \"De livore\" (\"Il livore\"), \"De cantu Sirenarum\" (\"Il canto delle Sirene\"), \"De die natali\" (\"Il giorno natalizio\"), \"De fortuna\" (\"La fortuna\"), \"De Orpheo\" (\"Su Orfeo\"), \"De se ipso\" (\"Su s\u00e9 stesso\"), \"De aetatibus animalium\" (\"Le et\u00e0 degli animali\"), \"De ludo\" (\"Il gioco\"), \"De Musarum inventis\", \"De speculo\" (\"Lo specchio\"), \"Mira Vergilii versus experientia\", \"De quattuor temporibus anni\" (\"Le quattro stagioni dell'anno\"), \"De ortu solis\" (\"Il sorgere del sole\"), \"De Herculis laboribus\" (\"Le fatiche di Ercole\"), \"De littera Y\" (\"La lettera Y\") e \"De signis caelestibus\" (\"I segni celesti\").\n\"Moretum\" (Focaccia).\nBreve idillio di ispirazione campestre, 122 versi in esametri. Descrive la sveglia di un contadino all'alba. Appena alzato si prepara, aiutato dalla schiava, una colazione rustica a base di formaggio, erbe ed aglio, che mangia con appetito. Terminato il pasto, si reca al lavoro.\n\"Priapea\" (Canti a Priapo).\nTre componimenti rusticani, composti in onore del dio Priapo, custode degli orti, che viene presentato in atteggiamenti osceni."}
{"id": "381994", "revid": "1005847", "url": "https://it.wikipedia.org/wiki?curid=381994", "title": "Elezione del Presidente della Camera del 1958", "text": "L'elezione del presidente della Camera del 1958 per la III legislatura della Repubblica Italiana si \u00e8 svolta il 12 giugno 1958.\nIl presidente della Camera uscente \u00e8 Giovanni Leone, presidente provvisorio \u00e8 Ferdinando Targetti.\nPresidente della Camera dei deputati, eletto al I scrutinio, \u00e8 Giovanni Leone.\nL'elezione.\nPreferenze per Giovanni Leone\n12 giugno 1958.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Giovanni Leone (DC)"}
{"id": "381995", "revid": "1005847", "url": "https://it.wikipedia.org/wiki?curid=381995", "title": "Elezione del Presidente della Camera del 1963 (prima)", "text": "La prima elezione del presidente della Camera del 1963 per la IV legislatura della Repubblica Italiana si \u00e8 svolta il 16 maggio 1963.\nIl presidente della Camera uscente \u00e8 Giovanni Leone, Presidente provvisorio \u00e8 Brunetto Bucciarelli-Ducci.\nPresidente della Camera dei deputati, eletto al I scrutinio, \u00e8 Giovanni Leone.\n16 maggio 1963.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Giovanni Leone (DC)"}
{"id": "381997", "revid": "119786613", "url": "https://it.wikipedia.org/wiki?curid=381997", "title": "Freni a V", "text": "I freni a V (dall'inglese V-brake) sono una tipologia di freni, che hanno equipaggiato, fino all'avvento dei freni a disco, praticamente tutte le mountain bike, venendo introdotti in modo graduale anche su biciclette di bassissima gamma o di modelli destinati ai bambini che precedentemente impiegano i vecchi cantilever (progenitori dei V-Brake).\nProduzione.\nI freni a V rappresentano l'evoluzione dei freni a cantilever (peraltro tutt'oggi usati in ciclocross) e appaiono sul mercato a met\u00e0 anni '90. Tra i primi modelli, i pi\u00f9 noti sono stati gli Shimano XT BR-M739 a cui ne seguirono altri. \nTali freni si caratterizzano per l'esuberante potenza sviluppata, poich\u00e9 sfruttano l'\"effetto vantaggioso\" delle leve di secondo genere, che si muovono su due perni distinti e sono azionate da un unico cavetto. Nel concreto: con un minor sforzo delle dita sulle leve al manubrio si ha una potenza superiore sui pattini di attrito.\nIl fatto che i V-Brake siano adottati su tante biciclette da fuoristrada non significa che siano tra loro uguali o che assicurino prestazioni analoghe. Il prezzo dei V-Brake varia enormemente:\nI freni a V sono disponibili con braccetti in diverse misure, generalmente si dividono in standard (95-100 mm), mini V-brake (80-85 mm) e V-brake long arm (107-110 mm), ma la lunghezza del braccio di leva varia molto da modello a modello.\nParti.\nL'impianto frenante V-Brake si compone di:\nAccorgimenti.\nQuesto sistema come accorgimento pu\u00f2 avere:"}
{"id": "381998", "revid": "1005847", "url": "https://it.wikipedia.org/wiki?curid=381998", "title": "Elezione del Presidente della Camera del 1963 (seconda)", "text": "La seconda elezione del presidente della Camera del 1963 per la IV legislatura della Repubblica Italiana si \u00e8 svolta il 26 giugno 1963.\nIl presidente della Camera uscente, dimessosi in quanto incaricato dal presidente della Repubblica a formare un nuovo governo di profilo istituzionale, \u00e8 Giovanni Leone. Presidente provvisorio \u00e8 Brunetto Bucciarelli-Ducci, poi sostituito da Paolo Rossi.\nPresidente della Camera dei deputati, eletto al I scrutinio, \u00e8 Brunetto Bucciarelli-Ducci.\n26 giugno 1963.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Brunetto Bucciarelli-Ducci (DC)"}
{"id": "382000", "revid": "1005847", "url": "https://it.wikipedia.org/wiki?curid=382000", "title": "Elezione del Presidente della Camera del 1968", "text": "L'elezione del presidente della Camera del 1968 per la V legislatura della Repubblica Italiana si \u00e8 svolta il 5 giugno 1968.\nIl presidente della Camera uscente \u00e8 Brunetto Bucciarelli-Ducci, Presidente provvisorio \u00e8 Alessandro Pertini, poi sostituito da Guido Gonella.\nPresidente della Camera dei deputati, eletto al I scrutinio, \u00e8 Alessandro Pertini.\n5 giugno 1968.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Alessandro Pertini (PSI)"}
{"id": "382001", "revid": "1005847", "url": "https://it.wikipedia.org/wiki?curid=382001", "title": "Elezione del Presidente della Camera del 1972", "text": "L'elezione del presidente della Camera del 1972 per la VI legislatura della Repubblica Italiana si \u00e8 svolta il 25 maggio 1972.\nIl presidente della Camera uscente \u00e8 Alessandro Pertini. Presidente provvisorio \u00e8 Benigno Zaccagnini.\nPresidente della Camera dei deputati, eletto al I scrutinio, \u00e8 Alessandro Pertini.\n25 maggio 1972.\nI scrutinio.\nPer la nomina \u00e8 richiesta una maggioranza pari a due terzi dei deputati.\nRisulta eletto: Alessandro Pertini"}
{"id": "382013", "revid": "287204", "url": "https://it.wikipedia.org/wiki?curid=382013", "title": "Padme Amidala", "text": ""}
{"id": "382046", "revid": "125871103", "url": "https://it.wikipedia.org/wiki?curid=382046", "title": "Pok\u00e9mon il film - Mewtwo colpisce ancora", "text": ", noto anche con il nome Pok\u00e9mon il film - Mewtwo contro Mew, \u00e8 un film d'animazione del 1998 diretto da Kunihiko Yuyama.\nSi tratta del primo film ispirato alla serie animata \"Pok\u00e9mon\", prodotto in Giappone dove \u00e8 stato distribuito a partire dal 18 luglio 1998. Negli Stati Uniti e in Italia \u00e8 stato proiettato rispettivamente il 10 novembre 1999 e 20 aprile 2000. Nel 2013 \u00e8 stata trasmessa la versione HD del lungometraggio.\nIn Europa, nelle sale cinematografiche e in home video, \u00e8 stato trasmesso, insieme al film, un cortometraggio che ha come protagonista il Pok\u00e9mon Pikachu il cui nome \u00e8 \"Le vacanze di Pikachu\" (\"Pikachu's Summer Vacation\").\nIn Giappone, il film \u00e8 stato preceduto dal prologo \"La storia sull'origine di Mewtwo\" (\"The Origin of Mewtwo\") che tratta della nascita in laboratorio di Mewtwo.\nNel 2019 \u00e8 uscito un remake del film, denominato \"\".\nTrama.\nUn gruppo di ricercatori impegnato in una spedizione nella giungla alla ricerca di Mew, un Pok\u00e9mon misterioso dai poteri eccezionali considerato estinto da tempo, ignora il fatto che questo li stia seguendo incuriosito.\nGiunti presso un antico santuario dedicato a Mew, gli scienziati rinvengono un reperto fossile appartenente al Pok\u00e9mon; essi sperano che il fossile contenga abbastanza materiale genetico da consentire la clonazione. \u00c8 Giovanni, uomo a capo dell'associazione criminale Team Rocket, a finanziare la ricerca, con lo scopo di ottenere il Pok\u00e9mon pi\u00f9 potente al mondo.\nAlla fine, gli scienziati, guidati dal Dr. Fuji, ottengono un Pok\u00e9mon vivente, a cui danno il nome di Mewtwo.\nIl Pok\u00e9mon tuttavia \u00e8 restio e non vuole diventare una cavia da laboratorio, per questo motivo decide di distruggere il laboratorio usando i suoi poteri psichici. Successivamente Mewtwo stringe un'alleanza con Giovanni, che lo aiuta a sfruttare al massimo le sue capacit\u00e0. Tuttavia, l'uomo tenta di ingannarlo, usandolo per i suoi scopi malvagi. Dopo aver scoperto la verit\u00e0 il Pok\u00e9mon decide di ribellarsi e fugge via, una volta giunto alla conclusione che gli esseri umani siano malvagi e che sfruttino i Pok\u00e9mon come loro schiavi, decide quindi di scoprire chi \u00e8 veramente spazzando via chiunque lo ostacoler\u00e0 sul suo cammino.\nNel frattempo Ash, Brock e Misty (e i loro Pok\u00e9mon) ricevono, data la loro straordinaria abilit\u00e0 di allenatori, l'invito a partecipare a un raduno che si terr\u00e0 in giornata al palazzo di New Island, sede del maestro di Pok\u00e9mon pi\u00f9 forte del mondo. Costui, in realt\u00e0, altri non \u00e8 che Mewtwo stesso, che ha rapito un'infermiera del Pok\u00e9mon Center e l'ha trasformata in sua schiava. Dopo essersi accertato che tutti i pi\u00f9 forti allenatori abbiano accettato l'invito, Mewtwo scatena una violenta tempesta per mettere alla prova i suoi ospiti ed i loro Pok\u00e9mon.\nCi\u00f2 causa anche il risveglio di Mew, assopito sul fondo di una pozza d'acqua nella giungla, che accorre quindi nei pressi di New Island.\nGiunti al porto presso cui sarebbe salpato il traghetto per New Island, gli allenatori presenti scoprono con delusione che questo \u00e8 stato cancellato.\nL'Agente Jenny, accompagnata da una misteriosa donna di nome Miranda, spiega loro che le autorit\u00e0 temono la pi\u00f9 forte tempesta della storia, e che questo evento era stato profetizzato nell'antichit\u00e0: secondo la leggenda, tutto il mondo sarebbe stato distrutto dalla perturbazione, lasciando sopravvissuti solo pochi Pok\u00e9mon, le cui lacrime avrebbero in qualche modo riportato in vita gli allenatori.\nNonostante gli avvertimenti, Ash e i suoi amici riescono comunque ad attraversare la tempesta e raggiungere l'isola, insieme ad altri tre allenatori presenti al porto.\nQui Mewtwo si rivela dichiarando di voler usare la tempesta per spazzare via non solo gli umani, che egli ritiene pericolosi e inaffidabili, ma anche i loro Pok\u00e9mon, in quanto hanno disonorato loro stessi servendo i loro allenatori.\nDopo un breve incontro, Mewtwo, che vince facilmente la sfida grazie ai suoi Pok\u00e9mon clonati e altamente potenziati, ruba tutti i Pok\u00e9mon degli allenatori, con lo scopo di clonarli e di creare un esercito che andr\u00e0 a popolare il mondo, una volta che la tempesta avr\u00e0 sconvolto il pianeta.\nTerminata la clonazione, Ash cerca di affrontare Mewtwo per impedire il suo malvagio proposito, ma invano.\nSopraggiunge a questo punto Mew che, dopo aver salvato Ash, scaraventato lontano da un attacco psichico di Mewtwo, ingaggia con quest'ultimo uno scontro all'ultimo colpo. Insieme a loro, anche tutti gli altri Pok\u00e9mon ingaggiano una spietata lotta contro i loro cloni, l'obiettivo sarebbe quello di dimostrare la supremazia dei cloni sugli altri Pok\u00e9mon. Purtroppo dopo poco tempo la lotta diventa un massacro, infatti sia i Pok\u00e9mon che i cloni stanno soffrendo ma senza segno di volersi fermare, gli allenatori osservano impotenti la terribile scena, ma senza poter fare niente per fermare la follia.\nAlla fine, i Pok\u00e9mon e i cloni, stremati, distrutti ed esausti, crollano a terra privi di forze; solo Mew e Mewtwo continuano la propria battaglia al massimo delle forze, senza dare segni di cedimento.\nA quel punto Ash, cercando di fermare la guerra tra i due Pok\u00e9mon, viene colpito a morte dagli attacchi dei due, trasformandosi in una statua di pietra senza vita.\nPikachu tenta di rianimare il suo allenatore con delle scariche elettriche, ma invano. A quel punto Pikachu comincia a piangere, e poco dopo tutti i Pok\u00e9mon e i cloni presenti iniziano anch'essi a piangere, toccati e sofferenti per aver capito quanto inutile sia stato il loro scontro, e le loro lacrime riportano in vita Ash, proprio come nella leggenda raccontata da Miranda.\nVedendo tutto ci\u00f2 Mewtwo comprende che non esistono solamente uomini malvagi nel mondo e decide di allontanarsi, in compagnia di Mew e dei suoi Pok\u00e9mon.\nIl Pok\u00e9mon leggendario cancella cos\u00ec una parte della memoria agli allenatori presenti facendogli dimenticare gli eventi appena passati.\nE cos\u00ec, tutti gli allenatori si ritrovano al porto, mentre la tempesta imperversa, senza tuttavia ricordare esattamente perch\u00e9 si trovano l\u00ec, poco dopo, per\u00f2, la tempesta sparisce.\nAsh, Misty e Brock escono ad ammirare il cielo che si sta rischiarando; tra le nuvole, Ash vede per poco Mew, che per\u00f2 scambia, erroneamente, per il Pok\u00e9mon leggendario Ho-Oh che incontr\u00f2 all'inizio del suo viaggio di allenatore. Misty e Brock, tuttavia, confessano di non aver visto assolutamente nulla, Ash allora dice che forse un giorno rivedr\u00e0 quel Pok\u00e9mon, \u00e8 cos\u00ec il loro viaggio continua.\nColonna sonora.\nNel 1999 venne messa in vendita la colonna sonora ufficiale del film, composta da 16 tracce:\nAccoglienza.\nIncassi.\nIl film ha incassato negli Stati Uniti, in Italia ed internazionalmente $."}
{"id": "382056", "revid": "1705737", "url": "https://it.wikipedia.org/wiki?curid=382056", "title": "Madison Square Garden", "text": "Il Madison Square Garden, anche conosciuto come MSG, The World\u2019s Most Famous Arena o pi\u00f9 semplicemente The Garden, \u00e8 un famoso impianto sportivo situato a Manhattan, nella citt\u00e0 di New York, negli Stati Uniti. Dal 1968 \u00e8 l\u2019arena casalinga dei New York Knicks dell\u2019NBA e dei New York Rangers dell\u2019NHL.\nNel basket \u00e8 conosciuto anche come \u201cThe Mecca\u201d.\nHa cambiato sede pi\u00f9 volte: attualmente \u00e8 sulla 7\u00ba Avenue, tra la 31\u00ba e la 33\u00ba strada. Presta il nome al \"Madison Square Garden Network\", un canale satellitare che trasmette molti degli eventi che vi si tengono.\nStoria.\nAperto nel 1968 e costato 123 milioni di dollari su progetto di Charles Luckman, pu\u00f2 ospitare circa 20.000 persone. All'interno della struttura fa parte anche una zona chiamata \"Theater at Madison Square Garden\" che ospita solitamente convegni, incontri di pugilato e concerti, e contiene tra le 2.000 e le 8.000 persone. Ne \u00e8 proprietario la Cablevision.\nL'attuale Madison Square Garden \u00e8 il quarto impianto a portare questo nome. Il primo impianto \u00e8 entrato in funzione nel 1879 e venne chiuso nel 1889 per essere demolito e lasciare spazio ad un nuovo impianto. Il secondo Madison Square Garden progettato dall'architetto Stanford White \u00e8 rimasto in funzione fino al 1925, quando ne venne decisa la demolizione.\nIl terzo Madison Square Garden fu il primo impianto ad essere ubicato fuori da Madison Square: entrato in funzione nel 1925, chiuse i battenti nel 1968, quando venne inaugurato l'attuale impianto. Il terzo Madison Square Garden \u00e8 nella storia della boxe per avere ospitato molti degli incontri di Joe Louis e molti incontri di Primo Carnera divenuto campione del mondo dei pesi massimi proprio in questa arena nel 1933 battendo Jack Sharkey. In questo stesso impianto il 17 aprile 1967 Nino Benvenuti conquist\u00f2 il titolo mondiale dei pesi medi battendo Emile Griffith.\nPrincipali eventi.\nL'arena \u00e8 conosciuta soprattutto per essere lo stadio casalingo della squadra di basket dell\u2019NBA dei New York Knicks e la squadra di hockey dei New York Rangers di NHL. Ospita anche le partite casalinghe delle New York Liberty (WNBA) e dei St. John's Red Storm (NCAA).\nLa struttura ospita inoltre quasi ogni altra attivit\u00e0 al chiuso che richiama grande pubblico, come il Ringling Brothers and Barnum and Bailey Circus quando viene a New York, il draft NBA, e convention dei maggiori partiti americani: quello repubblicano (ad esempio nel 2004) e quello democratico (ad esempio nel 1992).\nLa World Wrestling Federation/Entertainment, federazione di wrestling, ci teneva anche molti dei suoi spettacoli, facendo sold-out 200 (300 non effettive) volte circa grazie alla stella del wrestling degli anni sessanta Bruno Sammartino, teneva l\u00ec i maggiori spettacoli della federazione come WrestleMania, Survivor Series e Royal Rumble; nel 2005 aveva interrotto la collaborazione, ma da settembre 2006 l'azienda guidata da Vince McMahon \u00e8 tornata a calcare il ring dell'arena. Bruno Sammartino detiene il record di sold out stabiliti da un atleta al Madison Square Garden, ben 188.\nIl Garden \u00e8 anche nella storia della boxe, avendo ospitato match leggendari come il primo e il secondo incontro tra Joe Frazier e Muhammad Ali, quello tra Roberto Dur\u00e1n e Ken Buchanan e proprio poco dopo la sua apertura il terzo degli incontri tra Benvenuti e Griffith, vinto dal pugile italiano, dopo il primo vinto da Benvenuti nel precedente impianto e la rivincita di Griffith nel secondo incontro disputato allo Shea Stadium.\nIl Madison Square Garden \u00e8 stato, ed \u00e8 ancora, sede di molti importanti concerti pop e rock, come quelli di Simon &amp; Garfunkel (giugno 1972; i cantanti vi si esibirono di nuovo nel 2009) e dei Led Zeppelin nel 1973. Leggendari anche i concerti di Frank Sinatra, di Elvis Presley, che qui si esib\u00ec per quattro eventi sold-out nel 1972, di Bruce Springsteen, di Elton John, dei Queen, dei Jethro Tull, dei Genesis, dei Bon Jovi, dei Duran Duran (1984 due date sold out, 1987 due date, 1993, 2005 sold out e 2011 sold out), dei Guns N' Roses, di Madonna, di Britney Spears, di Mariah Carey, di David Bowie, che qui celebr\u00f2 i suoi 50 anni con un concerto-evento assieme a Lou Reed, i Foo Fighters, The Cure, Billy Corgan e Sonic Youth. Ha ospitato, inoltre, una storica esibizione (sold out, 10 dicembre 1984) di Luciano Pavarotti. Nel 2000 si tenne un concerto dei Nine Inch Nails con ospite speciale Marilyn Manson. Lo stadio ha visto inoltre importanti manifestazioni, come il concerto per New York City in seguito agli attentati dell'11 settembre 2001. Curiosamente, proprio il giorno prima degli attentati alle torri gemelle, il Garden aveva ospitato un altro importante concerto, lo show di Michael Jackson per il suo trentennale di carriera, con ospite Britney Spears. Ha ospitato l'ultimo concerto di John Lennon nel 1974 insieme a Elton John, prima della sua morte.\nCeleberrimi il The Concert for Bangladesh dell'agosto 1971, ideato da George Harrison e a cui parteciparono tra gli altri Ringo Starr, Eric Clapton e Bob Dylan e il Bob Dylan 30th Anniversary Concert, tenutosi nel 1992. Nel 1986 il cantante italiano Nino D'Angelo tenne un concerto registrando il tutto esaurito. Nel 2005 si sono esibiti anche per la prima volta nella loro storia al Madison Square Garden gli Oasis. Nel 2008 i Jonas Brothers diventano la band pi\u00f9 giovane ad aver fatto il tutto esaurito al Garden, facendo il sold out , nello stesso anno anche il crooner canadese Michael Bubl\u00e9 si \u00e8 esibito qui registrando il sold out.\nI Red Hot Chili Peppers si sono esibiti il 9 febbraio 1996 e il 20 maggio 2003.\nLa band californiana Green Day si \u00e8 esibita al MSG tre volte nell'arco della carriera: il primo concerto si \u00e8 tenuto il 5 dicembre 1994 (durante il quale il frontman della band, Billie Joe Armstrong, suon\u00f2 interamente nudo un brano del set), il secondo e il terzo, due sold-out consecutivi, hanno avuto luogo il 27 e 28 luglio 2009.\nIl cantante canadese Justin Bieber nel 2010 e nel 2012 (2 serate) la prima volta facendo il tutto esaurito in 22 minuti, la seconda (2012) in 30 secondi per entrambi gli show. Si \u00e8 esibito di nuovo il 18 e il 19 giugno 2016 sempre in due serate.\nNel 2010 hanno fatto un concerto al \"the garden\" anche i Gorillaz e i Jonas Brothers.\nNel corso del 2011 hanno suonato registrando il tutto esaurito: gli Strokes, Lady Gaga, Elton John, Rush, Linkin Park e i Duran Duran. Il 23 settembre 2011 il gruppo Swedish House Mafia, composto dai tre dj e produttori Axwell, Steve Angello e Sebastian Ingrosso, annuncia un live al Madison Square Garden, il 16 dicembre dello stesso anno, diventando i primi artisti del genere house ad esibirsi nella famosa arena. Ha ospitato anche l'Anger Management Tour di Eminem nel 2005, anche in questa occasione si verific\u00f2 il tutto esaurito.\nNel 2012 suonarono anche gli One Direction. Che fecero il tutto esaurito in soli 2 minuti, battendo il record dei jonas brothers Il 15 novembre del 2014 Hardwell vi tiene l'ultimo concerto del suo tour nel Nord America facendo registrare il tutto esaurito.\nIl record assoluto di concerti tenuti al Madison Square Garden da un cantante \u00e8 di Billy Joel, con ben tutto esaurito nel corso della sua carriera. Joel detiene anche il record di 12 tutto esaurito consecutivi durante il tour del 2006, testimoniati dal disco dal vivo 12 Gardens Live. Segue Elton John con 60 concerti effettuati, poi i Grateful Dead.\nCiclismo.\nIl Madison Square Garden fu chiamato per la prima volta con questo nome nel 1879, quando era innanzitutto un velodromo per le prime competizioni di ciclismo su pista. Il nome di Madison indica peraltro in inglese una specialit\u00e0 del ciclismo su pista nota in italiano come americana.\nTennis.\nDal 1977 al 1989 \u00e8 stato sede del Masters Grand Prix.\nCuriosit\u00e0.\nNella serie di cartoni animati televisivi Futurama, ambientata nella New York del quarto millennio, il famoso stadio viene ribattezzato \"Madison Cube Garden\".\nNel secondo film della trilogia di Nisio Isin, Kizumonogatari, un personaggio (Meme Oshino) sfoggia una borsa appartenente al merchandise del Madison Square Garden.\nUna delle missioni principali del videogioco pubblicato da Ubisoft The Division \u00e8 ambientata proprio all\u2019interno dell\u2019arena"}
{"id": "382057", "revid": "1776051", "url": "https://it.wikipedia.org/wiki?curid=382057", "title": "Cully (Bourg-en-Lavaux)", "text": "Cully (toponimo francese) \u00e8 una frazione di 1\u00a0785 abitanti del comune svizzero di Bourg-en-Lavaux, nel Canton Vaud (distretto di Lavaux-Oron).\nGeografia fisica.\nCully si affaccia sul lago di Ginevra.\nStoria.\nGi\u00e0 comune autonomo istituito nel 1824 per scorporo da quello di Villette, si estendeva per 2,37\u00a0km\u00b2 e comprendeva anche la frazione di Chenaux. Nel 2011 \u00e8 stato accorpato agli altri comuni soppressi di Epesses, Grandvaux, Riex e Villette per formare il nuovo comune di Bourg-en-Lavaux, del quale Cully \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nInfrastrutture e trasporti.\nCully \u00e8 servito dall'omonima stazione, sulla ferrovia Losanna-Briga."}
{"id": "382073", "revid": "339392", "url": "https://it.wikipedia.org/wiki?curid=382073", "title": "Casket Match", "text": ""}
{"id": "382076", "revid": "173617", "url": "https://it.wikipedia.org/wiki?curid=382076", "title": "Europa dei piccoli passi", "text": "L'Europa dei piccoli passi \u00e8 una concezione filosofica del processo di integrazione europea in base alla quale tale processo non dovrebbe costituire un percorso vorticoso caratterizzato da passi lunghi e anche salti repentini, ma piuttosto un lento cammino che si fonda su piccoli ma significativi passi.\nTale convinzione fu sostenuta dal politico italiano antifascista Carlo Sforza gi\u00e0 nel 1930, prendendo in esame motivi del fallimento del piano di Aristide Briand concernente gli Stati Uniti d\u2019Europa. Sforza ribad\u00ec tali concetti nel dopoguerra, una volta nominato ministro degli esteri da De Gasperi, in un discorso pronunciato a Perugia, il 18 luglio 1948, in qualit\u00e0 di rettore dell'Universit\u00e0 per Stranieri. L'uomo politico italiano si dichiar\u00f2 favorevole all'idea di un'Europa federale, da attuarsi per gradi, con la Germania in piano di parit\u00e0 con gli altri Stati.\nL'Europa dei piccoli passi caratterizz\u00f2 anche la celebre Dichiarazione Schuman di due anni dopo, la quale present\u00f2 al mondo intero un progetto ambizioso e lungimirante, ma al contempo realista e coerente.\nDi seguito un brano della celebre dichiarazione che cristallizza in modo solenne la concezione in esame:\nI piccoli passi dovrebbero tuttavia lasciare delle orme chiare e incancellabili, talch\u00e9 nel sistema di diritto comunitario si prevede il principio del rispetto dell'acquis comunitario.\nIn forza di tale principio non \u00e8 possibile che le fonti del diritto dell'Unione europea rappresentino un regresso rispetto alle acquisizioni derivanti dall'integrazione europea."}
{"id": "382077", "revid": "767487", "url": "https://it.wikipedia.org/wiki?curid=382077", "title": "Riot V", "text": "I Riot V (precedentemente noti come Riot) sono un gruppo musicale heavy metal statunitense, formatasi a Long Island, New York, nel 1976.\nStoria.\n1975-1984.\nLa band fu fondata nel 1975 dal chitarrista Mark Reale e dal batterista Peter Bitelli, dopo lo scioglimento della loro precedente band, i Kon-Tiki, completando la formazione aggiungendo il bassista Phil Feit e, dopo alcune ricerche, il cantante Guy Speranza. La band inizi\u00f2 fin da subito a farsi conoscere suonando in vari festival e locali della natia New York, alla ricerca di un possibile contratto discografico. Nel frattempo, fu aggiunto alla formazione il tastierista Steve Costello, con il quale la band inizi\u00f2 a scrivere i primi pezzi. Registrata una prima demo di quattro pezzi, Reale entr\u00f2 in contatto con i produttori Billy Arnell e Steve Loeb, gestori di un'etichetta indipendente, la Fire Sign Records, che decisero di mettere la band sotto contratto per la produzione del primo disco. Per questa occasione la band rimpiazz\u00f2 Costello con il chitarrista L.A. Kouvaris e durante le registrazioni Feit abbandon\u00f2 per seguire altri progetti, sostituito da Jimmy Iommi.\nL'album, intitolato Rock City e pubblicato nel 1977, ebbe un buon successo e port\u00f2 la band in tour con AC/DC e Molly Hatchet. Tuttavia, al termine di esso, il gruppo ebbe un calo di notoriet\u00e0 che lo port\u00f2 all'orlo dello scioglimento. Nel frattempo, il DJ inglese Neal Kay pubblicizz\u00f2 il disco proprio durante lo scoppio del fenomeno della NWOBHM, il che diede ai Riot un'enorme notoriet\u00e0 in Europa. Loeb e Arnell, divenuti manager del gruppo, sfruttarono il momento e la Capitol, importante etichetta, incuriosita dal potenziale della band offr\u00ec ad essa un contratto per il suo seguente disco. Durante le registrazioni Kouvaris si allontan\u00f2 dalla band che lo sostitu\u00ec con il roadie Rick Ventura, e al termine di esse anche Bitelli decise di andarsene, venendo sostituito da Sandy Slavin. Il nuovo disco, Narita, usc\u00ec nel 1979, mantenendosi sulle stesse coordinate hard rock del precedente, ed ebbe un incredibile successo fruttando al gruppo, che nel frattempo era stato abbandonato da Iommi e aveva richiamato tra le sue file Feit, un tour con Sammy Hagar. Di ritorno dal tour, la band sub\u00ec una nuova crisi e Feit decise di andarsene definitivamente. Trovato un sostituto nel nuovo bassista Kip Lemming, la band fu chiamata a partecipare al celebre Monsters of Rock del 1980, in compagnia di band quali Scorpions, Rainbow e Saxon. Decisi a registrare un nuovo disco, il gruppo si rec\u00f2 in studio, ma la Capitol defin\u00ec il nuovo lavoro \"commercialmente non proponibile\", rifiutandosi di pubblicarlo. Ci\u00f2 gener\u00f2 un enorme disappunto tra i fan del gruppo, che si unirono per protestare. La Capitol dunque scaric\u00f2 i Riot che per\u00f2 ottennero un contratto con la Elektra, e pubblicarono il nuovo lavoro, Fire Down Under, nel 1981, ancora oggi il disco pi\u00f9 celebre della band, connotato da un suono molto vicino all'emergente heavy metal inglese di quegli anni.\nIl disco confer\u00ec un grande successo al gruppo, che culmin\u00f2 con un tour americano a supporto dei Rush. Durante il tour Speranza, esasperato dalla vita on the road e sempre pi\u00f9 in difficolt\u00e0 ad unire la sua fede con la band, decise di andarsene. Finito il tour, la band tenne una serie di audizioni, e scelse come suo nuovo frontman il carismatico Rhett Forrester, proveniente da una cover band. Con Forrester i Riot registrarono il nuovo Restless Breed nel 1982, caratterizzato da sonorit\u00e0 pi\u00f9 blues, e partirono in tour con Scorpions e Whitesnake. Nel 1983, dopo una serie di tour con i Rainbow e i Kiss, la band decise di abbandonare l'etichetta per firmare con la canadese Quality, che produsse Born in America, album simile al precedente ma smaccatamente pi\u00f9 melodico, vicino all'hair metal in voga in quel periodo. In seguito alla pubblicazione, per\u00f2, una grave crisi colp\u00ec la band, che in tour fu abbandonata da Ventura, sostituto dal giovane Gerard Trevino. Quando poi a Forrester fu proposto, nel 1984, di iniziare una carriera solista, il gruppo si sciolse definitivamente.\n1986-2012.\nReale, dopo lo scioglimento della band, si trasfer\u00ec in Texas e decise di dar vita ad un nuovo progetto, chiamato Narita, reclutando il cantante Steve Cooper, il bassista Don Van Stavern e il batterista Dave McClain, provenienti dagli appena sciolti S.A. Slayer. Registrata una prima demo nel 1985, il gruppo inizi\u00f2 a esibirsi in vari paesi dell'America. L'anno seguente, tuttavia, Reale fu ricontattato da Slavin, che nel frattempo era entrato nella band di Adam Bomb, il quale gli propose di riformare i Riot. Il chitarrista decise cos\u00ec di sciogliere i Narita e di trasferirsi a Los Angeles, seguito da Van Stavern (Cooper entrer\u00e0 invece di l\u00ec a poco nei Juggernaut mentre McClain diventer\u00e0 famoso anni dopo con i Machine Head). I Riot furono cos\u00ec riformati con Slavin alla batteria e Van Stavern al basso, e dopo aver proposto senza successo sia a Speranza che a Forrester di ritornare nel gruppo, la scelta del vocalist cadde su Harry \"The Tyrant\" Conklin, appena fuoriuscito dai Jag Panzer. Un tour fu programmato, ma dopo appena due concerti il nuovo cantante perse la voce a causa di un abuso alcolico e fu licenziato. Al suo posto fece il suo ritorno Forrester, con cui il gruppo programm\u00f2 di proseguire il tour, ma anche egli dopo una manciata di date perse interesse nel progetto e decise di tornare a concentrarsi sulla sua carriera solista; il tour fu quindi cancellato e Slavin lasci\u00f2 i Riot. Reale e Van Stavern decisero dunque di tornare a New York e l\u00ec creare una nuova formazione, che vedeva Tony Moore alla voce e Mark Edwards alla batteria (quest'ultimo famoso per la sua militanza in gruppi quali Steeler e Burning Starr). Ottenuto un contratto con la major CBS, la band inizi\u00f2 i lavori per il nuovo disco, che furono terminati con il batterista Bobby Jarzombek dietro alle pelli. L'album, Thundersteel, fu pubblicato nel 1988, ed \u00e8 tutt'oggi considerato il miglior lavoro della band, oltre che ad un ottimo album di power/speed metal americano. Siglato un nuovo contratto con la Epic Records, i Riot iniziarono i lavori per un nuovo album subito dopo l'uscita di Thundersteel. Nel frattempo nel 1989 il gruppo fu invitato a suonare in Giappone, e per l'occasione fu chiamato come secondo chitarrista il giovane Mike Flyntz. Nel 1990 usc\u00ec il nuovo disco, The Privilege of Power, che manteneva le stesse coordinate del precedente lavoro seppur mettendo in luce un approccio decisamente pi\u00f9 tecnico ed elaborato a livello compositivo; su di esso appar\u00ec in veste di ospite l'ex cantante di Rainbow e Yngwie Malmsteen Joe Lynn Turner. Poco dopo la pubblicazione alcuni screzi con il management portarono Van Stavern ad abbandonare il gruppo, che lo sostitu\u00ec con l'ex Karion Pete Perez, partendo per un nuovo tour alla volta del Giappone, immortalato poi in una videocassetta.\nA seguito di estenuanti tour e litigi interni, Moore lasci\u00f2 i Riot nel 1992, insoddisfatto della nuova direzione musicale presa dal gruppo. Al suo posto subentr\u00f2 Mike DiMeo. Il nuovo lavoro, prodotto dalla Sony Records ed intitolato Nightbreaker, usc\u00ec nel 1993. Le sonorit\u00e0 del gruppo si erano spostate su un tiro molto pi\u00f9 hard rock alla Deep Purple (dei quali i Riot includono la cover di Burn nell'album), anche grazie alla voce del nuovo frontman. Nel 1995 Jarzombek decise di abbandonare la band per concentrarsi sul proprio progetto solista, sostituito dal virtuoso John Macaluso, con il quale i Riot registrarono nello stesso anno The Breathen of the Long House, album sperimentale e meno diretto dei suoi predecessori, in cui DiMeo si cimenta anche nell'uso dell'organo e delle tastiere. All'uscita dell'album segu\u00ec un tour europeo con Whiplash e Skyclad nel 1996. L'impegno con i suoi molti progetti caus\u00f2 l'abbandono di Macaluso e il ritorno di Jarzombek nel 1997, mentre i Riot, ora sotto contratto con la Metal Blade, pubblicarono Inishmore l'anno seguente, rimanendo sulle sonorit\u00e0 molto introspettive e sperimentali del precedente lavoro, seguito due anni pi\u00f9 tardi da Sons of Society, che ritorna alle sonorit\u00e0 hard rock.\nDopo l'uscita di Sons of Society Jarzombek abbandon\u00f2 nuovamente il gruppo. Pat Magrath ne prese il posto, partendo in tour con i Riot alla volta dell'Europa insieme agli Agent Steel, ai canadesi Anvil e gli italiani Domine, Presero parte al Wacken del 2000. Di ritorno negli Stati Uniti, Magrath fu sostituito dall'ex Black Sabbath e Rainbow Bobby Rondinelli e la band registr\u00f2 Through the Storm nel 2002, album dalle tinte prog, contenente anche una cover dei Beatles e una degli UFO. Questo periodo per\u00f2 vide anche un calo dell'attivit\u00e0 della band, in quanto i membri erano impegnati in vari progetti paralleli (in primis Reale, ora membro dei Westworld), e dopo l'uscita di scena di Rondinelli il gruppo entr\u00f2 in una fase di stallo. Il batterista dei Virgin Steele Frank Gilchriest fu reclutato nel 2003 per le registrazioni di un nuovo album, che per\u00f2 non vide la luce poich\u00e9 al termine di esse, nel 2004, DiMeo decise di andarsene per dedicarsi alla sua nuova band.\nL'album fu finalmente pubblicato nel 2006 dalla Metal Heaven, con il titolo di Army of One. Per l'occasione la band organizz\u00f2 un tour europeo chiamando come nuovo frontman l'ex Last Lix e Burning Starr Mike Tirelli. Un infortunio imped\u00ec a Perez di parteciparvi, e il bassista fu sostituito da Dustin Mitchell. Seguirono due date nel 2007 insieme ai Vicious Rumors, ma al ritorno da esse, a Tirelli fu diagnosticato un grave cancro allo stomaco, e la band si sfald\u00f2 nuovamente. Nel 2008 la band dichiar\u00f2 di essersi riunita con la formazione di Thundersteel. Al fianco di Reale quindi tornavano Moore alla voce, Van Stavern al basso e Jarzombek alla batteria, oltre che al secondo chitarrista Flyntz, in forza al gruppo sin dal 1989. I riformati Riot si esibirono allo Swedish Metal Fest del 2009, ma alcune divergenze provocarono l'uscita del vocalist poco dopo. Nonostante ci\u00f2, il frontman decise di rientrare nel gruppo l'anno seguente, e, siglato un contratto con la Steamhammer, nel 2011 fu pubblicato Immortal Soul, album che ebbe un enorme successo per via di un ritorno alle sonorit\u00e0 power/speed metal della formazione.\nCambio di nome e attualit\u00e0.\nUn nuovo tour fu programmato per il 2012, ma a inizio gennaio Reale cadde in coma irreversibile a causa del morbo di Crohn che lo affliggeva fin dalla giovane et\u00e0. I Riot decisero comunque di esibirsi al 70000 Tons of Metal, ma proprio durante esso, il 25 gennaio, fu data la notizia della morte di Reale. A seguito di essa, la band decise di esibirsi in alcuni show in memoria del suo fondatore, per poi porre fine alla sua carriera. Nel 2013 la band dichiara di essersi riunita con il nome di Riot V, con una formazione del tutto nuova: al fianco dei rimanenti Flyntz e Van Stavern fanno il loro ingresso in scena il cantante Todd Michael Hall (proveniente dagli Harlet e dai Burning Starr), il rientrante Frank Gilchriest ed il nuovo chitarrista Nick Lee. La band ha pubblicato l'acclamato Unleash the Fire nel 2014, esibendosi poi in numerosi tour e festival in America, Europa e Giappone.\nIl 27 aprile 2018 esce il nuovo album Armor of Light, il secondo dal cambio di nome, il diciassettesimo della band."}
{"id": "382081", "revid": "15756", "url": "https://it.wikipedia.org/wiki?curid=382081", "title": "I segreti di Twin Peaks", "text": "I segreti di Twin Peaks (\"Twin Peaks\") \u00e8 una serie televisiva statunitense ideata da David Lynch e Mark Frost. Fu trasmessa in due stagioni dal canale televisivo ABC, dall'8 aprile 1990 al 10 giugno 1991.\nDurante il periodo di messa in onda, grazie alla sua singolarit\u00e0 e al distacco stilistico rispetto ai programmi dell'epoca, la serie divenne presto un \"cult\", reclutando una vasta schiera di fan. A distanza di decenni, \u00e8 ancora considerata una delle pi\u00f9 influenti nella storia della fiction televisiva e ha influenzato moltissime serie successive incentrate sul mistero e il sovrannaturale, come ad esempio \"Lost\", \"True Detective\", \"Fargo\", \"I Soprano\", \"Gravity Falls\", \"X-Files\", \"Black Mirror\", \"Riverdale\", \"Hannibal\", \"Wayward Pines\" e molte altre, nonch\u00e9 il videogioco di culto \"EarthBound\".. Il successo del format ebbe un peso enorme sulle produzioni televisive successive al 1991, tanto da poter dividere la storia della televisione in un prima e un dopo \"I segreti di Twin Peaks\".\nLa serie \u00e8 ambientata nella fittizia cittadina montana di Twin Peaks, situata nello Stato di Washington, a cinque miglia dal confine tra Stati Uniti e Canada. L'apparente tranquillit\u00e0 del paesino \u00e8 turbata dal ritrovamento del cadavere di Laura Palmer, figlia unica del noto avvocato Leland Palmer, nonch\u00e9 una delle ragazze pi\u00f9 popolari della citt\u00e0. Le indagini sono affidate alla locale polizia e anche all'agente speciale Dale Cooper dell'FBI e permettono di far affiorare il lato oscuro del luogo e dei suoi abitanti.\n\"Twin Peaks\" \u00e8 coerente con l'opera del cineasta David Lynch, non facilmente collocabile all'interno di un genere preciso. L'atmosfera inquietante, sovrannaturale e talvolta grottesca ricorda quella del cinema dell'orrore; le caratteristiche campy (uso deliberato, consapevole e sofisticato del kitsch nell'arte, nell'abbigliamento, negli atteggiamenti) e i ritratti melodrammatici di personaggi bizzarri che svolgono attivit\u00e0 piuttosto dubbie sono stati letti come una parodia delle soap opera degli anni ottanta.\nNel 2017 va in onda una nuova serie \"revival\" prodotta per Showtime che mantiene il titolo dell'originale: \"Twin Peaks\". Tutti gli episodi sono scritti da Frost e Lynch e diretti da Lynch, e vedono il ritorno di diversi personaggi della serie originale. Il seguito televisivo \u00e8 stato anticipato da un libro, \"Le vite segrete di Twin Peaks\", che approfondisce i temi della serie madre e racconta le vicende dei suoi protagonisti dopo il brusco finale della seconda stagione.\nTrama.\nTwin Peaks \u00e8 una tranquilla localit\u00e0 montana dello stato di Washington, poco distante dal Canada. Una mattina Pete Martell scopre il cadavere nudo di una ragazza avvolto in un telo di plastica. Lo sceriffo Harry S. Truman e il Dott. William Hayward accertano che \u00e8 una delle ragazze pi\u00f9 popolari della citt\u00e0, Laura Palmer, figlia unica dell'avvocato Leland Palmer. La notizia si sparge tra gli abitanti di Twin Peaks, causando incredulit\u00e0 e dolore.\nNel frattempo Ronette Pulaski, un'altra giovane del posto, \u00e8 trovata gravemente ferita mentre vaga in stato confusionale. Avendo la ragazza superato il confine canadese, interviene l'FBI, che affida le indagini all'agente speciale Dale Cooper. Egli si integra tra gli abitanti di Twin Peaks, grazie al suo senso dell'umorismo, alle sue metodiche originali e al suo modo di porsi saggio e schietto.\nCooper capisce che per risolvere il caso deve accettare che a Twin Peaks il comune concetto di razionalit\u00e0 ha poco valore. Spesso si deve muovere guidato dall'istinto e dall'immaginazione. Inoltre avr\u00e0 pi\u00f9 volte occasione di usare le sue facolt\u00e0 paranormali che gli permettono una sensibilit\u00e0 specifica per gli eventi che si verificano su un piano distinto, ma adiacente a quello della realt\u00e0. Dovr\u00e0 inoltre confrontarsi con curiosi personaggi al limite dell'assurdo, il pi\u00f9 delle volte decisivi per le indagini (es. la signora Ceppo, il Gigante, il Nano, il maggiore Briggs ecc...).\nIl perno della trama cambia radicalmente dal decimo episodio della seconda stagione in poi, con l'arrivo in citt\u00e0 dello psicopatico Windom Earle. L'uomo prova un profondo rancore per l'agente Cooper (che ha avuto una relazione con sua moglie) ed \u00e8 attratto dalle forze occulte che operano a Twin Peaks.\nEpisodi.\nNel 1990 l'episodio pilota venne distribuito anche sotto forma di film, mentre dopo la cancellazione della serie, nel 1992, usc\u00ec il film (\"prequel\") \"Fuoco cammina con me\" (\"Fire Walk with Me\"). Una nuova serie (\"sequel\") ha debuttato il 21 maggio 2017 sul canale via cavo Showtime.\nPersonaggi e interpreti.\nGalleria d'immagini del cast:\nProduzione.\nIdeazione.\nIl cineasta David Lynch e lo sceneggiatore Mark Frost, noto per il contributo dato al poliziesco \"Hill Street giorno e notte\", si incontrarono per conto della Warner Bros. subito dopo l'uscita del controverso \"Velluto blu\". La casa di produzione era interessata a produrre un film ispirato a \"The Goddess\", libro biografico su Marilyn Monroe per la quale Frost nutriva una grande passione e per cui era intenzionato a scriverne la sceneggiatura cinematografica. Alcuni aspetti di essa si possono ritrovare in \"Twin Peaks\": oltre ad alcuni piccoli riferimenti nei dialoghi. In particolare sono tracciabili parallelismi tra la figura di Marilyn Monroe e Laura Palmer, entrambe donne tormentate e nei guai. Questa femminilit\u00e0 controversa era infatti l'elemento che pi\u00f9 affascinava Lynch, ma tale progetto non fu mai terminato.\nNel 1987 invece, Lynch e Frost completano insieme la prima stesura del film \"One Saliva Bubble\", una commedia sulla sostituzione e l'equivoco in cui Steve Martin avrebbe dovuto interpretare due ruoli. Il progetto venne presentato da Robert Engels, uno degli sceneggiatori e produttori di \"Twin Peaks\", come \u00abla storia di una bolla elettrica che si forma in un computer e scoppia sopra la citt\u00e0 mutando la personalit\u00e0 degli abitanti; ad esempio quella di cinque allevatori, che all'improvviso si credono ginnasti cinesi. Una cosa folle!\u00bb. Tuttavia, la sceneggiatura non venne mai terminata perch\u00e9, come affermato da Lynch, era troppo simile a \"Una poltrona per due\". Lo stesso fallimentare destino tocc\u00f2 la sitcom \"The Lemurians\", bocciata dall'emittente NBC.\nNonostante gli esiti negativi e i preconcetti che ai tempi Lynch aveva nei confronti della televisione (la defin\u00ec \u00abun medium orrendo\u00bb), Tony Krantz, il loro comune agente, propone loro di creare una serie televisiva per la ABC, e di sorprenderla con un'opera diversa rispetto a quello che la televisione trasmetteva all'epoca. A quel tempo il network era intento a rinnovare la propria immagine per ottenere pi\u00f9 ascolti, minacciati dalle altre due emittenti principali. Bob Iger afferm\u00f2: \u00abIl network sta avendo il desiderio e il coraggio di provare nuove forme televisive, in parte per continuare a mantenere il dominio sulla televisione mondiale. Abbiamo sempre cercato di abbattere le barriere e di trovare un programma fuori dalle righe\u00bb. Sebbene non fossero convinti che la rete li avrebbe presi in considerazione, Lynch e Frost abbozzarono durante un incontro alla tavola calda Du-par's una vaga idea su un'\u00abimmagine di un corpo avvolto nella plastica e trasportato dalla corrente sulla riva di un lago\u00bb. Successivamente il progetto viene sviluppato con l'intento di unire i generi soap opera e poliziesco e, con loro grande sorpresa, il presidente dell'ABC, Brandon Stoddard, influenzato dal giudizio positivo di Iger, commission\u00f2 l'episodio pilota di questa \u00abversione bizzarra di una soap opera della fascia oraria diurna\u00bb per l'autunno del 1989.\nInizialmente i creatori pensarono di ambientare la serie nel Dakota del Nord, da cui doveva anche prendere il titolo, ma il paesaggio privo di foreste non era adatto al concept che si stava creando durante la stesura della sceneggiatura. Perci\u00f2 venne scelta l'ambientazione del Nord Ovest statunitense con il titolo provvisorio \"Northwest Passage\", rimasto poi solamente come titolo alternativo dell'episodio pilota. Il titolo definitivo invece venne scelto perch\u00e9 sulla mappa fittizia che Frost disegn\u00f2 per visualizzare chiaramente la citt\u00e0 vi erano due montagne gemelle, chiamate \"Whitetail\" e \"Blue Pine\", che la racchiudevano. \"Twin Peaks\" \u00e8 anche il nome di una zona di San Francisco usata come location per il film \"Operazione terrore\" (1962) diretto da Blake Edwards; la colonna sonora di \"Velluto blu\" composta dallo storico collaboratore di Lynch, Angelo Badalamenti, \u00e8 derivata proprio da questo film.\nLa parte iniziale della sceneggiatura dell'episodio pilota venne inizialmente realizzata a Los Angeles nell'abitazione di Frost, il quale aveva anche il compito di scriverla a computer, dato che Lynch non ne era capace, e successivamente in sedi separate comunicando telematicamente a causa del ritorno di Lynch a New York.\nSceneggiatura.\nLa serie \u00e8 permeata da un'atmosfera di doppiezza e ambiguit\u00e0 il cui stile si colloca tra la soap opera, la detective story e l'horror, a cui si sovrappone una \"dimensione sovrannaturale\" riconducibile al genere science fiction. Il tutto \u00e8 trattato secondo i canoni del cinema sperimentale ed \u00e8 proprio questo aspetto a venire descritto come l'innovazione che \"Twin Peaks\" ha portato nel medium televisivo, venendo spesso nominato come esempio di televisione postmoderna e uno dei primi esempi di televisione \"di culto\".\nL'anima duale dell'universo di \"Twin Peaks\", come scrive Tim Lucas sul digest magazine \"Video Watchdog\", \u00e8 mostrata gi\u00e0 nelle prime inquadrature che introducono l'episodio pilota e di conseguenza tutta la serie: le due cascate che si uniscono poi in una sola, due anatre sulla superficie del lago, il soprammobile con i due levrieri scolpiti, e Josie Packard che osserva il suo riflesso nello specchio. L'elemento del riflesso nello specchio \u00e8 inoltre quello con cui la serie si conclude.\nCome hanno dimostrato \"Dallas\" e \"Dynasty\", il genere \"soap opera\" alla fine degli anni ottanta riscosse grande successo da parte del pubblico. L'intento del co-creatore Mark Frost era infatti quello di \u00abavvolgere il mistero dell'omicidio intorno [alla soap opera], per creare un genere ibrido\u00bb. Gli stessi autori ammisero di aver preso ispirazione dalla visione di \"Peyton Place\" per creare le tipiche sottotrame caratterizzate da spazi ristretti, intrighi di potere e turbolente relazioni amorose. L'episodio pilota venne inoltre descritto da Frost come \u00ab\"Velluto blu\" che incontra \"Peyton Place\"\u00bb. Proprio come in Twin Peaks, la Lumberton (Carolina del Nord) di \"Velluto blu\" \u00e8 una cittadina industriale in cui un male indefinibile viene celato sotto la patina della normalit\u00e0.\nLe convenzioni del genere \"soap opera\" vengono sottolineate allegoricamente dall'incursione intradiegetica di piccoli spezzoni di \"Invito all'amore\", una sorta di metatestuale \"soap opera nella soap opera\" che alcuni abitanti di Twin Peaks seguono appassionatamente. Infatti le scene di \"Invito all'amore\", richiamano un avvenimento accaduto anche nell'universo di Twin Peaks, ad esempio un tradimento, una sparatoria o l'arrivo di una lontana cugina. Inizialmente Lynch concep\u00ec il ruolo di \"Invitation to Love\" all'interno della serie come un omaggio, in modo simile a quello di \"Glinda\" in \"Cuore selvaggio\", pertanto rimase sorpreso del fatto che Frost l'avesse trasformata in una parodia degli stereotipi del genere.\nCome per molte altre opere di Lynch, specialmente \"Velluto blu\", l'ambiguit\u00e0 delle atmosfere di \"Twin Peaks\" \u00e8 rintracciabile anche nell'assenza di chiarezza rispetto all'ambientazione temporale in cui si svolgono le vicende. Nonostante la serie sia ambientata nel 1989, lo spettatore rimane confuso dalla dimensione nostalgica e \"r\u00e9tro\" delle scenografie, dei costumi e in particolare delle musiche. Lynch afferm\u00f2 infatti: \u00ab\u00c8 come se gli anni cinquanta incontrassero gli anni novanta\u00bb.\nSono evidenti soluzioni narrative tipiche del giallo deduttivo, anche detto \"whodunit\", ovvero \"Who done it?\" (\"Chi l'ha fatto?\"), in cui la storia \u00e8 trainata da un mistero principale che ossessiona spettatore e personaggi (\"Who killed Laura Palmer?\", \"Chi ha ucciso Laura Palmer?\"). \u00c8 inoltre tracciabile un parallelismo con la sopracitata soap \"Dallas\", il cui episodio \"Chi ha sparato a J.R.?\" (\"Who Done It\") \u00e8 anch'esso sorretto dall'omonima frase tormentone.\nIl lato oscuro di \"Twin Peaks\" \u00e8 stato invece accostato al genere noir, in particolare ai film \"Vertigine\" (\"Laura\") del 1944 di Otto Preminger, \"La donna che visse due volte\" (\"Vertigo\") del 1958 di Alfred Hitchcock e \"Viale del tramonto\" (\"Sunset Boulevard\") del 1950 di Billy Wilder, ma anche al genere letterario sensation novel della met\u00e0 del XIX secolo, in particolare il romanzo \"La donna in bianco\".\nConsiderata inusuale rispetto agli ordinari programmi del palinstesto televisivo, \u00e8 spesso associata a serie come \"Ai confini della realt\u00e0\" (1959-1964/1985-1989/2002-2003), \"Il prigioniero\" (1967-1968) e \"X-Files\" (1993-2002), anch'esse divenute oggetto di culto.\nCast.\nNel cast figurano alcuni attori ricorrenti nei film di Lynch: Kyle MacLachlan, Jack Nance, Grace Zabriskie e Everett McGill. Sono presenti anche alcune star note negli anni cinquanta e sessanta come Richard Beymer e Russ Tamblyn (che hanno interpretato Tony e Riff in \"West Side Story\"), Piper Laurie e Peggy Lipton.\nCome Lynch conferma definitivamente nei contenuti speciali del blu ray \"twin peaks the missing pieces\", la scelta dell'attore del personaggio di BOB \u00e8 nata grazie ad alcuni avvenimenti casuali; durante le riprese della versione europea dell'episodio pilota, Frank Silva, all'epoca solo l'arredatore e assistente alla scenografia, era intento a spostare dei mobili nella camera di Laura Palmer e venne avvertito da una donna: \u00abFrank, non spostare il cassettone davanti alla porta in quel modo. Non chiuderti dentro\u00bb. Lynch sentendo quelle parole, corse sul posto e decise di riprendere la scena. David Lynch chiese a Frank Silva di comparire in una breve panoramica della stanza della ragazza, in cui si sarebbe dovuto intravedere nascosto ai piedi del letto. La sera stessa la troupe gir\u00f2 una ripresa della madre di Laura (Sarah, interpretata da Grace Zabriskie) mentre disperata si alza dal divano e comincia ad urlare. Sean Doyle, il cineoperatore, fece per\u00f2 notare al regista un errore: il viso di Frank Silva era visibile nello specchio alle spalle dell'attrice. Lynch decise ugualmente di includere la scena nel film e Frank Silva nel ruolo del demone BOB, impersonato per tutta la serie e durante il prequel dall'arredatore Frank Silva.\nMichael J. Anderson, che interpreta il Nano, doveva essere il protagonista di \"Ronnie Rocket\", una commedia dell'assurdo sulle origini del rock and roll. Il film, scritto dopo \"Eraserhead\", non venne mai prodotto perch\u00e9 entrambe le case di produzione con cui Lynch collabor\u00f2, la Zoetrope di Francis Ford Coppola e De Laurentiis Entertainment Group di Dino De Laurentiis andarono in bancarotta. Tra il cast di \"Ronnie Rocket\" doveva essere presente anche Isabella Rossellini, che in Twin Peaks avrebbe dovuto interpretare il personaggio dell'italiana Giovanna, poi mutato in quello di Josie Packard e affidato a Joan Chen.\nSheryl Lee inizialmente doveva girare solo alcune scene come cadavere di Laura Palmer e la scena del picnic, ma i creatori, folgorati dalla sua bravura, le idearono appositamente il ruolo di Madeleine Ferguson, la cugina della defunta, per poterla coinvolgere maggiormente nelle vicende. Il ruolo di protagonista le viene invece affidato in \"Fuoco cammina con me\", il prequel che ripercorre le vicende antecedenti l'assassinio. Il personaggio dell'intuitivo agente Dale Cooper fu ideato sin dall'inizio con la fisionomia di Kyle MacLachlan, le cui peculiarit\u00e0 ebbero grande influenza sul definirsi del profilo del personaggio. In proposito Lynch afferm\u00f2 \u00abKyle ha una passione per certi aggeggi [...] e poi fa un sacco di facce da bambino allegro, se lo lasci da solo. Fece confluire tutti questi elementi nel personaggio, e recitando s\u00e9 stesso contribu\u00ec molto alla creazione di Cooper\u00bb. La grande passione per il Tibet, essenziale per l'ideazione del particolare metodo d'indagine del personaggio, fu invece un'idea che Lynch ebbe dopo un incontro a Hollywood con il Dalai Lama, il quale lo sensibilizz\u00f2 sulla condizione del popolo tibetano oppresso dalla Cina.\nIl personaggio della Signora Ceppo nacque invece molti anni prima rispetto alla serie. L'attrice che la interpreta, Catherine E. Coulson, inizi\u00f2 a collaborare con Lynch dal cortometraggio dell'American Film Institute \"The Amputee\" (1974), in cui ha il ruolo della paziente medicata dall'infermiera interpretata da un camuffato e irriconoscibile Lynch. Durante il periodo delle riprese di \"Eraserhead\", collaborando con la Coulson, che faceva da assistente alla regia ed ebbe anche una piccola parte, al regista venne l'idea di creare uno show chiamato \"I'll Test my Log with Every Branch of Knowledge\" incentrato su questo bizzarro personaggio. Guardando la sua assistente, David Lynch disse: \u00abQuando ti metti gli occhiali, vedo un tronco tra le tue braccia. Un giorno realizzer\u00f2 una serie e tu interpreterai una donna con un tronco\u00bb. Lo show non venne mai scritto, ma Lynch decise di riportare in vita il personaggio includendolo nell'universo di Twin Peaks, tanto da farle introdurre ogni episodio con monologhi criptici, definiti dalla Coulson come \u00abflussi di coscienza\u00bb e \u00abl'anima della serie\u00bb.\nLe introduzioni, di durata variabile da uno a tre minuti, furono tutti scritti da Lynch durante le sue escursioni nei boschi. Tutti i monologhi, assenti durante la prima visione della serie, vennero trasmessi insieme agli episodi per la prima volta nell'estate del 1993 da Bravo.\nCameo.\nNumerosi sono i cameo durante il corso della serie e durante il prequel: Lynch interpreta il personaggio minore di Gordon Cole, il cui nome \u00e8 ispirato all'omonimo personaggio di \"Viale del tramonto\" (Sunset Boulevard) di Billy Wilder. Sebbene la sua prima apparizione fisica avvenga nella seconda stagione, si pu\u00f2 udire la sua voce gi\u00e0 nella prima stagione tramite l'interfono nella sala conferenze della stazione di polizia, mentre parla con Cooper. \u00c8 un fatto casuale che Lynch abbia prestato la sua voce, come casuale \u00e8 il fatto che dovesse urlare per farsi udire dall'interfono, probabilmente per problemi tecnici. Solo successivamente Lynch decise di introdurre in modo stabile questo personaggio e di appropriagli la comica caratteristica dei problemi di udito, sulla base del piccolo incidente avvenuto sul set. Mark Frost invece appare brevemente nell'episodio \"Che il Gigante sia con te\" interpretando un giornalista inviato alla segheria distrutta dalle fiamme. Inoltre, uno dei figli di Lynch, Austin Jack, appare sia nell'episodio \"Coma\" che in \"Fuoco cammina con me\" nel ruolo di Pierre Tremond, misterioso nipote della Signora Tremond. Nota \u00e8 anche la partecipazione dei cantanti David Bowie e Chris Isaak, che interpretano rispettivamente gli agenti dell'FBI Phillip Jeffries e Chester Desmond nel prequel \"Fuoco cammina con me\". Nell'episodio \"Variazioni e relazioni\" compare inoltre lo sceneggiatore Ted Raimi nel ruolo di una vittima di Windom Earle.\nGli stessi David Lynch e Mark Frost ricompariranno anche nella nuova serie, in onda nell'estate del 2017, dove riprenderanno i ruoli di Gordon Cole e del giornalista Cyril Pons, In tale serie evento era previsto anche un ritorno di David Bowie, che non ha avuto luogo a causa della morte del suddetto.\nRiprese.\nLe riprese dell'episodio pilota, il cui budget stimato \u00e8 stato di 3.800.000 dollari, vennero effettuate tra il 14 febbraio 1989 e il 2 marzo dello stesso anno, mentre gli altri episodi furono girati molti mesi dopo, dopo il consenso del network. Tale motivo spiega l'errore di continuit\u00e0 dei capelli dei personaggi, evidente soprattutto in Audrey, che ha i capelli molto pi\u00f9 lunghi il giorno che segue il ritrovamento di Laura.\nLe riprese degli esterni vennero effettuate nei dintorni di Snoqualmie e North Bend, due piccole citt\u00e0 di montagna dello Stato di Washington, circa 30\u00a0km ad est di Seattle. Gli interni furono invece ricostruiti ai City Studios di Los Angeles.\nL'iconico cartello \"Welcome to Twin Peaks\" si trovava lungo Renig Road, vicino a North Bend. Gli esterni del Double R Diner vennero ripresi al Twede's Cafe di North Bend. La Roadhouse trov\u00f2 luogo invece al Colonial Inn di Fall City. Il rustico Kiana Lodge di Poulsbo nella penisola di Kitsap, venne usato per girare gli esterni della dimora Packard e anche per alcune scene dell'episodio pilota degli interni del Great Northern Hotel. Gli esterni di quest'ultimo furono invece girati al Salish Inn &amp; Spa posizionato sopra le Snoqualmie Falls. L'ormai parzialmente abbattuta cartiera Weyerhaeuser di Snoqualmie venne utilizzata per girare gli esterni della segheria Packard, mentre gli adiacenti uffici della cartiera sono stati adattati per le riprese della stazione di polizia. A 800 metri \u00e8 presente il ponte su cui Ronette Pulaski viene trovata in stato confusionale. In origine era luogo di transito ferroviario, tuttora \u00e8 una strada statale.\nPrima dell'esordio televisivo, l'ABC organizz\u00f2 a Filadelfia una proiezione in anteprima dell'episodio pilota a un pubblico selezionato per analizzarne preventivamente le reazioni, le quali risultarono \u00abpositive, ma non travolgenti\u00bb.\nMontaggio.\nSequenza di apertura.\nLa sequenza di apertura che appare all'inizio di ogni episodio dura circa un minuto e trenta secondi. Sul sottofondo musicale della versione strumentale di \"Falling\", appaiono, attraverso l'utilizzo della dissolvenza incrociata: un esemplare di \"Thryomanes bewickii\" (comunemente detto scricciolo di Bewick), una veduta della segheria Packard, alcuni macchinari della segheria visti da diverse angolazioni, un grande tronco tagliato, il cartello di benvenuto della cittadina che conta 51.201 abitanti, una veduta delle Snoqualmie Falls e infine le increspature del fiume.\nLa durata della sigla e l'ordine in cui appaiono i nomi del cast non sono sempre costanti, ma vengono talvolta alterati. I macchinari della segheria Old Stand, demolita due mesi dopo l'arrivo della troupe, vennero inizialmente ripresi senza l'intenzione di includerli nella sigla.\nSequenza finale.\nLa sequenza che segue la conclusione di ogni episodio dura circa quarantacinque secondi. Sul sottofondo musicale di \"Laura Palmer's Theme\" vengono mostrati i titoli di coda sovrapposti a un fermo immagine della foto di Laura Palmer incoronata reginetta della scuola. Questo ritratto fotografico viene mostrato frequentemente durante il corso della serie, si pu\u00f2 infatti intravedere nei mobili di casa Palmer e nella teca dei premi scolastici. \u00c8 usanza comune credere che la foto in questione sia personale dell'attrice Sheryl Lee; ella stessa per\u00f2 sment\u00ec questo fatto, specificando che lei non era mai stata reginetta della scuola, e che la foto era stata scattata appositamente per la serie.\nAlcuni episodi si concludono con altre sequenze, solitamente legate alla trama dell'episodio stesso. Ad esempio nell'episodio \"Lo Zen, oppure l'abilit\u00e0 di catturare un killer\" durante la sequenza finale viene inquadrato il Nano mentre balla sotto le note di \"Dance of the Dream Man\"; nell'episodio \"Che il Gigante sia con te\" una delle sorelle minori di Donna, Gersten, suona il pianoforte; nell'episodio \"Anime solitarie\" vi \u00e8 invece un fermo immagine dell'agente Cooper sul sottofondo di \"The World Spins\"; nell'episodio \"Pallottola mascherata (Ballo in maschera)\" viene mostrato un filmato dell'infanzia di Ben Horne; mentre nell'episodio conclusivo viene inquadrata una tazza di caff\u00e8 dentro la quale si riflette il viso di Laura Palmer.\nCancellazione.\nL'ABC, che prima di allora aveva lasciato ai creatori una grande libert\u00e0 creativa, fece pressioni per rivelare il segreto dell'omicidio di Laura. I creatori, nonostante fossero contrari a questa decisione poich\u00e9 decisi a rivelarlo solo alla fine, cedettero alle richieste del network. Lynch e Frost previdero correttamente le conseguenze negative e tra dicembre e febbraio, dopo la soluzione dell'omicidio, gli ascolti calarono in maniera inesorabile. Ad accostarsi a questa motivazione principale ci furono anche lo spostamento della programmazione al sabato sera, la sospensione per le feste natalizie che fece perdere continuit\u00e0 alla storia e la sovrapposizione con le trasmissioni dedicate alla guerra del Golfo, che attirarono gran parte dell'attenzione degli spettatori.\nSulla scoperta dell'assassino di Laura Palmer, anticipata dalla ABC, Lynch si pronunci\u00f2 in questo modo: \u00ab\u00c8 un'assurdit\u00e0 che questo sia potuto succedere. [...] C'era spazio per tantissimi altri misteri. Ma quel mistero era sacro, teneva in piedi tutti gli altri. Era l'albero e gli altri erano i rami. \u00c8, come ho detto, una tristezza\u00bb.\nPertanto, essendo crollata la trama principale, la seconda parte della seconda stagione venne poco curata dai propri creatori e, come afferma Mark Frost, la serie svilupp\u00f2 sottotrame poco convincenti e con una narrazione che aveva ormai perso la tensione e l'emozione che la caratterizzavano in precedenza.\nDopo l'episodio 16, mandato in onda il 16 febbraio 1991, la programmazione venne sospesa e sabato 23 febbraio 1991, invece di mandare in onda l'episodio 17, l'ABC trasmise senza preavviso il film \"Codice Magnum\". Gli uffici del network vennero tempestati da parte dei fan di lettere di protesta, telefonate, striscioni e persino tronchi e pezzi degli scacchi. Intanto a Washington il ventitreenne H. Keith Poston e il ventottenne Michael R. Caputo creavano il comitato \"Citizens Opposing the Offing of Peaks\" (COOP) il cui motto era \"All We Are Saying is Give Peaks a Chance\" e organizzavano una manifestazione con raccolta firme sulla quindicesima strada Nord West di Washington. La programmazione riprese quindi il 28 marzo 1991 alle 21:00 con l'episodio 17, \"Ferite e cicatrici\" nel suo giorno originario, gioved\u00ec, contendendosi gli spettatori con \"Cin cin\" (\"Cheers\") della NBC. Per promuovere il ritorno della serie la ABC mand\u00f2 in onda uno spot che ricorda la scena finale de \"Il mago di Oz\": come Dorothy, Cooper si sveglia nel suo letto al Great Northern Hotel circondato da Catherine Martell, la Signora Ceppo, il Nano e Andy, urlando \u00abI've must been have dreaming! It was horrible, we were on saturdays!\u00bb (\u00abDevo aver sognato! \u00c8 stato orribile, eravamo di sabato!\u00bb).\nTuttavia gli ascolti fino all'episodio 20 risultarono deludenti e la programmazione venne nuovamente interrotta. I creatori confezionarono con cura gli ultimi due episodi della seconda stagione, lasciando volutamente vago e irrisolto il finale, nell'intento di ridestare l'interesse del network e degli spettatori, e di farsi quindi commissionare una terza stagione, di cui era anche stata vagamente ideata la prima parte. Gli episodi 21 e 22 vennero quindi trasmessi insieme luned\u00ec 10 giugno, alla maniera degli ABC Monday Night at the Movies. Gli ascolti dell'ultima serata si ripresero lievemente conquistando 10,4 milioni di spettatori. Ci\u00f2 nonostante, la serie fu definitivamente cancellata.\n\"Fuoco cammina con me\", il prequel.\nNel 1992, senza la presenza di Frost ma con l'appoggio dello sceneggiatore e produttore Robert Engels, Lynch gir\u00f2 il film \"Fuoco cammina con me\", considerato come un vero e proprio antefatto della serie televisiva. Il film ripercorre infatti gli ultimi 7 giorni della vita di Laura Palmer, ovvero della sua torbida vita parallela, fatta di droga e depravazione.\nLa pellicola fu un flop e venne stroncata dalla critica. Il regista Quentin Tarantino, da sempre consideratosi fan di David Lynch, afferm\u00f2: \u00ab...dopo aver visto \"Fuoco cammina con me\" a Cannes David Lynch non si sarebbe riconosciuto il culo, non ho voglia di vedere un altro film di David Lynch fino a quando non sentir\u00f2 qualcosa di diverso\u00bb.\nIl sequel 25 anni dopo.\nIl 6 ottobre 2014 fu annunciata la produzione di una miniserie in nove parti da mandare in onda su Showtime nel 2016. Il progetto venne poi esteso alla produzione di 18 episodi, il cui debutto televisivo venne poi fissato per il 21 maggio 2017.\nGli episodi sono scritti da Frost e Lynch. Frost ha spiegato che non si tratta n\u00e9 di un reboot n\u00e9 di un remake, ma di un proseguimento della serie originale; la trama \u00e8 ambientata nel presente, circa venticinque anni dopo il finale della seconda stagione.\nLa nuova serie vede un ricco cast con molti personaggi nuovi (alcuni dei quali interpretati da attori celebri di cinema e serie TV, tra cui Richard Chamberlain, Monica Bellucci, Jim Belushi e Tim Roth) e il ritorno di diversi protagonisti della serie originale, compreso quello di Kyle MacLachlan nei panni di Dale Cooper. I primi due episodi sono stati presentati in anteprima alla 70\u00aa edizione del Festival di Cannes.\nColonna sonora.\nLe colonne sonore relative alla serie e al prequel sono opera del compositore italo-americano Angelo Badalamenti, storico collaboratore di David Lynch sin da \"Velluto blu\", per cui era stato inizialmente contattato sotto consiglio di Fred Caruso solo per incidere la \"title-track\" eseguita da Isabella Rossellini. Durante la lavorazione del film, Badalamenti venne nuovamente ricontattato per comporre la musica di un testo scritto dal regista, \"Mysteries of Love\", che nella colonna sonora avrebbe dovuto sostituire \"Song to the Siren\" cover di Tim Buckley realizzata dai This Mortal Coil, il quale richiedeva un grande dispendio di denaro per ottenerne i diritti. \"Mysteries of Love\" sancisce anche l'inizio della collaborazione con Julee Cruise, con cui era stata provinata sotto suggerimento di Badalamenti. Impressionato dalla voce della Cruise, Lynch produsse e scrisse con Badalamenti anche il suo album di debutto \"Floating into the Night\", pubblicato nel 1989 e dalla quale vennero tratti alcuni brani di \"Twin Peaks\", inclusa la sigla. Antecedente a \"Twin Peaks\" \u00e8 anche la performance teatrale \"\", alla quale collaborarono anche Michael J. Anderson (noto per aver interpretato il Nano) e Nicolas Cage e Laura Dern, protagonisti di \"Cuore selvaggio\" (1991).\nBadalamenti descrisse il suo rapporto con il regista definendolo il suo \u00absecondo migliore matrimonio\u00bb. Mentre Lynch dimostr\u00f2 la sua ammirazione e il suo affetto nei confronti del collega dichiarando: \u00abAlcuni dei momenti pi\u00f9 felici che abbia mai avuto sono stati mentre lavoravo con Angelo. Ha un cuore grande, lui mi ha permesso di entrare nel suo mondo e coinvolgermi con la musica\u00bb. Sul \"Los Angeles Times\" fu riportato che \u00abil loro rapporto [...] \u00e8 sulla buona strada per diventare la pi\u00f9 apprezzata collaborazione tra un regista e un compositore sin dal regno di Alfred Hitchcock e Bernard Herrmann\u00bb, affermazione che ricevette consenso anche da parte del regista.\nLe musiche vennero composte sotto la supervisione di Lynch nello studio vicino alla casa del compositore, nel New Jersey. La genesi dei temi musicali \u00e8 infatti spesso di responsabilit\u00e0 di Lynch il quale suggerisce un'atmosfera, uno stato d'animo, delle immagini suggestive o un abbozzo di testo che Badalamenti traduce in musica accompagnando le descrizioni del regista con una melodia suonata con un vecchio Fender Rhodes.\nOltre alle tracce inedite, pubblicate sulle colonne sonore ufficiali, si possono udire, durante il settimo episodio della seconda stagione, \"Anime solitarie\", anche \"The World Spins\" (considerata da Badalamenti il suo brano preferito) e \"Rockin' Back Inside My Heart \" di Julee Cruise, entrambe estratte dall'album \"Floating Into the Night\" del 1989. Frequenti sono anche le comiche esibizioni canore (\"Mairzy Doats\", \"Get Happy\", \"Getting to Know You\" \"Singin' in the Rain\", \"The Surrey with the Fringe on Top\") del personaggio di Leland Palmer, appassionato di canzoni degli anni quaranta e cinquanta, che contribuiscono, insieme alle musiche originali, a creare un'atmosfera r\u00e9tro e anacronistica.\nNella serie la colonna sonora assume un'importanza molto rilevante, tanto da occupare una media di 30 minuti per episodio, molto al di sopra delle consuetudini delle fiction TV.\nDistribuzione.\nTrasmissione televisiva.\nI diritti di propriet\u00e0 passarono dalla societ\u00e0 Lynch/Frost Productions alla Warner Bros. Nel 1989 e nel 1990 sino al giugno 1991 la Capital Cities/ABC trasmise la serie sulla sua rete TV ABC. La serie debutt\u00f2 quindi sul network statunitense ABC l'8 aprile 1990 alle ore 21:00 con l'episodio pilota che venne trasmesso alla maniera di un \"ABC Sunday Night Movie\", con cinque stacchi pubblicitari invece dei consueti sette. I restanti sette episodi della prima stagione vennero poi trasmessi dal 12 aprile al 23 maggio 1990. La seconda stagione, di ventidue episodi, esord\u00ec invece il 30 settembre 1990, e si concluse il 10 giugno 1991.\nIn Italia l'esordio su Canale 5, avvenuto mercoled\u00ec 9 gennaio 1991 alle 20:40, venne preceduto da un gal\u00e0 di presentazione avvenuto l'8 gennaio.\nDivieti.\nNegli Stati Uniti la Motion Picture Association of America catalog\u00f2 la serie sotto il visto PG-13 (vietata la visione ai minori di 13 anni non accompagnati dai genitori) a causa di tematiche per adulti, contenuti sconvolgenti, violenza, allusioni a contenuti sessuali e droga.\nEdizioni home video.\nMentre si decideva di girare un film, il prequel \"Fuoco cammina con me\", e i diritti della serie TV venivano concessi per la distribuzione locale a varie societ\u00e0 fuori dal territorio statunitense (ad esempio Fininvest diede il suo prodotto alle sue reti TV in Italia, Francia e Spagna), la Warner Bros. pubblic\u00f2 in formato digitale l'episodio pilota per la vendita e la Worldvision Enterprises realizz\u00f2 un primo cofanetto VHS, acquistando anche, sotto il marchio Image Entertainment, i diritti per la produzione dei Laserdisc della serie; che pubblic\u00f2 in tutto il mondo in quattro volumi tra il 1991 e il 1994.\nNel 1991 Spelling Television acquist\u00f2 Worldvision Enterprises e la integr\u00f2 nella sua divisione Republic Entertainment. Republic Entertainment pubblic\u00f2 la prima stagione in DVD dal 18 dicembre 2001. La pubblicazione della seconda stagione venne invece pi\u00f9 volte rimandata a causa delle procedure di trasferimento dei diritti derivate dalla vendita della Spelling Entertainment, che includeva la Republic Entertainment, alla Paramount. Solo nell'aprile del 2007 la CBS Corporation, di propriet\u00e0 della Paramount, pubblic\u00f2 nel Nordamerica il cofanetto della seconda stagione della serie.\nNel Regno Unito i diritti per la distribuzione home video appartengono alla Universal.\nAccoglienza.\nCritica.\nL'accoglienza critica durante il periodo di messa in onda fu generalmente molto buona e a distanza di due decenni concorda nel considerare \"I segreti di Twin Peaks\" una serie importante e influente. Fa eccezione l'opinione dell'autore e produttore televisivo statunitense William Link che defin\u00ec la serie molto sopravvalutata e si espresse dicendo \u00abSe questa \u00e8 televisione rivoluzionaria, preferisco la versione classica\u00bb (\u00abIf this is revolutionary television, I'll take vanilla\u00bb).\nInternazionale.\nNel 1990 David Hiltbrand su \"People\" dimostr\u00f2 di apprezzare complessivamente la serie assegnandole il voto B+, e scrivendo: \u00ablo stile \u00e8 decisamente troppo artistico per l'ottusa e arcaica massa del pubblico.\u00bb per poi paragonarlo al \"cult\" anni sessanta \"Il prigioniero\".\nNel 1990 Tom Shales scrisse sul Washington Post: \u00abPer l'avventuroso esploratore nella mansueta foresta della televisione, \"Twin Peaks\" \u00e8 una manna dal cielo\u00bb, concludendo con \u00ab\u00e8 un momento della storia della televisione allo stesso tempo superbo e strambo\u00bb (\u00ab\"Twin Peaks\" is both a proud and daffy moment in the history of television\u00bb).\nIn \"Teleliteracy: taking television seriously\" David Bianculli scrisse: \u00abIt gave as much emphasis to visual images and lightinng, and to the musical score and the sound effects, as it did to the script and the performances\u00bb (in italiano, \u00abdiede molta enfasi alle immagini e all'illuminazione [delle scene], come alla colonna sonora e agli effetti sonori, quanto ne diede alla sceneggiatura e alle interpretazioni\u00bb).\nNel 2002, invece, la serie raggiunse il 45\u00ba posto nella classifica \"I migliori 50 spettacoli televisivi di tutti i tempi\" redatta da TV Guide. Sempre sulla medesima rivista, nel 1997 l'episodio pilota si aggiudic\u00f2 il venticinquesimo posto nella classifica \"100 Greatest Episodes of All Time\".\nNel 2007 Entertainment Weekly inser\u00ec la serie al 49\u00ba posto della classifica \"The New Classics: TV. The 100 best shows from 1983 to 2008\".\nNel 2007 il \"TIME\" inserisce \"Twin Peaks\" nella lista dei 100 migliori programmi televisivi di tutti i tempi, affermando che \u00abDavid Lynch e Mark Frost hanno trasformato la prima serata televisiva in un grande cinema d'arte indipendente [...] dimostrando che la TV pu\u00f2 eguagliare o superare i film nelle sue ambizioni narrative\u00bb.\nNel 2008 la serie raggiunse il 24\u00ba posto nella classifica \"The 50 Greatest TV Shows of All Time\" della rivista cinematografica \"Empire\", che comment\u00f2: \u00ab\"Chi ha ucciso Laura Palmer?\" Questa era la domanda sulla bocca di tutti nel 1990 quando il bizzarro e misterioso paesino di David Lynch si \u00e8 rivelato sui nostri schermi. Un demone chiamato Bob, un nano che parla al rovescio e un secondario feticismo per le torte furono soltanto alcuni degli aspetti qui mostrati. Nonostante una salutare dose di surrealismo tutto assume un ordine. Fino alla meno attraente seconda stagione. Ovvero dove le domande che gli spettatori si ponevano erano pi\u00f9 simili a \"Chi \u00e8 Windom Earle?\" e \"In nome di Dio, che sta succedendo?\"\u00bb.\nNel 2010, a 20 anni di distanza dalla creazione della serie, il \"Guardian\" la inser\u00ec al 12\u00ba posto nella classifica \"The top 50 TV dramas of all time\".\nSu AllRovi \"Twin Peaks\" viene descritto come \u00abpi\u00f9 di una semplice telenovela accattivante con misterioso omicidio [...] una serie innovativa che ha cambiato le convenzioni televisive [...] influenzando numerosi serial televisivi da \"Un medico tra gli orsi\" (\"Northern Exposure\") a \"X-Files\"\u00bb e che \u00abi creatori sono riusciti a fondere un dramma molto umano con uno spettacolo umoristico sullo sfondo di un piccolo paesino di eccentrici luoghi e personaggi\u00bb.\nItalia.\nA quasi 20 anni dalla sua messa in onda, Andrea Scanzi su La Stampa la defin\u00ec nel 2009 \u00abuna serie invecchiata benissimo, la capostipite delle serie di qualit\u00e0\u00bb.\nNel 1991 Oreste Del Buono su \"La Stampa\" comment\u00f2: \u00ab\u00c8 narrato molto bene, senza il minimo tentativo di forzatura realistica [...] eppure eroi e antieroi, persecutori e vittime sono talmente esaltati dal suo manierismo da invitare la gente all'immedesimazione\u00bb.\nNel 2012 Antonio Dipollina su \"la Repubblica\" scrisse: \u00abLynch, insieme a Mark Frost, apr\u00ec una strada fantasmagorica, con il primo grande regista del cinema vero che si misurava con le potenzialit\u00e0 di una cosa che si chiama \"serie televisiva\" e che oggi - con gran dispetto dei tenutari di talk-show e variet\u00e0 cascanti - rimane l'unico motivo sensato per possedere un televisore\u00bb. Nello stesso articolo Mariella Tanzarella scrisse: \u00ab\u00c8 stato un fenomeno unico [..] il padre di tutti i serial moderni. [...] Le atmosfere oniriche e dense di mistero, le oscillazioni temporali, lo sfaldamento del concetto di logica e un secondo livello di verit\u00e0 nascosto sotto la superficie sono stati i colpi sferrati da Twin Peaks al comune senso della fiction\u00bb.\nLeopoldo Damerini, uno degli ideatori del Telefilm Festival, nonch\u00e9 autore del \"Dizionario dei telefilm\", afferm\u00f2 che Twin Peaks ha influenzato le serie televisive degli ultimi vent'anni, aprendo la strada a \"X-Files\" e \"Lost\".\nLa critica semiotica individua tra le cause del successo della serie la riuscita integrazione di diverse istanze cognitive all'interno del prodotto audiovisivo, che volontariamente attivano e convocano in un format generalista un pubblico anche sofisticato. L'unione di due macrogeneri, il serial investigativo e la soap-opera, il \"crossover\" tra cinema e televisione, tra serialit\u00e0 e autorialit\u00e0, assumono in \"Twin Peaks\" una funzione particolare. Non si tratta tanto di giustapposizione di elementi, quanto piuttosto di \"frizione\": le diverse componenti infatti sono altamente riconoscibili e tale competenza \u00e8 pretesa nel rapporto tra enunciatore ed enunciatario. Lucio Spaziante nel saggio intitolato \"TV SUI GENERIS. Strategie di presa di distanza e generi in Twin Peaks\", contenuto in \"Mondi Seriali\" (2008, p.\u00a0105), riconduce la singolarit\u00e0 di questa serie alla presenza di una dimensione surreale, che si inserisce e fa da tramite tra un universo standard della realt\u00e0 e un livello soprannaturale che guarda verso l'horror. Il reale \u00e8 fin troppo reale per risultare tale, il soprannaturale \u00e8 cos\u00ec enfatizzato da diventare grottesco e non pretende mai di fare davvero paura. Ne consegue un distacco del pubblico e la volont\u00e0 di aderire a un qualsivoglia patto finzionale lascia il posto a una razionalit\u00e0 paradossale, a una progressiva perdita del controllo e a una conseguente accettazione di un'assenza di senso che ha, appunto, del surreale.\nSul sito di RTL 102.5, il giovane critico cinematografico Mario Vai, a proposito della terza stagione ha scritto: \u00abLa terza stagione di Twin Peaks \u00e8 come il mare o il cielo. Non pu\u00f2 essere contenuta, \u00c8 immensa. Non ha limiti, n\u00e9 confini. Respira di cinema e va oltre. Credo che per la prima volta siamo di fronte a qualcosa di irripetibile ed unico. Una nuova forma d\u2019arte senza nome che sta cercando di emergere prepotentemente. \u00c8 un miracolo di un uomo che vive la vera essenza della vita, utilizzando il cinema come strumento per salvare le nostre coscienze. Un uomo che dovrebbe diventare patrimonio dell'umanit\u00e0. Guardando i suoi film (e nello specifico Twin Peaks) ci si sente sollevati e purificati, ma allo stesso tempo si perde completamente l'equilibrio interiore. Ci sentiamo persi e in balia di noi stessi. Senza risposte e pieni di domande. Proprio come se fossimo davanti ad uno specchio, guardiamo le nostre debolezze e le nostre fragilit\u00e0 con tenerezza e umorismo.\u00bb\nPubblico.\nLa premi\u00e8re dell'episodio pilota, l'8 aprile 1990, attir\u00f2 34,6 milioni di spettatori; la prima stagione registra una media di 18,3 milioni di spettatori per episodio. I buoni ascolti della prima stagione non si confermarono tuttavia durante la seconda, che registr\u00f2 un progressivo calo che port\u00f2 alla cancellazione della serie.\nSull'Internet Movie Database la serie nel mese di febbraio 2013 registra un voto medio del pubblico di 9,0 su 10, basato su un campione di oltre 50.000 utenti, di cui il 50% ha dato il punteggio massimo di 10.\nSuccesso e impatto culturale.\nAncor prima del suo debutto al pubblico americano, la serie venne elogiata dai critici a cui fu permesso di prenderne visione in anteprima al Miami Film Festival. Venne descritta come una serie innovativa rispetto al palinsesto televisivo della prima serata, e persino come \u00abuna delle serie che cambieranno la TV per sempre\u00bb. In particolare venne dato risalto alla figura di Lynch, di cui fu ricordato il controverso \"Velluto blu\", e vennero sottolineate le bizzarrie di personaggi e situazioni, oltre ai contenuti scandalosi riguardanti droga, sessualit\u00e0 e violenza; fu scritto che \u00abal confronto \"Dallas\" e \"Dynasty\" sono sexy come \"Sesame Street\"\u00bb e che \u00abi personaggi giovani della serie non sono gli adolescenti di \"Ozzie and Harriet\"\u00bb. Tutto ci\u00f2 contribu\u00ec a generare aspettativa negli spettatori, che raggiunsero i 34,6 milioni durante la messa in onda dell'episodio pilota.\nLa serie divenne immediatamente un fenomeno culturale negli Stati Uniti, ognuno seguiva gli episodi del serial il gioved\u00ec sera per poi poterne parlare il giorno seguente, esponendo le proprie interpretazioni sul mistero dell'omicidio ma anche sulle scene pi\u00f9 ermetiche e oniriche. Divenne di moda organizzare delle proiezioni degli episodi, i cosiddetti \"Twin Peaks Parties\" e la tavola calda che faceva da ambientazione per il Double R Diner, il Tweede's Cafe, che allora si chiamava \"Mar-T Cafe\", veniva visitata dai fan della serie in cerca della celebre torta di ciliegie. Nell'agosto del 1990 la catena statunitense di grandi magazzini Bloomingdale's dedic\u00f2 un'intera ala di un suo negozio a Twin Peaks. Il successo della serie ispir\u00f2 la produzione di vasto merchandise non ufficiale che andava dal cibo (le ciambelle e il caff\u00e8 consumati copiosamente nella stazione di polizia) al vestiario (i costumi dell'agente Cooper e di Audrey Horne che diventarono molto popolari nell'Halloween del 1990, t-shirt con la scritta \"I killed Laura Palmer\"). La frase \"Who Killed Laura Palmer?\", utilizzata per la promozione della serie, divenne poi un vero e proprio tormentone, tanto da ricevere una nomination per la \"miglior storyline\" ai Soap Opera Digest Awards del 1991. Per evitare che i segreti della trama venissero svelati prematuramente, i copioni delle varie puntate non venivano resi disponibili agli attori fino al giorno delle riprese. Anche le scene in cui l'assassino agisce vennero girate pi\u00f9 volte con diversi attori per evitare che il cast stesso ne conoscesse l'identit\u00e0.\nUno dei principali sceneggiatori e produttori, Robert Engels comment\u00f2 in questo modo l'enorme seguito della serie: \u00abEra una serie su una colpa indefinita. Catturava qualcosa a cui il pubblico reagiva con le emozioni. E poi i personaggi di \"Twin Peaks\" erano cos\u00ec realistici: un elemento che manca in altre serie. Non abbiamo mai avuto dei fan tipo \"trekkie\"; quelli che seguivano \"Twin Peaks\" erano pi\u00f9, diciamo cos\u00ec, dei lobbisti della General Motors\u00bb.\nIl successo della serie coinvolse anche l'Oriente: tramite Japan Travel Bureau dal Giappone erano soliti arrivare a Snoqualmie grandi gruppi di fan con l'intento di dormire nell'albergo luogo delle riprese del Greath Nothern Hotel, mangiare torta di ciliegie e farsi fotografare avvolti in sacchi di plastica emulando i personaggi. A causa del grande successo che la serie ebbe nell'isola nipponica, \"Fuoco cammina con me\", usc\u00ec in contemporanea con la presentazione al Festival di Cannes, ossia nel maggio del 1992, mesi prima che negli Stati Uniti, dove usc\u00ec ad agosto. La grande popolarit\u00e0 fu insolita perch\u00e9 la visione degli episodi fu possibile solo su WOWOW, emittente satellitare a pagamento con solo 900\u00a0000 iscritti, o tramite VHS e Laserdisc, all'epoca molto costose.\nQuesto fenomeno televisivo, oltre ad attraversare il continente americano, raccolse estimatori di ogni ceto sociale arrivando a coinvolgere persino la monarchia inglese. Angelo Badalamenti ha dichiarato che mentre collaborava con Paul McCartney agli Abbey Road Studios, quest'ultimo gli raccont\u00f2 che la Regina Elisabetta II una volta interruppe un suo concerto privato organizzato in onore del suo compleanno per andare a vedere un episodio della serie.\nIl 21 maggio 1990 parte del cast (Dana Ashbrook, Piper Laurie, Peggy Lipton, Sheryl Lee, Eric DaRe, M\u00e4dchen Amick) e il co-creatore Mark Frost furono invitati a una puntata del \"The Phil Donahue Show\" dedicata interamente a Twin Peaks, durante la quale il pubblico in studio e da casa poteva intervenire facendo domande. Fu indetto anche un sondaggio telematico in cui gli spettatori espressero la propria idea sull'assassino: il 31% vot\u00f2 per il Dott. Jacoby, il 17% per Leo Johnson, l'11% per Jaques Renault, l'11% per Bobby Briggs, l'8% per James Hurley, il 6% era convinto che Laura era ancora viva, il 4% vot\u00f2 per Catherine Martell, il 4% per Benjamin Horne, il 3% dei voti fu per l'idea del suicidio, il 3% vot\u00f2 per Leland Palmer, l'1% per l'agente Cooper, 1% per Josie Packard. Durante la trasmissione Piper Laurie ha ammesso di seguire anche lei lo show ogni settimana, perch\u00e9 nonostante interpretasse uno dei personaggi, non era a conoscenza di quello che gli altri attori facevano.\nAnche in Italia la serie ebbe buon successo (soprattutto durante la trasmissione della prima stagione, in cui la serie superava quasi sempre i 10 milioni di telespettatori per puntata), tanto che i conduttori di \"Striscia la notizia\" di Antonio Ricci erano soliti esclamare il titolo stesso del telefilm durante notizie di particolare clamore. La popolarit\u00e0 della serie era cos\u00ec grande che tra 1991 e 1992 i casi di omicidio che avvenivano nei piccoli paesi di provincia venivano paragonati a quello di Laura Palmer. Come ad esempio il ritrovamento sulle rive del lago Trasimeno del cadavere della ventisettenne Francesca Ragni, avvolto in una coperta il duplice omicidio di Giovanna Barbero e Maria Teresa Bonaventura a Canelli, il caso Maso a Montecchia di Crosara o il caso di Gianluca Bertoni a Somma Lombardo.\nRiconoscimenti.\nTra 1990 e 1992 la serie vinse 13 premi: 3 Golden Globe, 2 Emmy Awards, 2 Television Critics Association Award, 1 Peabody Award, 1 Artios Award, 1 Broadcasting Press Guild Award, 1 TP de Oro, 1 Telegatto (Il 6 maggio 1991 vengono Sheryl Lee e Michael Ontkean alle premiazioni per ritirare il premio) e 1 Aftonbladet TV Prize.\nInoltre l'edizione DVD \u00e8 stata premiata con un Saturn Award nel 2008.\nCitazioni e riferimenti.\nSin dalla sua messa in onda, la serie \u00e8 stata oggetto di numerosi omaggi e parodie in diversi ambiti, costruiti soprattutto sulle atmosfere surreali e sull'eccentricit\u00e0 dei personaggi e la loro ossessione per il caff\u00e8 nero, le crostate di ciliegie e le ciambelle.\nIl 29 settembre 1990 lo stesso Kyle MacLachlan \u00e8, insieme a Sinead O'Connor, uno degli ospiti del \"Saturday Night Live\" e partecipa a uno sketch-parodia della serie interpretando l'agente Cooper, il personaggio che l'ha reso celebre. Perfino il programma per bambini \"Sesamo apriti\" (\"Sesame Street\") dedic\u00f2 una parodia chiamata \"Twin Beaks\".\nNel 2010, la serie televisiva \"Psych\" ha dedicato a Twin Peaks il 12\u00ba episodio della sua quinta stagione. All'episodio speciale, programmato dal creatore (Steve Franks) sin dagli albori della serie, hanno partecipato ben sette degli attori legati a Twin Peaks: Sheryl Lee, Sherilyn Fenn, Ray Wise, Robyn Lively, Lenny von Dohlen, Dana Ashbrook e Catherine E. Coulson. La colonna sonora della sigla di apertura (\"I Know You Know\") \u00e8 una speciale rielaborazione ad opera di Julee Cruise.\nNel 1\u00ba episodio della settima stagione de I Simpson intitolato \"\"Chi ha sparato al signor Burns? (seconda parte)\" il commissario Winchester ha un sogno simile a quello di Dale Cooper dove Lisa svela un indizio per trovare il colpevole dell'attentato al signor Burns. Alla fine del sogno il commissiario si sveglia di colpo, con un ciuffo dei capelli rizzato proprio come quello dell'agente Cooper.\nNel terzo episodio della nona stagione de I Simpson intitolato \"Il sassofono di Lisa\"\", Homer in un flashback sta guardando in TV una parodia di Twin Peaks, in cui un uomo calvo e alto (il Gigante) balla con un cavallo bianco sotto un albero con appeso un semaforo. Una voce fuori campo pronuncia la frase \"Avete proprio dell'ottimo caff\u00e8 qui a Twin Peaks, e dell'ottima crostata di ciliegie.\" Il tutto \u00e8 accompagnato dal brano \"Dance of the dream man\" che compare anche nella vera serie. Alla fine della scena uno stranito e stupito Homer commenta di non avere la minima idea di quello che stia succedendo.\nL'episodio \"Cavoli mostruosi\" della serie animata \"Darkwing Duck\" \u00e8 una parodia di \"Twin Peaks\" e de \"L'invasione degli ultracorpi\". All'inizio dell'episodio viene ritrovato il corpo apparentemente senza vita di Clorofix in riva a un fiume e avvolto nel cellophane; Jet McQuack riceve utili indicazioni ascoltando il \"ciocco cellulare\"; il caff\u00e8 della cittadina \u00e8 in tutto simile al RR Diner (ma invece di caff\u00e8 nero e succo d'acero si serve fertilizzante!) e la cameriera ha una benda sull'occhio come Nadine; un sogno completamente surreale e sconclusionato porta Darkwing Duck alla risoluzione del mistero, il tentativo di invasione della terra da parte di una razza di cavoli alieni che producono copie esatte dei terrestri ai quali si sostituiscono.\nSu Topolino 1917 del 23 agosto 1992 appare la storia \"Topolino e i Dolci Segreti di Twin Pipps\" con testo di Mario Volta e disegni di Roberto Marini, chiaramente ispirata alla serie tv. Nella storia Topolino e Pippo si trovano a dover risolvere il mistero della sparizione di Lalla Talper, la figlia del direttore della fabbrica di dolci di Twin Pipps. Nella storia appaiono altri personaggi ispirati alla serie TV come lo sceriffo Tuper (Dale Cooper), il suo collaboratore Tappy Bill (Tommy Hill), il camionista Leonson (Leo Johnson), il videoamatore Lup Griggs (Bobby Briggs), il ristoratore Lonthre (Ben Horne) e sua figlia (Audrey), la signora del tronchetto (la signora Ceppo), lo scienziato Topoby (Jacoby), dipendente della fabbrica di dolci Talper e scopritore delle piante responsabili del loro particolare sapore, e la fabbricante di dolci Tortell (Catherine Martell), bella e spregiudicata rivale in affari del padre di Lalla Talper.\nBrani musicali dedicati alla serie:\nNella serie \"Fringe\", in un episodio il dottor Bishop indossa degli occhiali con una lente rossa e una lente blu, dicendo che li portava un suo amico il dottor Jacoby.\nNel videogioco The Evil Within 2(di Shinji Mikami)compare un riferimento alle tende rosse con la citazione \"Damn, fine cup of coffe\"\nDoppiaggio italiano.\nNella versione italiana del telefilm, i personaggi di Leland Palmer e dell'agente Dale Cooper sono doppiati rispettivamente da Pino Colizzi e Stefano Benassi, i quali hanno dato la voce al capitano Willard di Apocalypse Now (il primo \u00e8 il doppiatore nella versione originale del 1979, il secondo nella versione Redux del 2003)\nAltri media.\nNuova luce viene invece gettata su quello che \u00e8 effettivamente accaduto prima dell'omicidio di Laura Palmer: parallelamente al dipanarsi della serie TV, Jennifer Lynch, la figlia di David, scriver\u00e0 infatti \"Il diario segreto di Laura Palmer\" contenente le confessioni segrete della ragazza dal 12\u00ba compleanno fino al giorno della sua morte. Il successo della serie ispir\u00f2 il fratello del creatore Mark Frost, Scott, a scrivere l'autobiografia dell'Agente Cooper \"L'autobiografia dell'agente speciale Dale Cooper: La mia vita, i miei nastri\" con le registrazioni che il personaggio \u00e8 solito mandare alla misteriosa Diane. Viene resa disponibile la guida ufficiale della serie scritta dai creatori con la collaborazione di Richard Saul Wurman \"Welcome to Twin Peaks: Access guide to the town\" e altre due guide non autorizzate \"Welcome to Twin Peaks: A Complete Guide to Who's Who and What's What\" di Scott Knicklebine e \"Twin Peaks: Behind-The-Scenes\" di Mark A. Altman, pi\u00f9 focalizzata sull'ideazione e l'analisi della serie. Le guide sono inedite in Italia. Viene inoltre pubblicata una serie di carte collezionabili edite da Star Pics.\nLa serie \u00e8 stata oggetto di interesse anche da parte del fumetto italiano a marchio Walt Disney, con la realizzazione della storia \"Topolino e i dolci segreti di Twin Pipps\" (testi di Mario Volta, disegni di Roberto Marini, su \u00abTopolino\u00bb n. 1917/23 agosto 1992, e riproposta pochi anni dopo nella serie \"Le grandi parodie Disney\"). In essa, Topolino, Pippo e Pluto indagano sul presunto rapimento di Lalla Talper, figlia del direttore della fabbrica dolciaria fondata anni prima nella cittadina montana di Twin Pipps, a poche miglia dal confine con il Canada, dai due gemelli Pipps (twin Pipps), i cui volti identici tra loro \u2013 e identici al viso di Pippo \u2013 sono scolpiti in proporzioni gigantesche sul versante del monte che sorge proprio alle spalle della fabbrica (come i volti dei presidenti degli Stati Uniti d'America sul monte Rushmore). Nella storia appaiono altri personaggi ispirati alla serie TV come lo sceriffo Tuper (Dale Cooper), il suo collaboratore Tappy Bill (Tommy Hill), il camionista Leonson (Leo Johnson), il videoamatore Lup Griggs (Bobby Briggs), il ristoratore Lonthre (Ben Horne) e sua figlia (Audrey), la signora del tronchetto (la signora Ceppo), lo scienziato Topoby (Jacoby), dipendente della fabbrica di dolci Talper e scopritore delle piante responsabili del loro particolare sapore, e la fabbricante di dolci Tortell (Catherine Martell), bella e spregiudicata rivale in affari del padre di Lalla Talper."}
{"id": "382083", "revid": "287204", "url": "https://it.wikipedia.org/wiki?curid=382083", "title": "Hume (disambigua)", "text": ""}
{"id": "382095", "revid": "339392", "url": "https://it.wikipedia.org/wiki?curid=382095", "title": "Jean-Louis-Th\u00e8odore Gericault", "text": ""}
{"id": "382097", "revid": "339392", "url": "https://it.wikipedia.org/wiki?curid=382097", "title": "Jean-Louis-Theodore Gericault", "text": ""}
{"id": "382099", "revid": "339392", "url": "https://it.wikipedia.org/wiki?curid=382099", "title": "Jean-Louis-Theodore G\u00e9ricault", "text": ""}
{"id": "382100", "revid": "287204", "url": "https://it.wikipedia.org/wiki?curid=382100", "title": "Theodore Gericault", "text": ""}
{"id": "382104", "revid": "1573940", "url": "https://it.wikipedia.org/wiki?curid=382104", "title": "Cappella di Santa Croce (Mondov\u00ec)", "text": "La cappella di Santa Croce \u00e8 una piccola chiesa di Mondov\u00ec (CN).\nStoria e descrizione.\nLe sue origini si perdono nel tempo: l'esistenza della costruzione \u00e8 documentata per la prima volta agli inizi del Duecento. La parte centrale \u00e8 databile attorno alla prima met\u00e0 del Trecento, il piccolo campanile triangolare ed il portico risalgono al Sei-Settecento. La chiesa o oratorio apparteneva alla confraternita di S Croce o dei raccomandati di Maria (vedi Le Confraternite di G:P Vigo). All'interno vi sono affreschi risalenti al 1450-1460 circa e sono uno dei migliori esempi di pittura gotica europea. Le pitture sono attribuite al pittore Antonio 'Dragone' da Monteregale, artista presente a Molini di Triora e nelle vallate monregalesi nella met\u00e0 del Quattrocento.\nL'affresco centrale rappresenta la cosiddetta Croce Brachiale, iconografia rarissima. La croce possiede quattro braccia animate, con la superiore apre la porta del paradiso, con quella sinistra pugnala la \"Sinagoga\", donna assisa su di una capra con le gambe spezzate e senza testa. Con la destra incorona la figura della Chiesa. Il quarto braccio, cancellato dall'apposizione di un altare nel tardo Seicento, probabilmente apriva le porte degl'inferi. \nSulla volta sono rappresentate quattro differenti scene. Sopra l'altare vi \u00e8 il Cristo Pantocratore nell'atto di mostrare le piaghe. Nelle altre vele vi sono la Deposizione, ambientata nel Piemonte del Quattrocento, la Salita al Calvario e la Flagellazione. Sulla parete destra \u00e8 rappresentato il Cristo in Piet\u00e0, in quella destra la Resurrezione. Al di sotto, racchiusi in dodici medaglioni, sei per parete, vi sono gli Apostoli. \nNella parte interna di un arco sono rappresentati i santi Stefano, Domenico, Francesco e Lorenzo. \nNella nicchia della parete destra vi \u00e8 rappresentata sant'Elena, madre di Costantino I, ritrovatrice della Croce. Nella nicchia della parete destra invece vi sono una Vergine con Bambino attorniati da san Pietro Martire e da san Bernardino da Siena.\nDurante una pestilenza di bestiame nell'Ottocento la cappella venne ridedicata a san Magno. Solo ultimamente ha ripreso il suo nome originario."}
{"id": "382129", "revid": "124124753", "url": "https://it.wikipedia.org/wiki?curid=382129", "title": "Sistema nervoso periferico", "text": "Si definisce sistema nervoso periferico (dei vertebrati) l'insieme dei gangli nervosi e dei nervi che si possono individuare all'esterno dell'encefalo e del midollo spinale. Il SNP assicura il collegamento con le altre parti del corpo. A seconda della zona, i nervi si distinguono in nervi cranici (12 paia) e nervi spinali (31 paia). I gangli nervosi sono dei particolari raggruppamenti di neuroni, addetti alla ricezione delle informazioni dai recettori.\nIl sistema nervoso periferico (SNP) si pu\u00f2 suddividere in due sottocategorie: il \"sistema sensoriale\" e il \"sistema motorio\".\nSistema sensoriale.\nIl sistema sensoriale \u00e8 composto da due tipi di neuroni, dei quali uno riceve le informazioni provenienti dall'ambiente esterno (quindi dagli organi di senso come le orecchie o gli occhi) e l'altro \u00e8 atto a trasportare fino al cervello le informazioni provenienti dal corpo della persona (es. concentrazione di anidride carbonica nel sangue). Esso \u00e8 anche composto da una serie i nervi chiamati polistici e antipolistici, che facilitano le azioni come il movimento dei muscoli e lo scorrimento fluido del sangue.\nSistema motorio.\nIl sistema motorio si pu\u00f2 suddividere a sua volta in \"somatico\" (o volontario) e \"autonomo\". "}
{"id": "382134", "revid": "120503949", "url": "https://it.wikipedia.org/wiki?curid=382134", "title": "Blastocystis hominis", "text": "Il Blastocystis hominis \u00e8 un parassita, pi\u00f9 precisamente un saprofita dell'intestino umano, che compete con le cellule umane per il nutrimento. Produce metaboliti tossici. Viene attualmente classificato nel gruppo \"Stramenopiles\".\nL'infezione umana \u00e8 detta blastocistosi. B.hominis pu\u00f2 rimanere nell'intestino per mesi o anni, spesso in modo asintomatico.\n\u00c8 un protista anaerobio stretto. Sono descritti numerosi tipi morfologici.\nIl contagio avviene attraverso l'acqua contaminata, l'ingestione di cibi vegetali lavati male, la carne cotta poco, il contatto con gli animali domestici, l'uso di antibiotici e medicine che abbassano il livello immunitario.\nPresenta 3 forme diverse di trofozoiti:\nForma vacuolare: Predominante nelle feci ed \u00e8 di un diametro di 8-10 \u00b5m. Si osserva con una forma sferica, uni o multinucleata con un vacuolo centrale che occupa quasi tutto il citoplasma.\nForma granulare: Simile alla precedente ma questa contiene granuli all'interno, solo leggermente pi\u00f9 grandi e ha un diametro di 15-25 \u00b5m.\nForma ameboide: Molto rara da osservare, ha una forma irregolare e un diametro di 2-8 \u00b5m ma pu\u00f2 arrivare fino a 100 \u00b5m. Presenta solo uno o due nuclei.\nCiste: Hanno una forma ovulato o sferica. Hanno un diametro di 3-5 \u00b5m quelli con la parete, e quelli senza 8-10 \u00b5m. Presentano 2 nuclei generalmente. "}
{"id": "382138", "revid": "1634803", "url": "https://it.wikipedia.org/wiki?curid=382138", "title": "Giorgia Meloni", "text": "\u00c8 stata Vicepresidente della Camera dei deputati dal 2006 al 2008 e dal 2008 al 2011 Ministra per la giovent\u00f9 nel quarto governo Berlusconi (la pi\u00f9 giovane nella storia dell'Italia unita). \u00c8 stata presidente della Giovane Italia, dopo aver ricoperto la medesima carica in Azione Giovani e Azione Studentesca. Non condividendo il supporto dato dal Popolo della Libert\u00e0 al Governo Monti, fonda, insieme a Ignazio La Russa e Guido Crosetto, il partito Fratelli d'Italia, di cui \u00e8 leader dall'8 marzo 2014.\nDal 29 settembre 2020, \u00e8 presidente del Partito dei Conservatori e dei Riformisti Europei.\nBiografia.\nStudi e militanza studentesca.\nHa origini cagliaritane da parte del padre Francesco (un commercialista che abbandon\u00f2 la famiglia emigrando nelle Canarie quando Meloni aveva dodici anni) e messinesi da parte della madre Anna Paratore; nasce a Roma Nord, ma a tre anni si trasferisce al quartiere popolare della Garbatella, a Roma, dove vive l'infanzia e l'adolescenza.\nConsegue il diploma di liceo linguistico con votazione 60/60.\nDal 2006 \u00e8 giornalista professionista.\nInizia il suo impegno politico nel 1992, a 15 anni, aderendo al Fronte della Giovent\u00f9. Fonda il coordinamento \"Gli Antenati\", che partecipava alla contestazione contro il progetto di riforma della pubblica istruzione promossa dal ministro Rosa Russo Iervolino. Nel 1996 diviene responsabile nazionale di Azione Studentesca, il movimento studentesco di Alleanza Nazionale, rappresentando tale movimento in seno al Forum delle associazioni studentesche istituito dal Ministero della pubblica istruzione.\nConsigliere provinciale e deputata AN.\nNel 1998, dopo aver vinto le primarie di Alleanza Nazionale per l'XI Municipio di Roma, viene eletta consigliere della Provincia di Roma per Alleanza Nazionale, rimanendo in carica fino al 2002.\nNel 2000 diviene dirigente nazionale di Azione Giovani. Nel febbraio 2001 Gianfranco Fini, presidente di Alleanza Nazionale, la nomina coordinatrice del comitato nazionale di reggenza di Azione Giovani.\nNel 2004 viene eletta presidente di Azione Giovani durante il congresso nazionale di Viterbo, a capo della lista \u201cFigli d'Italia\u201d, diventando la prima presidente donna di un'organizzazione giovanile di destra. Dal 2004 al 2006 ha lavorato al quotidiano Secolo d'Italia.\nNel 2006, a 29 anni, viene eletta alla Camera dei deputati nella lista di Alleanza Nazionale nel collegio Lazio 1, divenendo la pi\u00f9 giovane donna parlamentare della XV Legislatura.\nDal 2006 al 2008 \u00e8 una dei vicepresidenti della Camera dei deputati.\nMinistero della Giovent\u00f9.\nNel 2008, poco dopo l'insediamento della XVI Legislatura, diventa, a soli 31 anni, Ministro per la giovent\u00f9 del Governo Berlusconi IV, mantenendo la presidenza di Azione Giovani.\nNell'agosto 2008, il ministro Meloni ha invitato gli atleti italiani a boicottare la cerimonia d'apertura dei Giochi olimpici di Pechino, in dissenso verso la politica cinese attuata nei confronti del Tibet. L'invito non \u00e8 stato condiviso dal premier Silvio Berlusconi n\u00e9 dal ministro degli esteri Franco Frattini, designato a rappresentare l'Italia a Pechino. Anche la delegazione degli atleti azzurri a Pechino si \u00e8 dissociata. Meloni ha quindi affermato di non aver mai chiesto di non gareggiare, ma solo un gesto di solidariet\u00e0.\nNel settembre dello stesso anno, circa una polemica sull'antifascismo sorta all'interno di Alleanza Nazionale, dichiara: \u00ab\"Basta con questa storia del fascismo e dell'antifascismo. Siamo nati a ridosso degli anni ottanta e novanta, siamo tutti protesi nel nuovo millennio\"\u00bb; \u00ab\"difenderemo i valori sui quali si fonda la Costituzione e che sono propri anche di chi ha combattuto il fascismo\"\u00bb. Nell'occasione, l\"Unione dei Giovani Ebrei\" espresse soddisfazione per le sue parole.\nIl 1\u00ba agosto 2008, Meloni propone la nomina del suo vicepresidente in Azione Giovani, Paolo Di Caro, a direttore generale dell\"Agenzia nazionale per i giovani\". La nomina viene criticata da parte di esponenti del PD.\nNel febbraio 2009, Giorgia Meloni ha sostenuto il decreto-legge e il disegno di legge, votato in Consiglio dei ministri per fermare all'ultimo momento l'attuazione del protocollo terapeutico concordato con la famiglia Englaro e che ha innescato un conflitto tra Governo e Presidente della repubblica, dichiarando \u00ab\"Siamo in condizioni eccezionali\"\u00bb.\nIl Popolo della Libert\u00e0 con Berlusconi.\nNell'agosto 2009 Meloni diviene presidente del movimento politico giovanile del Popolo della Libert\u00e0, denominato Giovane Italia.\nNel novembre 2010 presenta, per conto del ministero, un pacchetto da 300 milioni di euro chiamato \"Diritto al Futuro\", mirante a investire sui giovani e contenente nel complesso cinque iniziative, tra cui agevolazioni per i neo-imprenditori, bonus a favore dei precari, prestiti per gli studenti meritevoli.\nIl 15 giugno 2012 rassegna le dimissioni dalla presidenza della Giovane Italia, nominando al suo posto Marco Perissa.\nNonostante lei stessa avesse votato a favore di tale riforma come deputata PdL, Giorgia Meloni si \u00e8 in seguito dichiarata contraria alla riforma pensionistica Fornero.\nPresidente di Fratelli d'Italia.\nNel novembre 2012 annuncia la propria candidatura alle primarie del Popolo della Libert\u00e0.\nA seguito della rinuncia di Berlusconi a fare le primarie, il 20 dicembre 2012 lascia il PdL, confermando per\u00f2 l'alleanza di coalizione, per organizzare assieme a Guido Crosetto, Ignazio La Russa e altri provenienti da AN, PdL e MSI, il nuovo movimento politico di destra Fratelli d'Italia. Eletta alla camera dei deputati nel febbraio 2013, diventa capogruppo alla Camera.\nNel 2013, si \u00e8 schierata contro le adozioni gay.\nL'8 marzo 2014 diviene presidente di Fratelli d'Italia e in aprile viene candidata alle Elezioni europee del 2014 come capolista di Fratelli d'Italia in tutte le 5 Circoscrizioni, ma il suo partito ottiene solo il 3,7% dei voti, non superando la soglia di sbarramento del 4%, quindi anche lei, nonostante le preferenze avute, non diventa europarlamentare.\nIl 17 giugno 2014 lascia l'incarico di capogruppo di Fratelli d'Italia alla Camera dei deputati a favore di Fabio Rampelli.\nDa presidente del partito decide l'alleanza con la Lega Nord di Matteo Salvini, e iniziando con lui diverse campagne politiche contro il governo Renzi, attestando FdI su posizioni euroscettiche.\nIn seguito alle dimissioni di Giorgio Napolitano, sempre insieme alla Lega Nord candida Vittorio Feltri alla carica di presidente della Repubblica Italiana, nell'elezione che sar\u00e0 poi vinta da Sergio Mattarella.\nIl 4 novembre 2015 fonda il movimento \"Terra Nostra - Italiani con Giorgia Meloni\", mentre il successivo 8 novembre, insieme al leader di Forza Italia, Silvio Berlusconi, e al segretario della Lega Nord, Matteo Salvini, partecipa a una manifestazione a Bologna promossa dall'intera coalizione.\nIl 30 gennaio 2016 partecipa al Family Day, dichiarandosi contro il ddl Cirinn\u00e0 e i diritti delle coppie omosessuali.\nAllo stesso Family Day Meloni dichiara di essere incinta del compagno Andrea Giambruno.\nIl 15 marzo 2016, dopo un suo iniziale sostegno alla candidatura di Guido Bertolaso, si candida a sindaco di Roma, venendo sostenuta da una coalizione composta da Fratelli d'Italia, Noi con Salvini (emanazione leghista nel centro e sud Italia), Partito Liberale Italiano e due liste civiche: \"Con Giorgia Meloni Sindaco\" e \"Federazione Popolare per la Libert\u00e0\" (costituita da Mario Mauro e Giuseppe Cossiga).\nAl primo turno ottiene il 20,7% dei consensi (di cui il 12,27% proveniente da FdI), piazzandosi terza dietro a Virginia Raggi e Roberto Giachetti, non riuscendo ad accedere al ballottaggio. Meloni accede comunque al consiglio comunale dove si iscrive al gruppo consiliare \"Con Giorgia\".\nIn occasione del Referendum costituzionale sulla riforma Renzi-Boschi, Meloni ha fondato i comitati \"NO, GRAZIE\", partecipando anche a numerosi dibattiti televisivi tra cui uno contro lo stesso Presidente del Consiglio Renzi. Alla vittoria del no (con il 60% dei voti), Meloni ha chiesto le elezioni anticipate e ha negato la fiducia al successivo governo Gentiloni.\nIl 2 e 3 dicembre 2017 a Trieste si tiene il congresso di Fratelli d'Italia, che vede la riconferma di Meloni a presidente del partito, oltre un rinnovo del logo di partito nonch\u00e9 l'adesione a FdI da parte di Daniela Santanch\u00e8.\nIn occasione delle elezioni politiche del 2018, rieletta deputata con il centro-destra nel collegio uninominale di Latina, \u00e8 stata candidata premier per Fratelli d'Italia, all'interno della coalizione di centro-destra, portando il partito a triplicare i propri voti rispetto alle precedenti elezioni politiche, passando cos\u00ec dal 1,9% ad un complessivo 4,3%; divenendo cos\u00ec terzo partito della coalizione di centro destra, e quinto dal punto di vista nazionale. Alle successive consultazioni con il Presidente della Repubblica Mattarella, ha chiesto che l'incarico di formare un nuovo governo sia conferito a Matteo Salvini che in quanto leader del partito che all'interno del centro destra (in quanto prima forza politica del paese) ha ottenuto pi\u00f9 voti, ha diritto a divenire il nuovo primo ministro, sebbene la coalizione non abbia la maggioranza assoluta all'interno del Parlamento. Durante la XVIII legislatura \u00e8 prima firmataria del disegno di legge sulla \"Introduzione dell'obbligo di installazione di dispositivi per prevenire l'abbandono di bambini nei veicoli chiusi\" (meglio noti come \"seggiolini salva-beb\u00e8\" o \"anti abbandono\"), approvato in via definitiva dal Senato il 25 settembre. L'obbligo dei dispositivi salvabeb\u00e8 per il trasporto dei bambini fino a quattro anni d'et\u00e0 \u00e8 entrato in vigore il 1\u00ba luglio 2019.\nSul fronte della politica estera, Meloni ha rafforzato la visione filo-statunitense del suo partito, aprendo una linea di comunicazione tra Fratelli d'Italia e il Partito Repubblicano del presidente Donald Trump. Il 5 febbraio \u00e8 l'unica italiana a partecipare al principale evento dei conservatori statunitensi, il \u201cNational Prayer Breakfast\u201d di Washington. L'avvicinamento agli Usa non ha impedito a Meloni di assumere posizioni caute in occasione di importanti crisi della politica internazionale, come l'uccisione in un raid statunitense del generale iraniano Qasem Soleimani, avvenuta in Iraq presso Baghdad il 3 gennaio 2020, dopo la quale la segretaria di Fratelli d'Italia ha invitato alla cautela e alla de-escalation, mentre l'alleato Matteo Salvini ha dichiarato di approvare pienamente l'azione di Washington.\nSi candida come capolista in tutte le circoscrizioni italiane per le elezioni europee del 2019 e grazie a un buon risultato del suo partito (6,5% dei consensi) risulta eletta come eurodeputata ma rinuncia al seggio al Parlamento Europeo (dove subentrano i primi dei non eletti), mantenendo quello a Montecitorio. Il 18 luglio 2018 fonda a Bruxelles l\"Alliance pour l\u2019Europe des Nations\" (\"Alleanza per l'Europa delle nazioni\"), un partito con annesso fondazione del quale entrano a far parte i cinque deputati neoeletti con FdI. Il segretario \u00e8 l'allora senatore Carlo Fidanza, mentre il ruolo di tesoriere \u00e8 occupato da Francesco Lollobrigida, mentre la fondazione \u00e8 presieduta da Marco Scurria.\nDurante l'emergenza legata all'esplosione della pandemia di COVID-19 del 2020 in Italia, Giorgia Meloni ha pi\u00f9 volte definito il governo Conte II \"inadeguato a gestire l'emergenza\" e attaccandolo duramente a pi\u00f9 riprese fino a definire \"criminale\" l'atteggiamento tenuto nel corso dell'emergenza sanitaria, che la deputata romana ha ritenuto eccessivamente ondivago nella scelta tra chiusura delle attivit\u00e0 produttive e garanzie del mantenimento delle misure di distanziamento sociale.\nIl 7 marzo 2020 Giorgia Meloni firma insieme ai leader di Lega e Forza Italia la sfiducia nei confronti del ministro della giustizia Alfonso Bonafede.\nIl 19 febbraio 2021, il professore dell'Universit\u00e0 di Siena Giovanni Gozzini lanci\u00f2 insulti a Meloni da \"Controradio\": il presidente Sergio Mattarella e il capo di governo Mario Draghi entrambi telefonarono a Meloni per biasimare tale professore, che poi fu sospeso per tre mesi dal rettore dell'universit\u00e0 e il direttore della radio si dimise.\nPosizioni e idee politiche.\nInsegue valori di destra, nazional-conservatori, nazionalisti, reazionari e cristiani. Si \u00e8 definita rappresentante di una \u00ab\"terza via blairiana di destra\"\u00bb. Il Financial Times nel maggio 2021 la descrive come \u00ab\"l'astro nascente dell'estrema destra italiana\"\u00bb, paragonandola a Marine Le Pen.\nSi dichiara contraria al reato di tortura dell'ordinamento giuridico italiano, ritenendo che quest\u2019ultimo \u00ab\"impedisce agli agenti di fare il proprio lavoro\"\u00bb e ne propone, infatti, l\u2019abolizione. \u00c8 contraria anche alla legge Mancino (legge che contrasta razzismo e fascismo), proponendo la sua abolizione.\nSi dichiara favorevole alla rimozione del Patto di bilancio europeo dalla Costituzione, ma contraria alla rimozione del pareggio di bilancio.\n\u00c8 fortemente contraria al matrimonio omosessuale, alle unioni civili gay, all'adozione per le coppie gay e anche alle misure di contrasto e prevenzione dell\u2019omo-transfobia (ritenendo che \u00ab\"gli omosessuali non sono discriminati\"\u00bb). Ha dichiarato, inoltre, di voler cambiare la Costituzione per rendere incostituzionale e illegale la famiglia omogenitoriale.\nSostiene l\u2019esistenza del \"complotto gender\", opponendosi fortemente ai corsi scolastici di studi scientifici di genere (e di educazione sessuale in generale), e attacca le misure di sensibilizzazione scolastica nei confronti della comunit\u00e0 LGBT (che avrebbero la funzione di informare e prevenire discriminazioni legate a orientamento sessuale e identit\u00e0 di genere), perch\u00e9 a suo parere non combatterebbero le discriminazioni sessuali ma darebbero ai pi\u00f9 giovani \u00ab\"un'interpretazione fuorviante della propria identit\u00e0 sessuale\"\u00bb.\nTra le sue proposte di legge principali vi sono: l'elezione diretta del presidente della Repubblica, norme per limitare la diffusione del gioco d'azzardo, l'impignorabilit\u00e0 della prima casa, l\u2019abolizione dei senatori a vita e tetto alle tasse in Costituzione. \nFermamente contraria all\u2019eutanasia, alla legalizzazione della cannabis (anche della cannabis light) e alla maternit\u00e0 surrogata, proponendo una legge per rendere quest\u2019ultima un \"reato universale\" al fine di vietare la sua attuazione (da parte di un cittadino italiano) anche all'estero.\nContraria anche al divorzio breve, all\u2019aborto farmacologico in day hospital e al biotestamento.\nRiguardo alle politiche migratorie, \u00e8 estremamente contraria alla concessione della cittadinanza ai figli di stranieri regolari nati e cresciuti in Italia, ovvero allo ius soli (sia puro sia temperato sia \"culturae\"). \u00c8 inoltre fortemente contraria all'accoglienza dei migranti e ad una societ\u00e0 multiculturale, sostenendo che sia in atto un complotto per \u00ab\"destrutturare la nostra societ\u00e0 e privarci della nostra identit\u00e0\"\u00bb. Si ritiene, infatti, favorevole al blocco navale nel Mediterraneo, al reato di integralismo islamico, alla costruzione di muri, a dei limiti per le moschee e al divieto di indossare alcuni veli islamici. Per questi ed altri motivi \u00e8 stata anche spesso accusata di xenofobia e islamofobia.\nSostiene fortemente la crescita della natalit\u00e0 e la \u00ab\"difesa della famiglia tradizionale\"\u00bb, proponendo a tale scopo asili nido gratuiti con orari di apertura \u00ab\"fino alla chiusura di negozi e uffici\"\u00bb, un \"reddito d\u2019infanzia\" destinato alle famiglie meno abbienti, un congedo di maternit\u00e0 retribuito fino all\u201980% e una progressiva riduzione dell'IVA sui prodotti dell'infanzia. \nA livello internazionale ha rapporti con l\u2019ungherese Viktor Orb\u00e1n (Fidesz), con lo spagnolo Santiago Abascal (Vox), con esponenti del partito polacco Diritto e Giustizia, con esponenti del Partito Repubblicano statunitense. \u00c8 inoltre presidente del Partito dei Conservatori e dei Riformisti Europei di orientamento nazional-conservatore, di cui fanno parte anche gli spagnoli di Vox, i polacchi di Diritto e Giustizia, i bulgari del Movimento Nazionale Bulgaro.\nIn occasione della conferenza \"God, Honor, Country: President Ronald Reagan, Pope John Paul II, and the Freedom of Nations\" organizzata a Roma il 3 febbraio 2020 da un'ampia rete di organizzazioni conservatrici, Meloni ha indicato due suoi fondamentali riferimenti culturali nelle figure di Ronald Reagan e Papa Giovanni Paolo II, a cui l'evento era intitolato, elogiando la spinta a fondere \"la democrazia nazionale dentro il principio della sovranit\u00e0 popolare\" propria dell'ideologia del presidente americano e la valorizzazione del legame tra cristianesimo e radici dell'Europa propria dell'azione del pontefice polacco.\nGiorgia Meloni fu definita come femme fascista dall'universit\u00e0 statunitense Johns Hopkins University; nel 2006 ha dichiarato di avere un \u00abrapporto sereno con il fascismo\u00bb e di considerarlo un passaggio della storia nazionale italiana accusando Mussolini di aver commesso errori come le leggi razziali, l'ingresso in guerra e di aver creato un sistema autoritario; sulle leggi ad personam ha sostenuto che \u00abbisogna contestualizzarle. Sono delle leggi che Silvio Berlusconi ha fatto per se stesso. Ma sono leggi perfettamente giuste\u00bb.\nNell'ottobre 2021, a seguito di alcune accuse derivate da un'inchiesta giornalistica di Fanpage.it, ha dichiarato che nel dna di Fratelli d'Italia, partito politico di cui lei \u00e8 Presidente, non ci sono nostalgie fasciste, razziste, antisemite n\u00e9 spazio per atteggiamenti ambigui su antisemitismo, razzismo e per il \u00abparanazismo da operetta\u00bb.\nVita privata.\nGiorgia Meloni ha una relazione con il giornalista di TGcom24 Andrea Giambruno, che \u00e8 padre della figlia Ginevra."}
{"id": "382139", "revid": "767487", "url": "https://it.wikipedia.org/wiki?curid=382139", "title": "Ma m\u00e8re", "text": "Ma m\u00e8re \u00e8 un film del 2004 diretto da Christophe Honor\u00e9.\nGirato a Gran Canaria, \u00e8 basato sull'omonimo e controverso romanzo incompiuto di Georges Bataille, i cui toni vengono inaspriti nella sceneggiatura del regista. Il film fu rifiutato a Cannes ma accettato al Taormina Film Fest.\nTrama.\nPierre, che ha trascorso l'adolescenza con i nonni e non \u00e8 ancora maggiorenne, raggiunge i genitori per le vacanze estive e si trova davanti a un matrimonio a pezzi, in cui padre e madre si odiano e si tradiscono reciprocamente. Il padre li lascia per tornarsene in Francia ma muore improvvisamente. La madre, H\u00e9l\u00e8ne, che per l'ingenuo ragazzo incarna la purezza profanata da un padre ripugnante, gli rivela una sessualit\u00e0 perversa e con l'aiuto dell'amante R\u00e9a lo trascina verso il sadomaso e l'incesto.\nAnalisi.\nIl film, a giudizio della critica non completamente riuscito malgrado la buona prova attoriale della Huppert, \u00e8 complesso e ricco di discontinuit\u00e0 temporali. Il contrasto tra purezza e perversione si innesta su un rapporto madre-figlio in cui i temi edipici risultano esasperati, senza giungere ad una risoluzione vista la tendenza ad esibire pi\u00f9 che a riflettere e il finale criptico."}
{"id": "382157", "revid": "119111556", "url": "https://it.wikipedia.org/wiki?curid=382157", "title": "Francesco Gallo (architetto)", "text": "Biografia.\nConosciuto principalmente come architetto (progett\u00f2 oltre 80 edifici in tutta la provincia di Cuneo), fu anche topografo, ingegnere militare e idraulico. Il suo materiale preferito per le costruzioni fu il mattone.\nGrazie al suo operato in molte delle citt\u00e0 si ebbe una netta rinascita urbanistica. Progett\u00f2 principalmente ospedali e chiese. \u00c8 particolarmente conosciuto per le sue opere nel Piemonte meridionale tra le quali spicca il Santuario di Vicoforte.\nGallo si mise in evidenza per la sua versatilit\u00e0, a partire da una impronta iniziale tardo-manieristica e tendente a una posizione personale accostabile, in qualche modo, al barocco, manifestata nelle impostazioni spaziale delle opere.\nFu sepolto a Mondov\u00ec nel Convento di Nostra Donna, nell'omonima chiesa da lui stesso riedificata sul precedente edificio gotico. Quando il convento venne abbandonato e saccheggiato da Napoleone Bonaparte, utilizzato come stalla e infine adattato a liceo classico la sua tomba venne smantellata insieme a molte altre e i suoi resti scomparvero.\nArchitettura religiosa.\nFrancesco Gallo progett\u00f2 numerosi edifici religiosi\nArchitettura civile.\nFu anche impegnato in lavori nel campo dell'architettura civile\nOpere attribuite.\nAl Gallo sono altres\u00ec attribuiti i progetti seguenti:"}
{"id": "382179", "revid": "1522738", "url": "https://it.wikipedia.org/wiki?curid=382179", "title": "Numero Uno (Disney)", "text": "La Numero Uno o Numero 1 (\"Number One Dime\" oppure \"Old Number One\") \u00e8 una moneta immaginaria presente nei fumetti e cartoni animati della Disney, ideata da Carl Barks nel 1953. Appare per la prima volta nella storia \"The Round Money Bin\", pubblicata su \"Uncle Scrooge\" n. 3.\nOrigini.\n\u00c8 la prima moneta guadagnata da Paperon de' Paperoni; \u00e8 un \"decino\", ovvero una moneta da 10 centesimi di dollaro americano coniata, secondo Don Rosa, nel 1875.\nLa moneta compare per la prima volta in \"Zio Paperone e la Banda Bassotti\" (1953), storia in cui Paperone converte tutte le sue monete in banconote per stiparle meglio, ma conserva la Numero Uno per il valore affettivo, ed essa lo salver\u00e0 grazie al proprio bordo, affilato dall'usura, che taglier\u00e0 le corde con cui i Bassotti lo avevano legato; in \"Zio Paperone e il torneo monetario\" (1956) Paperone la tiene legata al dito con uno spago, e poco a poco nelle storie di Barks emerge il valore del decino come simbolo della laboriosa vita del magnate, dedita al risparmio e all'autoaffermazione; egli la custodisce gelosamente in una teca di vetro, sopra un morbido cuscino, come \"prova tangibile\" del fatto che egli non ha mai perso di vista i propri ideali, ma in maniera anche ossessivamente esasperata, soprattutto quando da \"Zio Paperone e la fattucchiera\" (1961) Barks introduce il personaggio di Amelia, la quale \u00e8 convinta che la moneta abbia poteri magici e cerca di impossessarsene per compiere un incantesimo che la render\u00e0 ricca: le lotte con la fattucchiera e i viaggi intercontinentali compiuti da Paperone e nipoti per recuperare il decino sottratto sottolineano ironicamente quanto la vita del papero pi\u00f9 ricco del mondo sia \"complicata\" da preoccupazioni assurde e fuori dal comune.\nIn altre storie come \"Paperino reporter degli abissi\" (1963) \u00e8 stato implicato invece il valore di portafortuna della Numero Uno, e nella serie televisiva \"DuckTales\" viene spiegato che il potere per\u00f2 non deriva dalla moneta in s\u00e9, ma dal fatto che ogni volta che Paperone l'ha toccata, le ha passato \"\"le vibrazioni di ogni affare, di ogni decisione, di ogni dollaro della vita di Paperone!\". \nSaga di Paperon de' Paperoni\nNelle storie scritte da Don Rosa, la moneta appartiene a un conio ben preciso realmente esistito, il \"Seated Liberty\"\" del 1875; in \"L'ultimo del Clan de' Paperoni\" (1992) e \"Decini e destini\" (1995), Don Rosa racconta come il giovane Paperone riusc\u00ec a guadagnarla il giorno del suo decimo compleanno, quando ricevette in regalo da suo padre Fergus un kit da lustrascarpe, affinch\u00e9 iniziasse a lavorare per poter un giorno diventare qualcuno: quello stesso giorno, il miliardario americano Howard Rockerduck (padre del futuro avversario di Paperone), passando in carrozza per le strade di Glasgow e vedendo dei bambini chiedere l'elemosina, gett\u00f2 loro degli spiccioli; uno di questi venne raccolto da Matilda, sorella di Paperone, che lo port\u00f2 al padre, il quale lo prest\u00f2 allo scavafossi Burt perch\u00e9 si presentasse come primo cliente del giovane papero e lo pagasse con una moneta americana, non spendibile in Scozia, per insegnare al figlio l'importante lezione di stare sempre all'erta. In uno dei suoi tentativi di impossessarsi della \"Numero Uno\" la strega Amelia torna indietro nel tempo, vede la scena e, dopo che Fergus si assenta, si presenta a Burt come nobildonna desiderosa di compiere un'opera di carit\u00e0 e lo convince a scambiare due scellini (essendo lo scellino pi\u00f9 prezioso, ne dona uno allo scavafossi e uno a Paperone) con la moneta. Paperone incontra effettivamente Burt e impiega molto tempo per pulire via il fango secco dai suoi scarponi, tanto che a lavoro finito sviene per la stanchezza; al momento di pagarlo, per\u00f2, Burt va in un ristorante dove, con gli scellini di Amelia, consuma una cena vista l'offerta speciale; vedendo quindi Paperone senza la propria paga, ad Amelia sovviene che rubando la \"Numero Uno\" prima che diventi la sua prima moneta guadagnata, essa perde ogni valore e potere magico; Amelia \u00e8 dunque costretta a lasciarla nella mano del piccolo Paperone ancora privo di sensi, prima di tornare nel futuro; al risveglio, Paperone \u00e8 felice di possedere la prima moneta guadagnata \"col sudore della fronte\", ma, come previsto da Fergus, si accorge che \u00e8 americana e capisce che la vita \u00e8 piena di furbi pronti a imbrogliarlo, cos\u00ec promette a se stesso di diventare \"il pi\u00f9 duro dei duri e pi\u00f9 furbo dei furbi\" e di far quadrare i suoi conti.\nStorie di produzione italiana.\nDiversamente da quelle di produzione americana, la moneta \u00e8 stata spesso raffigurata con il numero \"1\" inciso su una faccia, e non come un decino (per sottolineare il fatto di essere la prima), viene chiamata dai personaggi \"decino\", oltre che \"Numero 1\", ma questo ha creato in passato qualche fraintendimento per cui \u00e8 stata considerata un centesimo. \nIn molte storie di produzione italiana la moneta \u00e8 per Paperone un amuleto magico, cos\u00ec che quando Amelia ruba la moneta o Paperone la smarrisce, tutte le sue attivit\u00e0 economiche incominciano ad andare male (come nella barksiana succitata \"Paperino reporter degli abissi\"); nella storia \"Gastone e il talismano annullafortuna\" il potere della moneta \u00e8 tale da annullare, per una sorta di effetto \"chiodo scaccia chiodo\", la fortuna di Gastone.\nGli autori italiani hanno spesso aggiunto le proprie versioni sulle origini della moneta a quella di Don Rosa: in \"Zio Paperone e il Codice Metsys\" del 2005 (parodia de \"Il codice da Vinci\"), il guardiano del Louvre, \"Pont\u00ecere\", zio di Brigitta, rivela a Paperone che la Numero Uno contiene una scaglia della pietra filosofale. Nella storia si immagina infatti che il pittore Metsys fosse un alchimista (nel quadro \"Il banchiere e sua moglie\" avrebbe nascosto particolari riguardanti l'alchimia e la pietra filosofale) e che, con altri alchimisti, avrebbe nascosto le scaglie della leggendaria quanto pericolosa pietra in monete di piccolo taglio.\nIn un'occasione (\"Zio Paperone e la pace con Amelia\", su \"Topolino\" n. 1681 del 1988), al fine di porre termine al conflitto con Amelia, Zio Paperone sembra acconsentire a cederle la \"Numero 11\", l'undicesima moneta guadagnata. Tale moneta \u00e8 meno potente della \"Numero 1\" ma, unita ad altri talismani dei pi\u00f9 ricchi abitanti del pianeta, \u00e8 ugualmente in grado di realizzare il talismano bramato dalla strega; alla fine, per\u00f2, Paperone non rispetter\u00e0 i patti.\nCollegamenti esterni.\nPer le storie citate nella voce vedi le seguenti schede I.N.D.U.C.K.S.:"}
{"id": "382193", "revid": "767487", "url": "https://it.wikipedia.org/wiki?curid=382193", "title": "Roy Brown (cantante)", "text": "Dopo modeste composizioni per cori spiritual, dopo il lavoro dei campi, si trasfer\u00ec a Los Angeles provando la carriera pugilistica che lascer\u00e0 presto. Inizia ad avventurarsi come cantante e vince un concorso imitando Bing Crosby. Forma un gruppo eseguendo brani di Crosby, Frank Sinatra e Ink Spots fino ad un successo radiofonico con \"Good Rockin' Tonight\", proponendo poi il brano anche a Wynonie Harris che lo rifiuta, ma lo incise poi con la DeLuxe Records nel 1947. Forma i Mighty Men iniziando cos\u00ec un'importante tourn\u00e9e. Nel ricordo della madre e delle vicissitudini della sua vita passata, scrive \"Hard luck Blues\" nel 1950, poi segue \"Big Town\" che fu l'ultimo successo. Con l'avvento del rock and roll Brown non riesce pi\u00f9 ad emergere fino al 1956, quando negli studi dell'Imperial registra con la band di Fats Domino \"Party Doll\" e \"Let The Four Winds Blow\"."}
{"id": "382202", "revid": "119653087", "url": "https://it.wikipedia.org/wiki?curid=382202", "title": "Oblast' di Dnipropetrovs'k", "text": "L'oblast' di Dnipropetrovs'k () \u00e8 una delle 24 oblast' dell'Ucraina."}
{"id": "382218", "revid": "48903", "url": "https://it.wikipedia.org/wiki?curid=382218", "title": "Game Network - Raven Cup", "text": "Game Network - Raven Cup \u00e8 stato il campionato nazionale di giochi di ruolo, o meglio dei tornei di gioco di ruolo, sponsorizzato dalla casa editrice Raven Distribution e disputato dal 2004 al 2007.\nIl Game Network era un organo di coordinamento (o circuito) senza fini di lucro che si proponeva di diffondere il gioco di ruolo e di collegare in un'unica classifica italiana i vari tornei di gioco di ruolo sparsi per il territorio italiano organizzati dalle associazioni ludiche che decidono di aderire al circuito stesso. \u00c8 stato gestito da uno staff di persone (provenienti da tutta Italia) presenti da anni sul panorama ludico e con una notevole esperienza nel campo dei giochi di ruolo e dei relativi tornei.\nIl Game Network stilava una classifica generale (suddivisa in aree geografiche) sulla base dei tornei che si svolgevano ogni anno e alla fine di ogni campionato organizzava una finale nazionale alla quale potevano accedere le migliori squadre della classifica generale. La finale era anch'essa un torneo (di alto livello sia interpretativo che qualitativo poich\u00e9 organizzata da persone altamente qualificate scelte di anno in anno dallo staff) che decretava la squadra vincitrice e il singolo vincitore del campionato nazionale.\nIl metodo di valutazione utilizzato nei tornei del Game Network era unico e uniforme; comprendeva Interpretazione (recitazione e attinenza al background del personaggio), Qualit\u00e0 di Gioco (idee e tecnica di gioco) e Avanzamento (progressione della storia). Uno dei punti fondamentali della valutazione del Campionato era la non influenza della conoscenza del regolamento del gioco in questione nel calcolo dei punteggi assegnati al giocatore, in quanto l'organizzazione riteneva che la qualit\u00e0 di gioco non si dimostrasse conoscendo a memoria un manuale e tutte le regole che esso contiene, ma riuscendo ad avere l'idea giusta al momento giusto, capace di salvare la situazione del gruppo, anche a costo di uscire dal personaggio.\nStoria.\nIl Game Network ha origine nel 1994, come circuito interregionale (basato su associazioni soprattutto emiliane e venete) che si proponeva di collegare vari tornei di giochi di ruolo con una classifica generale unitaria.\nLa filosofia di tale campionato era simile a quella del Game Network - Raven Cup, con varie associazioni ludiche facenti parte del circuito che organizzavano una o pi\u00f9 tappe (cio\u00e8 tornei). In seguito il campionato si \u00e8 evoluto fino ad arrivare, nel 1998 all'ufficializzazione nazionale (prendendo il nome di \"AD&amp;D Network\") e alla disputa della prima finale nazionale, giocata al termine del campionato dalle migliori squadre italiane. Due anni dopo (nel 2000) l'ulteriore ingrandirsi del Campionato port\u00f2 all'allargamento dei possibili sistemi di gioco (non pi\u00f9 solo \"Dungeons and Dragons\" ma anche qualsiasi altro gioco di ruolo) e alla conseguente adozione di un nuovo nome (\"RPGA Network Italia\").\nDal gennaio 2004, vista la sponsorizzazione offerta dalla Raven Distribution, il campionato ha riacquistato il nome originale di \"Game Network\" e diventando \"Game Network \u2013 Raven Cup: il Campionato Nazionale di giochi di ruolo\". In 10 anni lo staff del Campionato si \u00e8 impegnato per migliorare il circuito e allargare il suo bacino di utenza; alcuni della vecchia guardia sono rimasti al loro posto, e nuove leve hanno rinforzato la squadra colmando i posti ogni volta che essi rimanevano vacanti.\nIl Game Network nella sua prima edizione (2004/2005) ha visto partecipare, in 24 tornei (dei pi\u00f9 diversi giochi di ruolo: \"Dungeons and Dragons\", \"\", \"Ars Magica\", \"Exalted\", \"Star Wars\" e altri), un totale di 156 squadre e 729 giocatori provenienti da tutta Italia. \nNella sua ultima edizione nel 2007 ha visto partecipare 192 squadre e 709 giocatori. "}
{"id": "382222", "revid": "465169", "url": "https://it.wikipedia.org/wiki?curid=382222", "title": "Macchina analitica", "text": "La macchina analitica (\"Analytical engine\" in inglese) \u00e8 stato il primo prototipo di un computer meccanico sviluppato per eseguire compiti generici. Il progetto fu sviluppato dal matematico, filosofo e scienziato inglese Charles Babbage (1791\u20131871), che cerc\u00f2 anche di realizzarlo praticamente. Rappresenta un importante passo nella storia dell'informatica.\nStoria.\nLa prima descrizione del progetto fu pubblicata il 26 dicembre del 1837 nella nota \"On the Mathematical Power of the Calculating Engine\"; in esso Babbage chiariva l'organizzazione di una macchina capace di effettuare calcoli generali sotto il pieno controllo automatico.\nBabbage lavor\u00f2 incessantemente al progetto fino alla propria morte, avvenuta nel 1871. Per motivi politici e finanziari, la macchina non fu per\u00f2 mai realizzata. \u00c8 indubbio, comunque, che i moderni personal computer, pur essendo stati sviluppati quasi cento anni dopo, abbiano notevoli analogie con la macchina analitica.\nAlcuni storici ritengono che con le competenze tecniche dell'epoca la macchina non avrebbe potuto affatto funzionare, mentre altri storici ribattono che un maggiore supporto politico e finanziario avrebbe permesso di superare i problemi tecnici e quindi avrebbe reso possibile la costruzione della macchina.\nProgetto.\n Babbage, durante lo sviluppo del suo primo progetto, la macchina differenziale, si era reso conto di poter ideare una macchina generica molto pi\u00f9 potente e interessante dal punto di vista pratico. Una macchina, cio\u00e8, che non si limitasse solo a sviluppare dei calcoli matematici, ma che potesse elaborare complessi \"ragionamenti\". L'ispirazione veniva probabilmente anche dallo sviluppo che l'orologeria aveva avuto nel Settecento, che a sua volta aveva generato un artigianato degli \"automi\", usati solo per divertimento, e dalla possibilit\u00e0 di programmazione del telaio di Joseph-Marie Jacquard. Chiam\u00f2 quest'ultimo sistema, appunto, macchina analitica.\nLo schema teorico di questa macchina \u00e8 universalmente riconosciuto come il \"primo prototipo di calcolatore generico complesso\". \u00c8 infatti basato su un sistema di input, un sistema per l'elaborazione dei dati con un dispositivo chiamato \"Mill\" (mulino), e un sistema di output, lo stesso schema che verr\u00e0 usato pi\u00f9 di un secolo dopo nei laboratori statunitensi per creare il primo computer.\nLa macchina analitica doveva essere alimentata da un motore a vapore e doveva essere lunga pi\u00f9 di 30 metri per 10 metri di profondit\u00e0. I dati d'ingresso e il programma sarebbero stati inseriti tramite schede perforate, un metodo gi\u00e0 utilizzato per \"programmare\" i telai meccanici dell'epoca e che sar\u00e0 utilizzato in s\u00e9guito anche nei primi computer mainframe, fino a tutti gli anni 70 del secolo XX. I dati di uscita sarebbero stati prodotti da uno stampatore e da un arco in grado di tracciare curve. La macchina sarebbe stata in grado di perforare delle schede per memorizzare dei dati da utilizzare successivamente. La macchina utilizzava un'aritmetica in base 10 a virgola fissa. La memoria interna sarebbe stata in grado di contenere 1000 numeri di 50 cifre. La componente \"Mill\", che costituiva l'idea di base dell'unit\u00e0 aritmetica e logica presente nelle moderne CPU, sarebbe stata in grado di svolgere le quattro operazioni aritmetiche.\nIl linguaggio di programmazione utilizzato dalla macchina era un linguaggio molto simile al moderno assembly. In esso erano previsti cicli e salti condizionali che rendevano quel linguaggio (e quindi anche la macchina) Turing completo. Erano previsti tre differenti tipi di schede: una tipologia era riservata alle operazioni matematiche, un altro tipo era previsto per le costanti matematiche e il terzo tipo serviva a caricare e salvare i dati.\nNel 1842, durante un congresso, il matematico italiano Luigi Federico Menabrea ascolt\u00f2 dalla voce di Babbage una descrizione del progetto della macchina analitica. Menabrea realizz\u00f2 una descrizione in francese della macchina. Il suo lavoro fu tradotto in inglese e significativamente ampliato da Ada Lovelace. Lovelace, negli anni successivi, realizz\u00f2 molti lavori teorici per la macchina analitica, ivi compreso quello che \u00e8 considerato il primo programma informatico della storia, un algoritmo per il calcolo dei numeri di Bernoulli.\nParziale costruzione.\nNei suoi ultimi anni, Babbage si adoper\u00f2 per costruire una versione semplificata della macchina, riuscendo ad assemblarne una piccola parte prima della sua morte nel 1871.\nNel 1878 un comitato dell'Associazione britannica per l'avanzamento della scienza (British Association for the Advancement of Science), nonostante avesse descritto la macchina come \"una meraviglia d'ingegno meccanico\", espresse una raccomandazione contro la sua costruzione, cosa che imped\u00ec l'accesso a eventuali fondi governativi per il completamento della macchina. Il comitato riconobbe l'utilit\u00e0 e il valore della macchina, ma non fu in grado di stimarne il costo di costruzione ed era incerto sul fatto che la macchina avrebbe potuto funzionare una volta completata.\nNel 1906 Henry P. Babbage, figlio di Charles Babbage, costru\u00ec una parte della macchina e del sistema di stampa e la utilizz\u00f2 per calcolare una lista (errata) di multipli del pi greco. La parte costruita era una piccola parte del progetto completo, non era programmabile e non era dotata di unit\u00e0 di memorizzazione. La \"Macchina analitica\" di Henry \u00e8 ora in mostra nel Museo della scienza di Londra. Henry si mostr\u00f2 disposto a costruire anche un prototipo dell'intera macchina, con una minore capacit\u00e0 di memorizzazione: \"forse per una prima macchina dieci (colonne) andranno bene, con quindici ruote ciascuna\". Questa versione avrebbe potuto lavorare con 20 numeri di 25 cifre ciascuno e ci\u00f2 che avrebbe potuto fare con questi numeri era, ai tempi, impressionante. \"\u00c8 solo una questione di schede e tempo\", scrisse Henry Babbage nel 1888,\"... e non c'\u00e8 alcuna ragione per cui (ventimila) schede non dovrebbero essere usate, se necessario, in una macchina analitica per gli scopi di un matematico.\nNel 1991 il Museo della scienza, lavorando a partire dai suoi progetti originali, costru\u00ec un modello completo e funzionante della seconda macchina differenziale che Charles Babbage present\u00f2 nel 1823. La versione del Museo della scienza includeva vari perfezionamenti rispetto a quella di Babbage, che furono pensati durante lo sviluppo della macchina analitica. Il Museo della scienza si \u00e8 impegnato a realizzare la sua macchina utilizzando solo materiali, tolleranze e accoppiamenti dimensionali che sarebbero stati utilizzabili anche dal matematico britannico nella sua epoca, dimostrando, in questo modo, che la macchina avrebbe potuto funzionare. Gli ingegneri svedesi Edvard Scheutz e Per Georg Scheutz hanno costruito nel 1853 un modello funzionante della macchina differenziale, ma su diversa scala: le dimensioni di un tavolo anzich\u00e9 le dimensioni di una stanza.\nIstruzioni.\nNon \u00e8 noto se Babbage abbia scritto delle istruzioni esplicite sul come programmare la macchina manualmente. Tuttavia ha mostrato come i programmi stessi siano formati da una serie di stati, e quali operatori venissero utilizzati durante l'esecuzione di ognuno di essi.\nAllan G. Bromley ha ipotizzato che le varie schede potessero essere lette anche in ordine inverso, cosa che renderebbe la macchina Turing equivalente:\"... le schede potevano essere ordinate in modo da muoversi sia in avanti che indietro (e dunque creare dei cicli)...Questo permise l'introduzione per la prima volta, nel 1845, di operazioni per una grande variet\u00e0 di funzioni tra cui, innanzitutto, un sistema efficace di controllo da parte dell'utente dei cicli nella programmazione. \"Il programmatore Fourmilab, che ha realizzato un emulatore della macchina, afferma:\"Il lettore di schede della macchina non \u00e8 limitato a processare le schede semplicemente una dopo l'altra dall'inizio alla fine. Infatti pu\u00f2, in aggiunta, essere reindirizzata alle stesse carte che legge e, in base a come la levetta del mulino \u00e8 attivata, pu\u00f2 sia andare avanti nella catena di lettura, saltando alcune schede, o tornare indietro e ri-processare le carte gi\u00e0 lette in precedenza.\"Questo emulatore contiene un set scritto di istruzioni in simboli, che per\u00f2 \u00e8 stato ideato dai suoi autori piuttosto che essere basato sul lavoro originale di Babbage. Per esempio il programma per calcolare un fattoriale sarebbe scritto:\ndove CB \u00e8 la condizione usata per far retrocedere la lettura, in questo caso di 11 schede.\nInfluenze.\nInformatica.\nLa macchina analitica venne completamente dimenticata, salvo poche eccezioni: Percy Ludgate, ad esempio, scrisse della macchina analitica nel 1915 e progett\u00f2 a sua volta una propria versione della macchina (che non realizz\u00f2 mai). La macchina analitica di Ludgate era molto pi\u00f9 piccola di quella di Babbage, difatti doveva occupare solo 0.22 metri cubi, e teoricamente doveva essere in grado di moltiplicare due numeri di 20 cifre in 6 secondi. Leonardo Torres y Quevedo e Vannevar Bush conoscevano i lavori di Babbage sebbene, probabilmente, non si conoscessero reciprocamente.\nI lavori di Babbage ispirarono profondamente i lavori di George Stibitz dei Bell Laboratories di New York prima della seconda guerra mondiale e di Howard Aiken di Harvard durante e dopo la seconda guerra mondiale. Entrambi costruirono dei calcolatori elettromeccanici con un disegno simile al progetto di Babbage, sebbene fossero concettualmente molto diversi da un moderno computer programmabile. La macchina di Aiken fu fortemente finanziata dall'IBM e fu chiamata \"Harvard Mark I\".\nDalla autobiografia di Babbage:\nFinzione.\nWilliam Gibson e Bruce Sterling, scrittori \"cyberpunk\", sono coautori di un romanzo del genere \"steampunk\" intitolato \"La macchina della realt\u00e0\" (\"The Difference Engine\"). In questo romanzo, ambientato nella Londra del 1855, si esplora un passato alternativo in cui la macchina analitica \u00e8 stata gi\u00e0 costruita e la sua realt\u00e0, unita a quella della Rivoluzione industriale, ormai avviata, influenza notevolmente i personaggi e le scene dell'era vittoriana."}
{"id": "382238", "revid": "78273", "url": "https://it.wikipedia.org/wiki?curid=382238", "title": "La Dama rossa uccide sette volte", "text": ""}
{"id": "382245", "revid": "3115", "url": "https://it.wikipedia.org/wiki?curid=382245", "title": "Michele Navarra", "text": "Biografia.\nI primi anni.\nMichele Navarra era il primogenito di otto figli di una famiglia appartenente al ceto medio; il padre Giuseppe, piccolo proprietario terriero e membro del \"Circolo dei nobili\" del paese, esercitava le professioni di geometra e di maestro nella locale scuola agraria. Lo zio materno di Navarra era Angelo Gagliano, un mafioso corleonese assassinato nel 1930, mentre suo cugino era il mafioso Angelo Di Carlo, emigrato negli Stati Uniti nel 1926 per sfuggire alla repressione del prefetto Cesare Mori. \nNonostante avesse un carattere ribelle incline alla spavalderia, Navarra si applic\u00f2 con profitto negli studi, tanto che, terminate le scuole ordinarie, si iscrisse all'Universit\u00e0 di Palermo, prima alla facolt\u00e0 di ingegneria e poi a quella di medicina. Si laure\u00f2 nel 1929 in medicina e chirurgia e successivamente si trasfer\u00ec a Trieste per prestare servizio militare come medico ausiliario. Nel 1942 ottenne il congedo definitivo con il grado di capitano e torn\u00f2 a Corleone per esercitare la sua professione.\nIl boss di Corleone.\nNel 1945, Angelo Di Carlo torn\u00f2 a Corleone dopo aver combattuto nei \"Marines\" e scelse il cugino Navarra per guidare la locale \"cosca mafiosa\", sostituendo don Calogero Lo Bue, considerato ormai \"non adeguato ai nuovi tempi\"; Di Carlo e Navarra riuscirono a precedere il mafioso corleonese Vincenzo Collura, detto \"mister Vincent\", il quale era rimpatriato dagli Stati Uniti per prendere le redini della \"cosca\" ma dovette rinunciare, venendo per\u00f2 nominato vicecapo di Navarra. Dopo aver ottenuto il comando della \"cosca\" di Corleone, Navarra fece assassinare Liborio Ansalone, comandante dei vigili urbani locali, che nel 1926 aveva collaborato con gli uomini del prefetto Cesare Mori per fare arrestare numerosi mafiosi a Corleone.\nNell'immediato dopoguerra Navarra era medico condotto di Corleone, medico fiduciario dell'INAM e caporeparto di medicina interna dell'ospedale di Corleone. Nel 1946, dopo l'omicidio del direttore dell'ospedale Carmelo Nicolosi per mano ignota, Navarra occup\u00f2 anche quella carica, prima come reggente e poi, dal 1948, come titolare. Successivamente Navarra ader\u00ec al Movimento Indipendentista Siciliano e costitu\u00ec insieme al fratello una societ\u00e0 di autolinee funzionante grazie alla raccolta degli automezzi militari abbandonati dall'AMGOT, il governo militare alleato: questa societ\u00e0 venne rilevata nel 1947 dalla Regione Siciliana e assorbita dall'Azienda Siciliana Trasporti. Navarra in quel tempo controllava anche il settore politico-economico tramite i voti: inizialmente li fece confluire nel Movimento Indipendentista Siciliano, poi verso la Democrazia Cristiana, diventando capo-elettore dei deputati Calogero Volpe, Bernardo Mattarella e Salvatore Aldisio.\nOmicidi di Placido Rizzotto e Giuseppe Letizia.\nIl 10 marzo 1948 scomparve Placido Rizzotto, segretario della Camera del Lavoro di Corleone. Rizzotto venne attirato in trappola da Pasquale Criscione, suo compagno nel sindacato, che faceva parte della cosca di Navarra. Rizzotto aveva umiliato in pubblico Luciano Liggio: durante una rissa scoppiata nella piazza centrale di Corleone tra sindacalisti e uomini di Navarra; il sindacalista aveva infatti osato sollevare Liggio e appenderlo all'inferriata della villa comunale.\nLa notte in cui avvenne il delitto Rizzotto, il pastorello Giuseppe Letizia, che aveva dodici anni, era nelle campagne del feudo Malvello di Corleone ad accudire il proprio gregge. Il giorno seguente fu trovato delirante dal padre, che lo condusse all'ospedale di Corleone diretto proprio da Michele Navarra. L\u00ec, il ragazzo, in preda a una febbre alta, raccont\u00f2 di un contadino che era stato assassinato nella notte. Curato con un'iniezione, mor\u00ec ufficialmente per tossicosi, sebbene si ritenga che al ragazzo sia stato somministrato veleno. Il piccolo Giuseppe Letizia era stato curato dal dott. Ignazio Aira che, poco dopo la morte del giovane, part\u00ec senza alcun motivo per l'Australia.\nDivergenze con Liggio e Guerra di mafia di Corleone.\nLiggio aveva costituito un'altra societ\u00e0 di autotrasporti ed era entrato a far parte della vecchia societ\u00e0 armentizia di Piano della Scala. Aveva in mente di prendere parte alla costruzione della diga che avrebbe irrigato oltre centomila ettari di terra. Era un grande progetto che vedeva a capo il Principe di Giardinelli. Quest'ultimo era il rappresentante del Partito Liberale Italiano alle elezioni del 1958. Nonostante Liggio e i suoi, ai ferri corti con Michele Navarra, l'avessero aiutato nelle elezioni, a spuntarla fu la Democrazia Cristiana, grazie soprattutto a Michele Navarra.\nIl capomafia di Corleone non grad\u00ec il comportamento del suo campiere. Navarra era contrario alla costruzione della diga, che avrebbe portato l'acqua oltre i monti, in quanto avrebbe perso il controllo dei pozzi. Oltre questo ci fu un altro motivo di rottura con Liggio. Angelo Vintaloro aveva comprato dei terreni dopo aver chiesto il permesso al capozona, Michele Navarra, come si usava a quei tempi. Nonostante avesse ricevuto la \"protezione\" di Navarra, una notte di maggio vennero fatte a pezzi, ad opera di Liggio, le botti nella cantina di Vintaloro e il vino and\u00f2 perduto. Quando a giugno il grano matur\u00f2, nessun contadino volle mietere il raccolto; cos\u00ec una notte venne mietuto clandestinamente e caricato sui camion di Liggio.\nL'autorit\u00e0 di Michele Navarra era stata messa definitivamente in discussione e il boss fu costretto a dare un segnale forte. Chiese ad alcuni picciotti fidati di aspettare Liggio nella tenuta di Vintaloro e di ucciderlo. L'alba del 23 giugno 1958 il commando si pales\u00f2 in un'imboscata e inizi\u00f2 a sparare, ma Liggio, lievemente ferito, rispose al fuoco fino a che gli aggressori non finirono le munizioni e fuggirono. Il piano di Navarra fall\u00ec. Fu cos\u00ec che Liggio decise di eliminare Michele Navarra.\nLa morte.\nIl 2 agosto 1958, alle ore 15.30,\nMichele Navarra fu ucciso mentre rientrava a Corleone, in una zona rurale del limitrofo territorio del comune di Prizzi, a bordo di una Fiat 1100 nera, assieme a colui che gli aveva dato un passaggio, il giovane medico Giovanni Russo, completamente estraneo a qualsiasi fatto criminale. La Fiat 1100 venne crivellata di proiettili e poi fatta scendere gi\u00f9 per una scarpata: vennero ritrovati 124 bossoli a terra e 94 proiettili nel corpo del capomafia. A sparare furono tre pistole automatiche, un mitragliatore Thompson e un mitra calibro 6.35.\nDue giorni dopo vennero celebrati i funerali nella chiesa di San Martino di Corleone. Quel giorno il paese ospit\u00f2 mafiosi provenienti da tutta la Sicilia. Venne proclamato il lutto cittadino. Per l'omicidio di Navarra, Luciano Liggio fu condannato all'ergastolo. In seguito all'omicidio di Navarra i Corleonesi iniziarono la loro ascesa alla guida di \"Cosa Nostra\"."}
{"id": "382247", "revid": "125990566", "url": "https://it.wikipedia.org/wiki?curid=382247", "title": "Elizabeth Short", "text": "Biografia.\nElizabeth Short nacque nel quartiere di Hyde Park a Boston, e si trasfer\u00ec in tenera et\u00e0 a Medford (Massachusetts) assieme alla madre Phoebe Mae e alle quattro sorelle, dopo che suo padre Cleo nell'ottobre 1930 aveva abbandonato la famiglia per trasferirsi a Vallejo (California).\nSofferente di asma, Elizabeth, Betty per gli amici anche se lei preferiva essere chiamata Beth, passava l'estate con la famiglia a Medford e l'inverno in Florida per curarsi. Abbandon\u00f2 presto gli studi per andare a lavorare come cameriera. A 19 anni decise di lasciare la madre e di andare a vivere con il padre in California, con cui and\u00f2 a Los Angeles. La loro coabitazione dur\u00f2 poco: dopo un litigio Elizabeth lasci\u00f2 la casa e trov\u00f2 lavoro a Camp Cooke, in California, in un ufficio postale.\nAnd\u00f2 poi a vivere a Santa Barbara, dove il 23 settembre 1943 fu arrestata per ebbrezza; per la legge californiana era ancora minorenne e fu quindi riaccompagnata dalle autorit\u00e0 dalla madre, a Medford. Dopo aver lavorato per un periodo alla mensa dell'Universit\u00e0 di Harvard, si trasfer\u00ec in Florida. Qui incontr\u00f2 il maggiore dell'Aeronautica statunitense Matthew M. Gordon Jr., all'epoca in procinto di essere trasferito al fronte, sul teatro di operazioni del Sud Est Asiatico.\nMentre era ricoverato in un ospedale militare in India Gordon, che ottenne molti prestigiosi riconoscimenti durante la guerra, scrisse ad Elizabeth chiedendole di sposarlo. La giovane accett\u00f2, ma Gordon mor\u00ec il 10 agosto 1945 in un incidente aereo. Betty lasci\u00f2 la Florida e torn\u00f2 in California nel luglio 1946 dove incontr\u00f2 Gordon Fickling, una sua vecchia fiamma, tenente dell'aviazione di stanza a Long Beach. Durante la sua permanenza l\u00ec fu soprannominata \"Dalia Nera\" a causa della sua passione per il film \"La dalia azzurra\" e l'abitudine a vestirsi in nero.\nNell'agosto 1946 Elizabeth arriv\u00f2 ad Hollywood con la speranza d'entrare nel mondo dello spettacolo. L'ultima volta che fu vista viva fu la sera del 9 gennaio 1947 nel salone del Millenium Biltmore Hotel di Los Angeles, probabilmente in compagnia di un uomo.\nLa morte.\nIl 15 gennaio il corpo di Elizabeth Short fu trovato a Leimert Park, un quartiere meridionale di Los Angeles, abbandonato in un terreno non edificato sul lato ovest del South Norton Avenue tra Coliseum Street e la West 39th Street (). Il corpo fu scoperto intorno alle 10 del mattino dalla signora Betty Bersinger, a passeggio con la figlia di tre anni. Inizialmente la signora Bersinger pens\u00f2 che si trattasse di un manichino abbandonato, ma una volta capito che era un cadavere la Bersinger corse alla casa pi\u00f9 vicina e telefon\u00f2 alla polizia.\nIl corpo di Elizabeth Short era nudo e squarciato in due parti all'altezza della vita, mutilato e con vistosi segni di tortura; aveva i capelli tinti di rosso e le era stato lavato via accuratamente il sangue dal corpo. Il volto era mutilato da un profondo taglio da un orecchio all'altro, creando l'effetto chiamato Glasgow smile.\nIl 25 gennaio fu sepolta nel Mountain View Cemetery ad Oakland, California, e non a Medford, la citt\u00e0 da cui proveniva, per rispettare l'amore che aveva sempre dimostrato per la California. Il delitto resta tuttora irrisolto.\nMolte furono le ipotesi e le speculazioni, anche sul conto della vittima. Nonostante corresse voce che fosse una ragazza-squillo per il suo atteggiamento all'apparenza ambiguo, le indagini non lo confermarono affatto.\nIl delitto.\nLe indagini.\nLe indagini sul \"delitto della Dalia Nera\" della Polizia di Los Angeles furono fra le pi\u00f9 vaste nella storia del Dipartimento e coinvolsero centinaia di agenti ed ispettori, perfino di altri dipartimenti. I sospettati furono centinaia e vennero ascoltate un migliaio di persone. Fortissima fu l'attenzione dell'opinione pubblica sul caso, la cui complessit\u00e0 fu ampliata dalla curiosit\u00e0 dei giornali a causa della natura del delitto.\nSecondo alcuni le indagini non furono svolte correttamente, dato che ufficialmente non furono mai ritrovate impronte di macchine o di scarpe. La polizia non raccolse neanche le fibre nel campo. Se lo avesse fatto avrebbe potuto trovare il numero di scarpa dell'assassino o, se fossero state trovate impronte di pneumatici, capire quali erano e cercare riscontri con le auto dei sospettati. Dell'omicidio furono accusate o si auto-accusarono almeno 60 persone, di cui la maggior parte uomini. Dai documenti ufficiali degli investigatori della Polizia di Los Angeles risultarono 22 sospettati \"principali\".\nI sospettati principali.\nRobert M. Manley.\nRobert M. Manley, detto \"Red\", \u00e8 stato l'ultima persona ad aver visto Elizabeth in vita e il primo sospettato nei giorni immediatamente successivi al delitto. Dopo essere stato sottoposto a vari test e dopo aver verificato il suo alibi, Manley \u00e8 stato successivamente rilasciato.\nWalter Alonzo Bayley.\nWalter Bayley, chirurgo di Los Angeles, ha vissuto in una delle case vicine a quella in cui \u00e8 stata ritrovata Elizabeth Short fino all'ottobre 1946, quando si separ\u00f2 dalla moglie. La figlia di Bayley era amica di Virginia Short, la sorella di Elizabeth, di cui fu anche testimone di nozze. Bayley mor\u00ec nel gennaio 1948. La sua autopsia ha rivelato che soffriva di una malattia cerebrale degenerativa. All'epoca del delitto, Bayley aveva 67 anni e non aveva alcun precedente penale.\nDopo la sua morte la vedova di Bayley dichiar\u00f2 che l'amante del marito era a conoscenza di un \u00abterribile segreto\u00bb che lo riguardava, accusando l'amante stessa di essere \u00abla principale beneficiaria della sua morte\u00bb. Bayley non \u00e8 mai stato ufficialmente iscritto nel registro degli indagati, al contrario di molti suoi colleghi e di alcuni loro assistenti. In una testimonianza segreta, il detective Harry Hansen che fu fra i primi ad occuparsi del caso nel 1949 ipotizz\u00f2 che l'assassino della Short fosse \u00abun chirurgo molto esperto\u00bb.\nLarry Harnisch, redattore del \"Los Angeles Times\", alla fine di una propria indagine giornalistica svolta nel 1996, arriv\u00f2 alla conclusione che Bayley avrebbe potuto uccidere Elizabeth Short. Molti critici dell'ipotesi avanzata da Harnisch si interrogano sulla reale capacit\u00e0 di intendere e di volere di Bayley, data la sua malattia. Ma la principale teoria degli investigatori, secondo cui il corpo sarebbe stato smembrato altrove e poi trasportato, giustifica il profondo taglio all'altezza della vita con la necessit\u00e0 di trasportare il cadavere. Harnisch sostiene che sia stata proprio la sua malattia neurodegenerativa a contribuire all'accanimento sul corpo della vittima.\nRiguardo al \u00abterribile segreto\u00bb conosciuto dall'amante di Bayley, alcuni hanno sostenuto che si trattasse di alcuni aborti clandestini operati dallo stesso chirurgo. Nessuna prova concreta per\u00f2 \u00e8 mai stata portata a supporto di questa tesi.\nJoseph A. Dumais.\nJoseph A. Dumais, soldato di 29 anni di stanza in New Jersey, fu uno dei primi ad autoaccusarsi del delitto poche settimane dopo che questo avvenne. Tutta la stampa di Los Angeles sostenne entusiasticamente l'ipotesi, fino a quando non si scopr\u00ec che Dumais era alla sua base di appartenenza in New Jersey al momento dell'omicidio. Gli investigatori, a differenza della stampa, lasciarono cadere immediatamente l'ipotesi. Durante gli anni cinquanta Dumais venne arrestato pi\u00f9 volte per reati minori ed ogni volta continu\u00f2 ad autoaccusarsi del delitto Short.\nWoody Guthrie.\nWoody Guthrie, noto cantante folk, venne iscritto nel registro degli indagati in seguito ad un'ipotesi di collegamento fra il delitto Short e una denuncia per molestie, fatta da una donna californiana di cui Guthrie era innamorato e che dallo stesso aveva ricevuto lettere minatorie e contenenti pesanti allusioni sessuali. L'ipotesi decadde in seguito per mancanza di prove, ma Guthrie venne comunque processato per molestie.\nGeorge Hodel.\nGeorge Hodel, medico specializzato in salute pubblica, fu posto per la prima volta sotto osservazione dalla polizia di Los Angeles nell'ottobre 1949, quando sua figlia quindicenne Tamara lo accus\u00f2 di molestie. Il caso suscit\u00f2 qualche sospetto di collegamento con il caso Short, tanto che le autorit\u00e0 decisero di porre il dottor Hodel sotto sorveglianza dal 18 febbraio al 27 marzo 1950 per accertare la sua eventuale implicazione nel delitto.\nNel rapporto finale dell'accusa al Grand Jury di Los Angeles, consegnato allo stesso il 20 febbraio 1951, si legge:\nNel 2003 Steve Hodel (figlio del dottor Hodel ed ex-detective della Sezione Omicidi della Polizia di Los Angeles) ha pubblicato un libro in cui afferma che il padre, deceduto nel 1999, \u00e8 il responsabile sia dell'omicidio della \"Dalia Nera\" sia di un ampio numero di omicidi irrisolti commessi lungo un ventennio. L'ex-detective Steve Hodel afferma di aver maturato questa ipotesi dopo aver trovato due foto del padre in compagnia di una ragazza simile ad Elizabeth Short, anche se la famiglia della Short insiste nel negare ogni somiglianza fra la ragazza nella foto e la vittima. Steve Hodel inoltre sostiene di non sapere che all'epoca il padre fosse uno dei sospettati, nonostante sua sorella Tamara fosse amica di Janice Knowlton, autrice di \"Daddy Was the Black Dahlia Killer\" (vedere pi\u00f9 sotto), e nonostante i documenti rendano chiaro come i parenti e alcuni soci del dottor Hodel sapessero che era stato inserito nella lista dei sospetti.\nDopo aver analizzato le informazioni presentate nel libro di Steve Hodel, il vice-procuratore di Los Angeles Stephen Kay, che \u00e8 stato anche pubblico ministero nel processo alla \"famiglia Manson\", dichiar\u00f2 che il caso andava considerato risolto. Molti hanno per\u00f2 notato che Kay, ritiratosi in pensione subito dopo, abbia formulato il suo giudizio considerando le affermazioni di Steve Hodel come fatti inconfutabili. Non sono mancati invece i critici che hanno contestato le affermazioni di Hodel. Il detective Brian Carr, attualmente responsabile del caso, ha affermato in una intervista televisiva che il responso di Kay lo ha lasciato \u00abconfuso\u00bb ed ha anzi aggiunto che se avesse portato un impianto accusatorio debole come quello di Steve Hodel al pubblico ministero, questi \u00abmi avrebbe riso in faccia e mi avrebbe cacciato fuori dal suo ufficio\u00bb.\nIn un suo altro libro, \"Most Evil: Avenger, Zodiac, and the Further Serial Murders of Dr. George Hill Hodel\" scritto con l'aiuto di Ralph Pezzullo, Steve Hodel ha dichiarato che il padre sarebbe responsabile di una vasta serie di omicidi, inclusi quelli commessi dal killer noto come il Killer dello Zodiaco.\nNorman Chandler.\nNorman Chandler, editore del \"Los Angeles Times\", \u00e8 stato accusato dallo scrittore Donald Wolfe nel suo \"The Mob, the Mogul, and the Murder That Transfixed Los Angeles\" di essere il mandante dell'omicidio. Ipotizzando un complicato scenario, Wolfe sostiene che Chandler abbia messo incinta la Short quando questa lavorava come squillo per \"Madame\" Brenda Allen, che gestiva un noto bordello di Hollywood.\nPer evitare lo scandalo Chandler si sarebbe rivolto ad un gangster locale, Bugsy Siegel, perch\u00e9 ammazzasse la donna. Questa ipotesi \u00e8 per\u00f2 in aperto contrasto con quanto stabilito dalle indagini della Polizia di Los Angeles e dall'autopsia. Infatti la Short non ha mai lavorato come prostituta e soprattutto, a causa di una malformazione vaginale, non poteva rimanere incinta.\nGeorge Knowlton.\nTutto quello che si sa di George Knowlton \u00e8 che, al tempo del delitto Short, viveva nell'area di Los Angeles e che \u00e8 successivamente morto in un incidente automobilistico nel 1962.\nNei primi anni novanta, la figlia Janice, ex-cantante e proprietaria di una agenzia di pubbliche relazioni, dichiar\u00f2 di aver visto suo padre uccidere Elizabeth Short. Le dichiarazioni della Knowlton si basano in larga parte su ricordi riaffiorati in seguito ad una terapia, ma non vengono giudicate attendibili dalla polizia.\nIl dipartimento di Westminster prese per\u00f2 seriamente in considerazione le affermazioni della Knowlton indagando a fondo sulla sua infanzia, ma non trovando assolutamente nulla di probante.\nLe accuse di Janice Knowlton.\nNel 1995 Janice Knowlton scrive assieme a Michael Newton, al cui attivo figurano varie inchieste su crimini e criminali, il libro \"Daddy Was the Black Dahlia Killer\", in cui appunto afferma che \u00e8 stato suo padre George a uccidere la giovane Elizabeth Short. La Knowlton sostiene nel suo libro che il padre e la Short hanno avuto una relazione. Addirittura afferma la Short sarebbe stata ospite a casa sua, che per lei sarebbe stata ricavata una improvvisata stanzetta nel garage della casa dove successivamente la Dalia avrebbe sofferto un aborto e che sarebbe stata costretta a seguire il padre durante le operazioni di occultamento del cadavere.\nPare inoltre che un ex-collaboratore dello sceriffo di Los Angeles abbia informato la Knowlton riguardo alle indagini condotte proprio sul padre. La stessa fonte sembra le abbia inoltre confidato che anche Edward Davis, futuro capo della polizia di Los Angeles e futuro politico californiano, e Buron Fitts, procuratore distrettuale di Los Angeles, erano coinvolti nell'omicidio. Tuttavia dai documenti ufficiali si evince che nessuna indagine \u00e8 stata mai effettuata nei confronti di George Knowlton da parte della polizia, n\u00e9 sono state portate prove ufficiali riguardo alle altre dichiarazioni.\nJanice Knowlton diventer\u00e0 in seguito molto conosciuta nei vari \"newsgroups\" di Internet che parlano del delitto della \"Dalia Nera\". Le sue accuse riguardano e si collegano infatti a molti dei personaggi che ruotano intorno alla vicenda.\nNel 1998 invia un messaggio in un gruppo Usenet dove nomina il dottor George Hodel (vedere sopra) additandolo come uno dei sospetti. Poco tempo dopo nascer\u00e0 una lunga corrispondenza via e-mail fra Janice Knowlton e Tamara Hodel, figlia del dottor George Hodel. Nel 1999 dichiara invece su vari forum tematici che anche l'editore del \"Los Angeles Times\" Norman Chandler (vedere sopra) ha partecipato alle operazioni di \"insabbiamento\".\nA supporto di questa tesi, ha pi\u00f9 volte dichiarato sugli stessi forum che nella notte di Halloween del 1946 \u00e8 stata \"venduta\" per la prima volta, alla tenera et\u00e0 di nove anni, come baby-prostituta ad una setta satanica di Pasadena. Successivamente sarebbe stata \"venduta\" ad altre star dello spettacolo ed altri personaggi importanti dell'epoca, tutti morti al momento delle accuse, come appunto Norman Chandler, Gene Autry (dalla Knowlton sempre chiamata erroneamente \"Autrey\"), Arthur Freed e Walt Disney. Di l\u00ec a poco per\u00f2 venne \"bannata\" dai forum che frequentava a causa del suo comportamento, giudicato ossessivo e \"spammatorio\".\nJanice Knowlton mor\u00ec suicida nel 2004 per un'overdose di farmaci, regolarmente prescritti.\nOrson Welles.\nMary Pacios, ex-vicina di casa della famiglia Short a Medford, nel suo libro \"Childhood Shadows\" afferm\u00f2 che il regista Orson Welles poteva essere l'assassino di Elizabeth Short. La Pacios basa la sua teoria su alcuni fattori come il temperamento molto \"volatile\" di Welles e sul fatto che tre mesi prima della morte della Short il regista cre\u00f2 alcuni manichini che presentavano le stesse mutilazioni inflitte alla ragazza. Questi manichini dovevano essere usati per alcune scene, poi tagliate da Harry Cohn, del film \"La signora di Shanghai\" a cui stava lavorando al momento del delitto. \nCome ulteriore indizio la Pacios cita anche gli spettacoli di magia che Welles ha tenuto durante la seconda guerra mondiale per divertire i soldati al fronte. L'autrice definisce il particolare taglio effettuato a met\u00e0 del corpo come la \"firma\" del \"killer\", l'ossessione di chi l'ha perpetrata.\nWelles richiese il passaporto il 24 gennaio 1947, nove giorni dopo il delitto e lo stesso giorno in cui il killer invi\u00f2 un misterioso pacchetto ai quotidiani di Los Angeles. Welles lasci\u00f2 dunque gli Stati Uniti senza aver completato il montaggio di \"Macbeth\", film che egli aveva diretto e interpretato, e rimase per circa dieci mesi in Europa. Ad ogni richiesta della Republic Pictures di tornare negli Stati Uniti per terminare il film, Welles rispose con un categorico rifiuto.\nSecondo la Pacios alcuni testimoni da lei interrogati affermano che Welles e la Short frequentassero lo stesso ristorante di Los Angeles. Tuttavia Orson Welles non \u00e8 mai stato ufficialmente inserito nella lista dei sospettati.\nAttualmente Mary Pacios gestisce un sito web contenente un gran numero di informazioni e di documentazioni ufficiali sul caso della \"Dalia Nera\". Tuttavia solo una piccola sezione del sito \u00e8 dedicata al possibile coinvolgimento di Orson Welles.\nJack Anderson Wilson.\nJack Anderson Wilson, anche conosciuto come Arnold Smith, era un ladruncolo alcolizzato intervistato dallo scrittore John Gilmore per il suo libro \"Severed\". Dopo la morte Gilmore fa il nome di Wilson come probabile assassino, a causa della presunta conoscenza della Short. Tuttavia il 17 gennaio 1982, prima della morte di Wilson, Gilmore aveva fatto tutt'altra ipotesi dalle colonne del \"Los Angeles Herald-Examiner\".\nIn \"Severed\" l'autore sostiene che il detective John St. John, incaricato al tempo del caso, era quasi arrivato ad incastrare Wilson. In realt\u00e0 il detective stesso ha rilasciato al \"Los Angeles Herald-Examiner\" una dichiarazione in cui affermava di essere impegnato nella risoluzione di altri delitti e che avrebbe preso in considerazione le ipotesi di Gilmore quando avrebbe avuto \u00abun po' di tempo\u00bb. Successivamente, una volta resi pubblici il rapporto dell'FBI e della Procura distrettuale di Los Angeles, le affermazioni contenute nel libro di John Gilmore che accusavano Wilson dell'omicidio della \"Dalia Nera\" si sono rivelate decisamente infondate.\nUn nesso con altri omicidi?\nGilmore, sempre nel suo \"Severed\", accusa il defunto Jack Wilson anche dell'omicidio di un'altra donna, Georgette Bauerdorf. Il libro, cos\u00ec come molti altri testi su esso basati, ipotizza erroneamente che la Short e la Bauerdorf si conoscessero, perch\u00e9 avevano entrambe lavorato come cameriere nello stesso night-club. In realt\u00e0 quando la Short arriv\u00f2 a Los Angeles (1946) la Bauerdorf era gi\u00e0 morta da due anni mentre il locale era chiuso da un anno.\nAlcuni autori di romanzi criminali hanno speculato sui possibili collegamenti fra il delitto Short e i delitti del Macellaio di Cleveland, che oper\u00f2 fra il 1935 e il 1938. I primi responsabili del caso hanno effettivamente esaminato l'ipotesi, ma senza risultati. La stessa ipotesi \u00e8 stata fatta per altri delitti commessi prima e dopo il delitto della \"Dalia Nera\".\nAltri hanno invece ipotizzato la presenza di un collegamento fra l'omicidio di Elizabeth Short e quello di Suzanne Degnan, una bambina di sei anni trovata morta nel 1945 a Chicago, il cui corpo fu anch'esso smembrato. L'ipotesi fu avvalorata dalla scoperta del corpo della Short in \"Degnan\" Boulevard. Tuttavia il cosiddetto \"Killer del rossetto\", al secolo William Heirens autore dell'atroce delitto di Chicago, confess\u00f2 il suo delitto e fu arrestato prima della scoperta del cadavere della Short, anche se c'\u00e8 chi ha sostenuto che Heirens fosse innocente riguardo al delitto della Degnan.\nInfluenze e omaggi.\nIl caso della \"Dalia nera\" ha ispirato molti scrittori, registi e musicisti.\nLetteratura.\nSul caso di Elizabeth Short sono stati scritti numerosi libri. Alcuni di essi sono dei libri che parlano del delitto mentre altri sono dei romanzi ispirati al caso o che presentano riferimenti al caso."}
{"id": "382257", "revid": "767487", "url": "https://it.wikipedia.org/wiki?curid=382257", "title": "\u0126", "text": "La H tagliata (maiuscolo \u0126, minuscolo \u0127) \u00e8 una lettera usata nell'alfabeto maltese per rappresentare una consonante fricativa faringale sorda.\nIl carattere minuscolo \u00e8 il simbolo IPA che rappresenta lo stesso suono.\nIl carattere minuscolo \u00e8 simile al cirillico serbo \"\u0107\" (\"\u045b\").\nIn fisica \"\u0127\" \u00e8 il simbolo della costante di Planck ridotta."}
{"id": "382261", "revid": "22475", "url": "https://it.wikipedia.org/wiki?curid=382261", "title": "La Dalia Nera", "text": ""}
{"id": "382262", "revid": "110157", "url": "https://it.wikipedia.org/wiki?curid=382262", "title": "Chiesa di San Francesco Saverio (Mondov\u00ec)", "text": "La chiesa di san Francesco Saverio, detta anche chiesa della Missione, si trova a Mondov\u00ec (CN).\nLa prima pietra di questa chiesa fu posata il 14 maggio 1665. Per la costruzione dell'edificio, progettata dall'architetto fossanese Giovenale Boetto, furono abbattute le case del lato meridionale della piazza Maggiore con sei arcate dei portici che circondavano originariamente l'intera piazza. La facciata \u00e8 in pietra arenaria ed \u00e8 opera del Boetto per la met\u00e0 inferiore e di sconosciuti (forse il Gallo) la parte superiore. Del Pozzo \u00e8 la balconata esterna che aiuta a superare il dislivello della piazza.\nLa chiesa ha una sola navata ed \u00e8 riccamente decorata all'interno. Spesso le decorazioni scultoree e quelle pittoriche si confondono. La decorazione pittorica interna, come per esempio la finta doratura, le statue in finto bronzo e le colonne pitturate a marmo, \u00e8 opera del confratello laico dei gesuiti Andrea Pozzo. \nLa finta cupola rappresenta la glorificazione di san Francesco Saverio. Ai pennacchi sono rappresentate quattro gigantesche figure femminili, allegorie dei quattro continenti dove allora si svolgeva l'opera di evangelizzazione dei Gesuiti. Una particolarit\u00e0 \u00e8 che il soffitto \u00e8 piatto, ma dall'entrata la cupola sembra innalzarsi veramente verso il cielo.\nNel catino absidale \u00e8 rappresentato san Francesco Saverio nell'atto di battezzare gli infedeli. \nDi Andrea Pozzo \u00e8 anche l'altare destro, dedicato alla Vergine Addolorata. La statua in legno \u00e8 di Antonio Roasio. \nL'altare sinistro \u00e8 dedicato al fondatore dell'ordine dei Gesuiti, sant'Ignazio di Loyola. Esso \u00e8 attribuito alla scuola genovese e viene datato all'inizio del Settecento. La pala d'altare rappresenta il santo che invia san Francesco Saverio a predicare nelle Indie Orientali.\nUna particolarit\u00e0 della chiesa \u00e8 la macchina d'altare, interamente in legno. La figura del santo al centro \u00e8 di lamiera. Il tutto \u00e8 dipinto e si trattava presumibilmente di un'opera di carattere provvisorio, poi mantenuta forse per mancanza di fondi. Essa \u00e8 l'unica macchina d'altare sopravvissuta in Europa. \nVi sono anche sei tribune in legno intagliate.\nL'organo fu trafugato da Napoleone e venduto all'asta sulla piazza Maggiore per colpa delle sue grandi dimensioni. Ora si trova nella parrocchiale di Pianfei. \nSopra l'entrata vi \u00e8 l'autoritratto del Pozzo, nascosto tra le finte colonne."}
{"id": "382264", "revid": "92723", "url": "https://it.wikipedia.org/wiki?curid=382264", "title": "Oblast' di Donec'k", "text": "L'oblast' di Donec'k (; ) \u00e8 una delle 24 regioni dell'Ucraina. Il capoluogo \"de iure\" \u00e8 Donec'k, mentre altre citt\u00e0 importanti sono Slov\"jans'k, Horlivka, Kramators'k, Maki\u00efvka, Mariupol', Jenakijeve, \u010cystjakove, Rodyns'ke. Buona parte del territorio dell'oblast' \u00e8 dal 2014 sotto il controllo \"de facto\" della Repubblica Popolare di Doneck.\nStoria.\nIl 7 aprile 2014, a seguito della crisi della Crimea del 2014, i separatisti filo-russi dichiararono l'indipendenza dall'Ucraina e tennero un referendum per sancirla il successivo 11 maggio. A ci\u00f2 fece seguito la guerra del Donbass. Con Donec'k \"de facto\" sotto il controllo della Repubblica Popolare di Doneck, come buona parte del territorio dell'oblast', le sedi amministrative della regione sono state trasferite prima a Mariupol' e quindi a Kramators'k.\nEconomia.\nL'Oblast' di Donec'k \u00e8 la regione economicamente pi\u00f9 sviluppata dell'Ucraina, soprattutto grazie alla proprie miniere di carbone e alla produzione di acciaio.\nGeografia antropica.\nSuddivisioni amministrative dopo il 2020.\nL'oblast' \u00e8 suddivisa in 8 distretti amministrativi.\nSuddivisioni amministrative fino al 2020.\nL'oblast' era suddivisa in 18 distretti amministrativi. Si componeva di 28 comuni, 52 citt\u00e0, 131 paesi e pi\u00f9 di 1\u00a0124 villaggi.\nL'amministrazione locale dell'oblast' \u00e8 controllata dalla Donec'kaja Oblast' Rada. Il governatore dell'oblast' \u00e8 il capo dell'amministrazione dell'Oblast' di Donec'k, nominato dal Presidente dell'Ucraina."}
{"id": "382267", "revid": "125987900", "url": "https://it.wikipedia.org/wiki?curid=382267", "title": "Leoluca Bagarella", "text": "Assassino spietato, \"Don Luchino\" \u00e8 stato autore di centinaia di omicidi dagli anni '70 ai '90, oltre che diretto responsabile di alcuni tra i pi\u00f9 gravi fatti di sangue di Cosa Nostra, tra cui la Strage di Capaci e il sequestro del piccolo Giuseppe Di Matteo. Ha avuto condanne per omicidio multiplo, traffico di droga, ricettazione, strage ed \u00e8 stato condannato all'ergastolo in regime carcerario di 41 bis. \u00c8 attualmente rinchiuso in carcere.\nBiografia.\nGli inizi dell'attivit\u00e0 mafiosa.\nQuarto figlio del mafioso Salvatore Bagarella, fratello di Antonietta Bagarella, entr\u00f2 a far parte della \"cosca\" di Corleone dopo che suo fratello maggiore Calogero era diventato uno dei fedelissimi del boss Luciano Liggio e dei suoi compagni Tot\u00f2 Riina e Bernardo Provenzano. Il fratello Calogero venne ucciso dal boss Michele Cavataio nella strage di viale Lazio nel 1969 e Leoluca si diede alla latitanza. Nel 1972 anche l'altro fratello Giuseppe viene ucciso in carcere; nel 1974 sua sorella spos\u00f2 in segreto Tot\u00f2 Riina, seguendolo nella latitanza.\nIl 20 agosto 1977 commette il suo primo omicidio \"eccellente\", uccidendo il colonnello dei carabinieri Giuseppe Russo con la complicit\u00e0 di Giovanni Brusca; nel 1978 partecipa all'omicidio del boss di Caltanissetta Giuseppe Di Cristina, che prima di morire riesce a ferirlo. Nel gennaio 1979 uccide, in Viale Campania, con 6 colpi di pistola il giornalista Mario Francese, che investigava sugli affari dei Corleonesi, e in particolare, sulla costruzione della diga di Garcia.\nIl 21 luglio 1979 Bagarella uccise all\u2019interno del Bar Lux di via Francesco Paolo Di Blasi a Palermo il vice questore Boris Giuliano, capo della Squadra Mobile, che stava indagando su di lui dopo essere riuscito a scoprire il suo nascondiglio, un appartamento in via Pecori Giraldi, da dove per\u00f2 Bagarella era riuscito a fuggire in tempo: all'interno dell'appartamento gli uomini del vice questore Giuliano scoprirono armi, quattro chili di eroina e documenti falsi con fotografie che ritraevano Bagarella e i suoi amici mafiosi. Il 10 settembre 1979, due mesi dopo l'omicidio del commissario Giuliano, Bagarella venne arrestato a Palermo ad un posto di blocco dei Carabinieri, a cui aveva esibito documenti falsi.\nIl ruolo nella guerra allo Stato.\nDopo essere stato scarcerato nel 1990, dal 1992 fu di nuovo latitante e dopo l'arresto di Riina, Bagarella prese il comando della fazione stragista di Cosa Nostra, composta da Giovanni Brusca, Matteo Messina Denaro e Filippo e \nGiuseppe Graviano, che era favorevole alla continuazione della cosiddetta \"strategia stragista\" iniziata da Riina, contrapponendosi a una fazione pi\u00f9 moderata guidata e comandata da Bernardo Provenzano e composta da Nino Giuffr\u00e8, Pietro Aglieri, Benedetto Spera, Raffaele Ganci, Salvatore Cancemi, Michelangelo La Barbera, i quali erano contrari alla strategia degli attentati dinamitardi; infine prevalse la linea di Bagarella, che mise in minoranza Provenzano, con l'accordo che gli attentati avvenissero esclusivamente fuori dalla Sicilia. Da questo accordo scaturirono gli attentati di Milano, Roma e Firenze.\nNel 1992 ricomincia a compiere delitti: \u00e8 uno dei responsabili dell'omicidio dell'esattore Ignazio Salvo; uccide il boss di Alcamo Vincenzo Milazzo e la sua compagna Antonella Bonomo (la donna era incinta di 3 mesi) e il 14 settembre dello stesso anno insieme a Matteo Messina Denaro e Giuseppe Graviano tenta di assassinare il commissario di polizia Rino German\u00e0 ma il suo kalashnikov si inceppa e l'attentato fallisce, anche grazie alla prontezza di riflessi del commissario che riesce a sfuggire ai killer.\nNel 1993 viene ufficialmente indagato come mandante della Strage di Capaci insieme a Giovanni Brusca, Domenico Ganci e Antonino Gio\u00e8. Nel marzo 1995 uccide Domenico Buscetta, nipote del collaboratore Tommaso Buscetta ed \u00e8 il mandante di altri omicidi tra cui quello del giovane fioraio Gaetano Buscema e del dottor Antonio Di Caro, strangolato e sciolto nell'acido.\nArresto e condanne.\nFu arrestato dalla DIA il 24 giugno 1995 in Corso Tukory, affollata via di Palermo che collega la Stazione Centrale al campus universitario. Gli inquirenti lo individuarono grazie ad un suggerimento del collaboratore di giustizia Tullio Cannella, il quale gli consigli\u00f2 di seguire un suo \"autista\", Antonio Calvaruso (detto \"Tony\"), titolare di un negozio di abbigliamento, che verr\u00e0 pure lui arrestato e diverr\u00e0 collaboratore di giustizia. Da allora \u00e8 sottoposto al regime di 41 bis nel carcere dell'Aquila.\nNel 1997 la Corte di cassazione conferma per Bagarella la condanna all'ergastolo per l'omicidio di Boris Giuliano, e conferma anche l'ergastolo per la Strage di Capaci, per la quale l'intera cupola di Cosa Nostra viene in pratica condannata. Nel 2002 viene condannato all'ergastolo per l'omicidio di Giuseppe Di Matteo, figlio del pentito Santino Di Matteo, che venne strangolato e sciolto nell'acido. Sempre nel 2002, durante un'udienza a Trapani alla quale Bagarella partecipa tramite videoconferenza, legge un comunicato di protesta verso il sistema del carcere duro, indirizzato al mondo politico.\nNonostante il regime di carcere duro, sono stati segnalati alcuni episodi di violenza da parte sua nei confronti di altri detenuti: in uno di questi, Bagarella lancia olio bollente contro un altro carcerato, un boss della 'Ndrangheta minacciandolo di morte e subendo un'ulteriore condanna ad 1 anno di carcere. A seguito degli episodi di violenza, viene trasferito nel carcere di Parma. Bagarella fu condannato all'ergastolo per l'omicidio del vicebrigadiere Antonino Burrafato, oltre che ad un ulteriore ergastolo per l'omicidio di Salvatore Carav\u00e0.\nNel marzo del 2009 una sentenza della prima sezione della Corte d'Assise d'Appello di Palermo ha condannato, grazie alle dichiarazioni di Giovanni Brusca, all'ergastolo i capimafia Leoluca Bagarella e Giuseppe Agrigento, boss del paese in cui fu commesso il delitto per l'assassinio di Ignazio Di Giovanni, ucciso nel suo cantiere per essersi rifiutato di cedere alcuni sub-appalti che aveva ottenuto. Nel luglio del 2009 subisce un'ulteriore condanna all'ergastolo, questa volta per l'omicidio avvenuto nel 1977 di Simone Lo Manto e Raimondo Mul\u00e8, uccisi per futili motivi. \u00c8 stato condannato anche a 30 anni di reclusione in contumacia con Tot\u00f2 Riina, Michele Greco e Madonia, per l'omicidio del giornalista Mario Francese da lui stesso assassinato, per il suo zelo sul lavoro.\nTrattativa Stato-mafia.\nIl 24 luglio 2012 la Procura di Palermo, sotto Antonio Ingroia e in riferimento all'indagine sulla trattativa Stato-mafia, ha chiesto il rinvio a giudizio di Bagarella e altri 11 indagati accusati di \"concorso esterno in associazione mafiosa\" e \"violenza o minaccia a corpo politico dello Stato\". Gli altri imputati sono i politici Calogero Mannino, Marcello Dell'Utri, gli ufficiali Antonio Subranni, Mario Mori e Giuseppe De Donno, i boss Giovanni Brusca, Tot\u00f2 Riina, Antonino Cin\u00e0 e Bernardo Provenzano, il collaboratore di giustizia Massimo Ciancimino (anche \"calunnia\") e l'ex ministro Nicola Mancino (\"falsa testimonianza\"). Il 20 aprile 2018, dopo 5 anni di processo, viene condannato a 28 anni di carcere.\nIl 23 settembre 2021 la Corte d'assise d'appello di Palermo, riqualificando il reato in tentata minaccia a Corpo politico dello Stato, dichiara le accuse parzialmente prescritte riducendogli la pena a 27 anni."}
{"id": "382282", "revid": "247222", "url": "https://it.wikipedia.org/wiki?curid=382282", "title": "Marta Sui Tubi", "text": ""}
{"id": "382285", "revid": "6923", "url": "https://it.wikipedia.org/wiki?curid=382285", "title": "Sidney Bechet", "text": "Considerato tra i pi\u00f9 grandi clarinettisti del XX secolo, lo si ricorda anche come maestro del sassofono soprano (Bechet fu, forse, in assoluto, il primo sassofonista jazz degno di nota). Suoni decisi, idee e improvvisazioni ben concepite, e un vibrato ampio e distintivo caratterizzavano il suo modo di suonare. Sul clarinetto il suo suono era altrettanto originale e tipico, un'inedita combinazione di legnosit\u00e0 rurale del timbro e scorrevolezza francese del fraseggio.\nBiografia.\nInfanzia e adolescenza a New Orleans (1897 - 1914).\nBechet ricevette i primi rudimenti musicali in casa. Molti suoi familiari erano dignitosi musicisti dilettanti. Suo fratello, Leonard Bechet, suonava il trombone. La famiglia di Bechet apparteneva al gruppo etnico dei \"creoli\", sangue-misti con pelle pi\u00f9 chiara dei neri a causa di un antenato di sangue francese o spagnolo. I creoli erano spesso di estrazione sociale borghese o piccolo-borghese, piccoli commercianti o artigiani, e questo consentiva loro un livello di istruzione pi\u00f9 elevato rispetto ai neri puri. Molti coltivavano la musica come passatempo, e avevano avuto accesso a una formazione musicale classica.\nFin da ragazzo, Sidney dimostr\u00f2 uno spontaneo talento naturale. Era in grado di imparare a suonare facilmente qualsiasi strumento musicale che gli capitasse tra le mani. All'inizio elesse il clarinetto come suo strumento principale, e studi\u00f2 con figure semi-leggendarie della musica di New Orleans: Lorenzo Tio, Big Eye Louis Nelson, e George Baquet. Ma la sua facilit\u00e0 strumentale era tale che alcuni abitanti della sua citt\u00e0 ricordavano di averlo visto suonare la cornetta con forza ed espressione. Molto presto ebbe modo di avere numerose esperienze come musicista in locali da ballo e bande itineranti e decise di diventare musicista professionista. Una decisione che non fu ben accetta in famiglia. Per la borghesia creola, la musica poteva essere un intrattenimento per il tempo libero, mai una professione. L'ambiente musicale professionale era socialmente inferiore, e si esercitava in locali notturni, a contatto con la prostituzione e la malavita. \u00abPer molti creoli di colore, suonare a Storyville (il quartiere a luci rosse dove molti musicisti professionisti si guadagnavano da vivere) significava una perdita di status\u00bb. Ma Bechet dimostr\u00f2 subito un carattere e un modo di fare differenti dalla mite e tranquilla piccola borghesia creola. Era un ragazzaccio manesco, che finiva spesso coinvolto in liti e risse.\nI maestri di Bechet probabilmente non improvvisavano. Sicuramente non improvvisava Baquet e nemmeno Lorenzo Tio, mentre \u00e8 possibile che lo facesse Big Eye Louis Nelson. Baquet e Tio erano creoli, sapevano leggere la musica, eseguivano alla perfezione le partiture e si limitavano ad inserire abbellimenti. I musicisti neri, invece, raramente erano buoni lettori e avevano un approccio folk alla musica. Modificavano facilmente ritmo, tempo, e perfino armonia e melodia dei pezzi. Sidney Bechet un\u00ec in s\u00e9 il meglio delle due tradizioni. Egli era un creolo, come Baquet e Tio, eppure il suo approccio alla musica fu pi\u00f9 simile a quello dei neri: non impar\u00f2 mai a leggere la musica (ma la sua fu una scelta) e cur\u00f2 sempre lo sviluppo improvvisativo. Tuttavia, il suo fraseggio tendeva ad essere\ndecorativo e fiorito, con largo uso di abbellimenti. Questa caratteristica possiamo attribuirla alla sua cultura creola, pi\u00f9 portata alla decorazione che alla modificazione della melodia. Insieme a Louis Armstrong, Bechet \u00e8 il primo grande solista improvvisatore del jazz.\nViaggi in USA e in Europa (1914 - 1923).\nBechet lasci\u00f2 la sua citt\u00e0 natale intorno al 1914, partecipando a un movimento di generale migrazione dei migliori musicisti di New Orleans che decisero di abbracciare definitivamente il professionismo. Secondo John Chilton, autore di una pregevole biografia di Bechet, sarebbe almeno in parte un mito che la migrazione di massa dei musicisti della citt\u00e0 del delta fosse dovuta alla chiusura del quartiere a luci rosse di Storyville. Questo evento avvenne nel novembre del 1917, ma il movimento migratorio era iniziato almeno tre anni prima, nel 1914. Secondo Chilton, \u00e8 pi\u00f9 plausibile ritenere che ormai il livello dei migliori musicisti non era pi\u00f9 congruo per una citt\u00e0 come New Orleans, il cui unico mercato musicale era costituito da bordelli e feste paesane. Chicago, New York e perfino Los Angeles potevano offrire i superiori guadagni di un'industria musicale nascente e locali in grado di pagare cifre sensibilmente pi\u00f9 alte ai musicisti. Secondo vari musicisti negli anni dieci e venti del secolo scorso a New Orleans si poteva guadagnare da 1.25$ a 2.50$ per un ingaggio che durava dalle 8 di sera alle 4 del mattino. King Oliver a New Orleans guadagnava 25 $ a settimana. Kid Ory ne guadagnava 17.50 e George \"Pops\" Foster guadagnava solo 9.50$. Se pensiamo che, una volta emigrato a Chicago, Sidney Bechet fu in grado di guadagnare 60$ a settimana, possiamo capire perch\u00e9 Chilton ritenga che le vere ragioni della migrazione dei musicisti di New Orleans a Chicago fossero strettamente economiche. Insomma a Chicago i guadagni erano molto pi\u00f9 elevati e consentivano di fare della musica una professione. Inoltre, pare che a Chicago non fosse troppo difficile ottenere la licenza per poter suonare dal sindacato locale.\nBechet non limit\u00f2 le sue peregrinazioni a Chicago, ma visit\u00f2 altre citt\u00e0 statunitensi e nel 1919 partecip\u00f2 addirittura ad una delle prime apparizioni in Europa di orchestre nere, la Will Marion Cook's Syncopated Orchestra e la Louis Mitchell's Jazz Kings. Fu proprio durante questo soggiorno in Europa, a Londra, che gli capit\u00f2 di vedere nella vetrina di un negozio di musica un sax soprano. Lo acquist\u00f2 immediatamente e si impadron\u00ec della tecnica in breve tempo. Sul soprano egli svilupp\u00f2 una sonorit\u00e0 potente e ricca, con la quale egli pot\u00e9 sovente dominare le orchestre in cui suonava, spesso entrando in competizione con la tromba, che in teoria avrebbe dovuto esporre il canto e prevalere dinamicamente. L'adozione del nuovo strumento non fu sempre apprezzata da tutti. Il grande bassista di New Orleans, George \"Pops\" Foster, lo preferiva al clarinetto, sul quale Bechet possedeva una sonorit\u00e0 succosamente legnosa.\nDurante uno di questi concerti in Europa capit\u00f2 che tra il pubblico ci fosse il giovane Ernest Ansermet, futuro prestigioso direttore di orchestra sinfonica, il quale recens\u00ec in termini altamente elogiativi l'assolo di Bechet nel brano \"Characteristic Blues\" su una rivista musicale svizzera, la \"Revue Romande\". Quello scritto, pubblicato nel 1918, si pu\u00f2 considerare il primo articolo di critica musicale dedicato al jazz.\nLe incisioni con Clarence Williams (1923-1925).\nTornato negli Stati Uniti, nel 1923 si un\u00ec ai gruppi Clarence Williams, che fu tra i primi a incidere brani di jazz su disco. Si tratta delle famose incisioni con i Blue Five di Clarence Williams, che sono particolarmente importanti per lo sviluppo del linguaggio solistico del jazz. In particolare le primissime due incisioni, Wild Cat Blues e Kansas City Man Blues (30 luglio 1923) lo vedono unico protagonista dall'inizio alla fine, con gli altri strumenti in posizione di rincalzo. Si tratta dei primissimi esempi di improvvisazioni jazzistiche, e il tutto con un tratto sincopato che gi\u00e0 presenta la leggera ed elegante oscillazione dello swing, non pi\u00f9 rigidamente martellante e da marcia militare, come quella del ragtime. Quelle esecuzioni precedono di un anno quelle leggendarie di King Oliver e mostrano una libert\u00e0 improvvisativa maggiore del gruppo di Oliver. Varie fonti riportano che Johnny Hodges, Barney Bigard e Lionel Hampton comprarono quei dischi appena apparsi nei negozi, e li ascoltarono per mesi ossessivamente, memorizzandoli. Il linguaggio solistico di Bechet, sebbene ancora non del tutto maturo come lo diventer\u00e0 nella seconda met\u00e0 degli anni venti (ma questo vale anche per l'altro grande primo improvvisatore del jazz, Louis Armstrong), \u00e8 davvero il primo esempio di improvvisazione jazz documentata su disco.\nAncora in Europa (1925 - 1929).\nDal 1925 al 1929 Bechet abbandon\u00f2 di nuovo gli USA per l'Europa. Suon\u00f2 in Inghilterra, Francia, Germania e perfino in Russia. Nel 1931 si un\u00ec all'orchestra di Noble Sissle e ritorn\u00f2 in America. Fu durante questo secondo soggiorno europeo che egli suon\u00f2 nello spettacolo della Revue Negre, in cui cantava Jos\u00e9phine Baker. Bechet compariva a un certo punto dello spettacolo vestito da fruttivendolo e sospingendo un carretto carico di frutta. Arrivato al centro del palco, tirava fuori il suo clarinetto e improvvisava meravigliosamente su un blues.\nLe incisioni dei New Orleans Feetwarmers (1932).\nTornato in USA, condivise con il trombettista Tommy Ladnier sia la gestione di una lavanderia che di un gruppo musicale, i New Orleans Feetwarmers. Si trattava di un sestetto, completato da Teddy Nixon al trombone, Hank Duncan al pianoforte, Wilson Meyers al contrabbasso e Morris Morand alla batteria. Il gruppo suonava regolarmente al Savoy Ballroom, una delle pi\u00f9 importanti sale da ballo di New York all'angolo tra la 140\u00aa e Lenox Avenue. I Feetwarners entrarono in sala di incisione in un'unica occasione, il 5 settembre 1932, registrando sei pezzi per l'etichetta Victor: \"Sweetie Dear\", \"I Want You Tonight\", \"I Found a New Baby\", \"Lay Your Racket\", \"Shag\" e \"Maple Leaf Rag\". Queste incisioni sono considerate tra i classici del jazz. Sono quasi tutti pezzi presi a tempi molto rapidi, con una grande enfatizzazione dell'improvvisazione. In particolare \"Shag\" \u00e8 una frenetica serie di violenti assolo sugli accordi di \"I Got Rhythm\". A causa delle vendite ridotte anche l'ingaggio al Savoy dur\u00f2 solo pochi mesi. Stilisticamente, i Feetwarmers si situano in una posizione di transizione estremamente interessante. L'improvvisazione collettiva in stile New Orleans \u00e8 ancora massicciamente presente, ma la complessit\u00e0 delle linee improvvisate dagli strumenti \u00e8 ormai elevata, e solo la musicalit\u00e0 degli esecutori impedisce che i collettivi sprofondino nel caos. L'atmosfera delle esecuzioni \u00e8 aggressiva e fiammeggiante, i tempi sempre rapidi, a volte frenetici. Sono presenti anche veri e propri assolo non collettivi, accompagnati dalla sola sezione ritmica. Ma questo stile non si adattava alla malinconia della Grande Depressione. Il pubblico preferiva il suono cremoso e piano delle orchestre da ballo.\nGli anni trenta e quaranta.\nScioltisi i Feetwarmers, Bechet torn\u00f2 nell'orchestra di Noble Sissle. Con l'orchestra di Sissle incise vari pezzi in cui ebbe spazio solistico, come \"Polka Dot Rag\" (1934) e \"Dear Old Southland\" (1937). Come accadeva spesso incise anche con piccoli gruppi costituiti con elementi dell'orchestra, i \"Noble Sissle's Swingsters\". Alcuni di questi brani godettero di grande successo commerciale, tra cui soprattutto \"Characteristic Blues\" (1937), una prestazione a dire il vero abbastanza effettistica e novelty.\nMalgrado ci\u00f2, nel 1938 Bechet fu costretto a un momentaneo ritiro dalle scene. La musica in voga era lo swing delle grandi orchestre, le big band bianche di Benny Goodman, Artie Shaw, Glenn Miller e altri. Lo stile fiorito di Bechet forse apparve almeno momentaneamente superato, e l'orchestra di Noble Sissle legata a uno stile musicale meno fluido dello swing. Bechet si adatt\u00f2 ad aprire una sartoria.\nTuttavia, ben presto lo stile anni venti torn\u00f2 di moda, sotto forma di revival. Proprio l'esplosione della swing era stimol\u00f2 nel pubblico la curiosit\u00e0 per stili di jazz precedenti. Si apr\u00ec cos\u00ec una nuova opportunit\u00e0: la possibilit\u00e0 di entrare in sala di incisione per la nuova etichetta Blue Note, etichetta che diventer\u00e0 leggendaria e da sempre intenzionata a registrare e vendere dischi di vero hot jazz. Bechet inizi\u00f2 ad incidere con gruppi di studio.\nL'8 giugno 1939 Bechet incise uno dei suoi capolavori con uno di questi gruppi. Un'eccezionale interpretazione di \"Summertime\" al sax soprano, tema da poco composto da Gershwin. La sonorit\u00e0, lamentosa e cantante al tempo stesso, \u00e8 il suono pi\u00f9 simile alla voce umana mai ottenuta su sassofono. Altre incisioni di alto livello furono quelle con il trombettista Muggsy Spanier, e poi con Eddie Condon, Bunk Johnson e Mezz Mezzrow.\nLe incisioni fruttarono un ritorno di fama per Bechet, che torn\u00f2 a suonare in pubblico, apparendo al Nick's nel Village e perfino alla Town Hall, e continuando ad incidere per la Blue Note per tutti gli anni quaranta. In questi gruppi di studio comparvero i trombettisti/cornettisti Wild Bill Davison, Sidney De Paris, Max Kaminsky, Frankie Newton, il clarinettista Albert Nicholas, il trombonista Vic Dickenson, il pianista Art Hodes, il contrabbassista \"Pops\" Foster, il batterista Sidney Catlett, e tanti altri.\nNel 1941 Bechet tent\u00f2 un precoce esperimento di sovraincisione negli RCA Studios, registrando una versione di \"Sheik of Araby\" con sei differenti strumenti: clarinetto, sax soprano, sax tenore, pianoforte, contrabbasso e batteria. L'effetto \u00e8 sconcertante, difficile da giudicare. Le tecniche di overdubbing erano davvero rudimentali, e il suono della batteria \u00e8 flebile.\nUltimi anni in Francia (1949 - 1959).\nNel 1949 partecip\u00f2 alla famosa serie di concerti di jazz alla Salle Pleyel di Parigi. Il successo fu cos\u00ec notevole che Bechet decise di stabilirsi definitivamente in Francia. Nel 1951, ad Antibes, spos\u00f2 Elisabeth Ziegler. In Francia compose il brano di gusto francese \"Petite Fleur\". La forza e la singolarit\u00e0 della personalit\u00e0 musicale di Bechet sono evidenti in tutte le sue registrazioni. Gli esistenzialisti francesi arrivarono a soprannominarlo \"le dieu\", \"il dio\".\nQualche tempo prima di morire a Garches, il giorno del suo sessantaduesimo compleanno, aveva dettato la sua autobiografia, dal titolo \"Treat It Gentle\" (\"trattalo in modo gentile\").\nL'importanza di Bechet nello sviluppo del linguaggio solistico del jazz.\nL'ipotesi della posizione centrale di Bechet nello sviluppo del solismo jazz \u00e8 stata avanzata dal suo maggiore biografo, John Chilton. \u00c8 possibile che la portata del contributo di Bechet possa apparire oggi meno evidente, e sia giudicata minore rispetto a quella di Louis Armstrong. Questo per alcuni motivi. Il primo \u00e8 che Bechet incise poco negli anni venti, che sono gli anni in cui pi\u00f9 sarebbe stata avvertibile non solo la portata della sua originalit\u00e0, ma soprattutto la grandezza del dislivello tra lui e tutti gli altri musicisti che per primi svilupparono l'arte dell'improvvisazione jazzistica (con l'unica eccezione, naturalmente, di Louis Armstrong). Infatti Bechet incide abbondantemente con Clarence Williams per appena due anni, dal 1923 al 1925, dopodich\u00e9 va in Europa e ci rimane per 4 anni, rimanendo lontano dalla scena musicale americana. Invece Louis Armstrong, l'altro grande iniziatore del linguaggio solistico nel jazz, rimane negli Stati Uniti e incide la serie d'oro degli Hot Five e degli Hot Seven. Quando, agli inizi degli anni trenta, Bechet torna negli Stati Uniti il suo stile \u00e8, se possibile, ancora pi\u00f9 maturo ed espressivo che negli anni venti, ma il dislivello tecnico ed espressivo tra lui e le nuove leve \u00e8 diminuito, quasi colmato. Per esempio, cinque anni prima Coleman Hawkins non sarebbe ancora stato in grado di articolare un vero e proprio assolo jazz e non avrebbe retto il confronto con Bechet. Cinque anni dopo non \u00e8 pi\u00f9 cos\u00ec: Hawkins \u00e8 in grado di non sfigurare. Insomma, agli inizi degli anni trenta molti musicisti di Chicago e di New York hanno ormai assorbito la lezione di Bechet e di Armstrong e combattono ad armi pari. Diventa quindi meno facile capire che Bechet \u00e8 stato uno dei padri dell'assolo jazz. Un secondo motivo \u00e8 che Bechet \u00e8 un solista ma non un leader. Egli non organizza intorno a s\u00e9 un gruppo di seguaci e di accoliti, come fece Armstrong e come faranno Gillespie e Parker. Non sa mettersi alla testa di un movimento musicale, ma mantiene una posizione laterale. Le sue incisioni sono pi\u00f9 occasionali.\nUn'altra occasione che diede modo a Bechet di esercitare un'influenza profonda sugli sviluppi successivi del jazz fu la collaborazione con la prima orchestra di Duke Ellington, i Duke Ellington's Washingtonians. Sfortunatamente non incise mai con quella orchestra. Nell'orchestra di Ellington Bechet incontr\u00f2 l'allora giovane ma gi\u00e0 promettente Johnny Hodges, destinato a diventare uno dei pi\u00f9 grandi solisti di sax alto della storia del jazz. Lo stile di Hodges fu potentemente influenzato da Bechet, e ne adott\u00f2 la sonorit\u00e0 sontuosa e il fraseggio barocco e decorativo. Ma non basta. Lo stesso Ellington fu influenzato da Bechet, in termini di swing, fraseggio e sonorit\u00e0. \u00c8 plausibile che come Fletcher Henderson apprese il linguaggio ritmico del jazz durante il passaggio di Louis Armstrong nella sua orchestra, lo stesso potrebbe essere accaduto ad Ellington con Bechet.\nAl cinema e in tv.\nSidney Bechet appare in tre pellicole come attore e poi in alcuni film, documentari e serie tv. Il musicista frequent\u00f2 il cinema anche come compositore e le sue musiche sono state usate in numerosi film.\nIn suo onore, una figlia adottiva di Woody Allen, che \u00e8 un suo fan, \u00e8 stata chiamata Bechet."}
{"id": "382293", "revid": "1005847", "url": "https://it.wikipedia.org/wiki?curid=382293", "title": "Elezione del Presidente della Camera del 1976", "text": "L'elezione del presidente della Camera del 1976 per la VII legislatura della Repubblica Italiana si \u00e8 svolta il 5 luglio 1976.\nIl presidente della Camera uscente \u00e8 Alessandro Pertini, Presidente provvisorio \u00e8 Leonilde Iotti.\nPresidente della Camera dei deputati, eletto al I scrutinio, \u00e8 Pietro Ingrao.\n5 luglio 1976.\nI scrutinio.\nPer la nomina \u00e8 richiesta una maggioranza pari a due terzi dei deputati.\nRisulta eletto: Pietro Ingrao"}
{"id": "382295", "revid": "1005847", "url": "https://it.wikipedia.org/wiki?curid=382295", "title": "Elezione del Presidente della Camera del 1979", "text": "L'elezione del presidente della Camera del 1979 per l'VIII legislatura della Repubblica Italiana si \u00e8 svolta il 20 giugno 1979.\nIl presidente della Camera uscente \u00e8 Pietro Ingrao. Presidente provvisorio \u00e8 Oscar Luigi Scalfaro.\nPresidente della Camera dei deputati, eletta al I scrutinio, \u00e8 Leonilde Iotti.\n20 giugno 1979.\nI scrutinio.\nPer la nomina \u00e8 richiesta una maggioranza pari a due terzi dei deputati.\nRisulta eletta: Nilde Iotti (PCI)"}
{"id": "382296", "revid": "1005847", "url": "https://it.wikipedia.org/wiki?curid=382296", "title": "Elezione del Presidente della Camera del 1983", "text": "L'elezione del presidente della Camera del 1983 per la IX legislatura della Repubblica Italiana si \u00e8 svolta il 12 luglio 1983.\nIl presidente della Camera uscente \u00e8 Leonilde Iotti. Presidente provvisorio \u00e8 Oscar Luigi Scalfaro.\nPresidente della Camera dei deputati, eletta al I scrutinio, \u00e8 Leonilde Iotti.\n12 luglio 1983.\nI scrutinio.\nPer la nomina \u00e8 richiesta una maggioranza pari a due terzi dei deputati.\nRisulta eletta: Leonilde Iotti"}
{"id": "382298", "revid": "1005847", "url": "https://it.wikipedia.org/wiki?curid=382298", "title": "Elezione del Presidente della Camera del 1987", "text": "L'elezione del presidente della Camera del 1987 per la X legislatura della Repubblica Italiana si \u00e8 svolta il 2 luglio 1987.\nIl presidente della Camera uscente \u00e8 Leonilde Iotti. Presidente provvisorio \u00e8 Aldo Aniasi.\nPresidente della Camera dei deputati, eletta al I scrutinio, \u00e8 Nilde Iotti.\n2 luglio 1987.\nI scrutinio.\nPer la nomina \u00e8 richiesta una maggioranza pari a due terzi dei deputati.\nRisulta eletta: Nilde Iotti (PCI)"}
{"id": "382300", "revid": "1005847", "url": "https://it.wikipedia.org/wiki?curid=382300", "title": "Elezione del Presidente della Camera del 1992 (prima)", "text": "La prima elezione del presidente della Camera del 1992 per l'XI legislatura della Repubblica Italiana si \u00e8 svolta tra il 23 e il 24 aprile 1992.\nIl presidente della Camera uscente \u00e8 Leonilde Iotti. Presidente provvisorio della Camera \u00e8 Alfredo Biondi.\nPresidente della Camera dei deputati, eletto al IV scrutinio, \u00e8 Oscar Luigi Scalfaro.\n23 aprile 1992.\nI scrutinio.\nPer la nomina \u00e8 richiesta una maggioranza pari a due terzi dei deputati.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al III scrutinio.\nIII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al IV scrutinio.\n24 aprile 1992.\nIV scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Oscar Luigi Scalfaro (DC)"}
{"id": "382302", "revid": "1005847", "url": "https://it.wikipedia.org/wiki?curid=382302", "title": "Elezione del Presidente della Camera del 1992 (seconda)", "text": "La seconda elezione del presidente della Camera del 1992 per l'XI legislatura della Repubblica Italiana si \u00e8 svolta tra il 1\u00ba e il 3 giugno 1992.\nIl presidente della Camera uscente, in quanto eletto presidente della Repubblica, \u00e8 Oscar Luigi Scalfaro.\nPresidente della Camera dei deputati, eletto al V scrutinio, \u00e8 Giorgio Napolitano.\n1\u00ba giugno 1992.\nI scrutinio.\nPer la nomina \u00e8 richiesta una maggioranza pari a due terzi dei deputati.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al III scrutinio.\n2 giugno 1992.\nIII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al IV scrutinio.\nIV scrutinio.\nPer la nomina \u00e8 richiesta la maggioranza assoluta dei votanti.\nPoich\u00e9 nessun candidato raggiunge il quorum richiesto, si procede al V scrutinio.\n3 giugno 1992.\nV scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Giorgio Napolitano (PDS)"}
{"id": "382304", "revid": "1215998", "url": "https://it.wikipedia.org/wiki?curid=382304", "title": "The Rapture (Siouxsie and the Banshees)", "text": "The Rapture \u00e8 l'undicesimo e ultimo album in studio del gruppo musicale inglese Siouxsie and the Banshees, pubblicato nel 1995 dalla Polydor Records.\nIl disco.\nPer questo album i Banshees ottengono di essere affiancati nel lavoro di produzione a uno dei loro modelli ed idoli, John Cale, ex dei Velvet Underground (con il quale, in seguito, Siouxsie si esibir\u00e0 anche dal vivo). L'intento principale \u00e8 allontanarsi dal risultato raggiunto da Stephen Hague per \"Superstition\", di cui il gruppo non \u00e8 soddisfatto. L'unico momento degno di nota \u00e8 la lunga \"suite\" che d\u00e0 il titolo all'album, riconoscibile per la complessit\u00e0 e la ricchezza della sua orchestrazione.\nLe canzoni con arrangiamenti di violoncello, tra cui la title track, \"Fall from Grace\" e \"Not Forgotten\", sono stati prodotti dalla band in proprio nel 1993. John Cale in seguito ha prodotto le restanti canzoni a met\u00e0 del 1994.\nDopo aver composto le canzoni a casa di Siouxsie e Budgie nei pressi di Tolosa, in Francia, tra marzo e aprile 1993, la band \u00e8 andata a L\u00e9on vicino a Biarritz. Hanno prodotto la prima parte dell'album allo Studio de Manoir a maggio. All'inizio del 1994, hanno registrato le ultime canzoni a Londra, questa volta con il produttore John Cale, che in precedenza aveva prodotto album che la band amava come \"Horses\" di Patti Smith e il primo album dei Modern Lovers. Cale ha anche mixato una traccia, \"Fall from Grace\", dalla sessione di registrazione precedente.\nL'album raggiunse 33\u00ba posto delle classifiche del Regno Unito e il 127\u00ba posto nella classifica Billboard 200 negli Stati Uniti; i singoli estratti furono \"O Baby\" (pubblicato il 28 dicembre 1994, raggiunse il 34\u00ba posto delle classifiche) e \"Stargazer\" (pubblicato nel febbraio 1995, il 64\u00ba posto).\nTracce.\nTesti di Siouxsie Sioux, musiche di Siouxsie and the Banshees, tranne ove indicato.\nEdizione originale"}
{"id": "382305", "revid": "1005847", "url": "https://it.wikipedia.org/wiki?curid=382305", "title": "Elezione del Presidente della Camera del 1994", "text": "L'elezione del presidente della Camera del 1994 per la XII legislatura della Repubblica Italiana si \u00e8 svolta tra il 15 e il 16 aprile 1994.\nIl presidente della Camera uscente \u00e8 Giorgio Napolitano. Presidente provvisorio della Camera \u00e8 Alfredo Biondi.\nPresidente della Camera dei deputati, eletta al IV scrutinio, \u00e8 Irene Pivetti, esponente della Lega Nord.\n15 aprile 1994.\nI scrutinio.\nPer la nomina \u00e8 richiesta una maggioranza pari a due terzi dei deputati.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al III scrutinio.\n16 aprile 1994.\nIII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al IV scrutinio.\nIV scrutinio.\nPer la nomina \u00e8 richiesta la maggioranza assoluta dei votanti.\nRisulta eletta: Irene Pivetti (LN)"}
{"id": "382317", "revid": "1745361", "url": "https://it.wikipedia.org/wiki?curid=382317", "title": "Vernacolo", "text": ""}
{"id": "382322", "revid": "6923", "url": "https://it.wikipedia.org/wiki?curid=382322", "title": "Catafratti", "text": ""}
{"id": "382324", "revid": "92723", "url": "https://it.wikipedia.org/wiki?curid=382324", "title": "Oblast' di Ivano-Frankivs'k", "text": "L'oblast' di Ivano-Frankivs'k () \u00e8 una delle 24 regioni dell'Ucraina. Nel passato la regione era conosciuta come Voivodato di Stanis\u0142aw\u00f3w.\nIl centro amministrativo (capoluogo) \u00e8 la citt\u00e0 omonima Ivano-Frankivs'k. Tale regione \u00e8 conosciuta anche come \"Prykarpattja\", perch\u00e9 ai piedi dei monti Carpazi. Assieme alle regioni di Leopoli e Ternopil' fece parte della regione storica dell'est Haly\u010dyna che, nel XIII secolo appartenne prima alla Rus' di Kiev e poi al Principato di Galizia-Volinia. Fino al XXI secolo il capoluogo di regione fu la citt\u00e0 di Kolomyja.\nSuddivisioni territoriali.\nLa regione di Ivano-Frankivs'k \u00e8 suddivisa in 6 distretti: Ivano-Frankivs'k, Kalu\u0161, Kolomyja, Kosiv, Nadvirna, Verchovyna.\nPrima della riforma amministrativa del 2020 era suddivisa in 14 distretti e da 5 citt\u00e0 di interesse regionale che erano Bolechiv (\u0411\u043e\u043b\u0435\u0445\u0456\u0432), Kalu\u0161 (\u041a\u0430\u043b\u0443\u0448), Kolomyja (\u041a\u043e\u043b\u043e\u043c\u0438\u044f), Jarem\u010de (\u042f\u0440\u0435\u043c\u0447\u0435), e il capoluogo Ivano-Frankivs'k. Questa suddivisione era stata creata nel 1921 ed era rimasta intatta anche nel periodo sovietico."}
{"id": "382359", "revid": "125713504", "url": "https://it.wikipedia.org/wiki?curid=382359", "title": "La Famiglia (gruppo musicale)", "text": "La Famiglia \u00e8 un gruppo musicale rap italiano.\nStoria del gruppo.\nLa Famiglia nasce a Napoli verso la fine degli anni '80. Il trio fa parte della \"K.T.M.\", storica crew di writers partenopea (K.T.M. \u00e8 l'acronimo di Ki Ta Muort), nata dagli stessi Polo e ShaOne insieme a Zemi. Negli anni successivi, sono entrati a far parte: Chief, Kaf, Mars, Cyop, Eno, Demon, Ozon, Jorit e Skor; ancora oggi membri ufficiali. Si ricordi, inoltre, che sia Polo che ShaOne sono considerati tra i migliori writer italiani, quest'ultimo addirittura tra i precursori del genere avendo iniziato gi\u00e0 nel 1980. Tra l'altro, la stessa crew insieme ad altre persone orbitanti intorno a loro, crearono una linea d'abbigliamento che riprende lo stile hip hop (ma non solo): la Boom Bap.\nDopo alcune collaborazioni con diversi esponenti della scena (quali Chief e Soci e Neffa) il trio debutta nel 1998 con l'album \"41\u00ba Parallelo\", rappato quasi completamente in napoletano, che fa entrare Polo, ShaOne e Simi tra i gruppi emergenti del panorama nazionale.\nDopo un periodo di distacco, nel quale i tre affinano altre doti (quali la recitazione e la grafica), la Famiglia torna nel 2004 con il disco \"\"Pacco\", pubblicizzato dal singolo \"Amici\"\".\nNel frattempo Polo, dopo essersi trasferito a New York, fonda una sua etichetta discografica denominata \"POLEMICS Recording\" con la quale ha finora pubblicato due raccolte di Hip Hop partenopeo: \"\" (2005) e \"Napolizm Volume 2\" (2006). \nIn America pubblica un brano con DJ NICKODEMUS (Turntables on the Hudson) \"GLOBAL VILLAGE\" che entra a far parte della colonna sonora del film \"BATTLE IN SEATTLE\" con Ray Liotta e Andre3000 degli Outkast.\nNel 2006 termina il documentario \"Napolizm Vol. 2\" da allegare all'uscita della compilation (CD). Il documentario per\u00f2 verra' pubblicato solo una decina di anni dopo, e visto il grande interesse suscitato \u00e8 stato presentato ufficialmente con un tour nei cinema delle principali citt\u00e0' italiane. Adesso disponibile in free download su YouTube.\nDurante questo periodo Polo firma la regia di tanti videoclip italiani e stranieri tra cui Clementino (\"Notte\"), Rocco Hunt (\"Haranzullah rap\" ), Cosang (\"Fin quanno vai 'ncielo\"), Enzo Gragnaniello (\"L'erba cattiva\"), Pitcho (\"Anges noir\" \"Allez a faire la fete\").\nNel 2008 ShaOne si cimenta al suo debutto da solista con l'album \"Anticamera\", \nNel 2012 ShaOne realizza diverse canzoni con artisti campani come Patto MC (nella canzone \"Fresh\", insieme anche a Bassi Maestro) e Francesco Paura (\"Sangue e inchiostro\", dall'album Slowfood, insieme anche a Speaker Cenzou). Appare anche nella canzone \"Nanthem Vol.1\" insieme a vari artisti campani.\nNel 2013 La Famiglia compare nella traccia bonus \"Messaggeri del Vesuvio\", dall'album di Clementino Mea culpa.\nNel 2017 Shaone pubblica il suo secondo album da solista \"Over\".\nNel 2020 in esclusiva per il Record Store Day Italia, viene ristampato 41\u00ba Parallelo in doppio vinile 180gr colorato trasparente tiratura limitata 500 copie. Successivamente in rosso 500 copie e bianco 500 copie."}
{"id": "382364", "revid": "33689", "url": "https://it.wikipedia.org/wiki?curid=382364", "title": "Imilcone (navigatore)", "text": "Probabilmente il suo viaggio aveva lo scopo di istituire una rotta commerciale per il commercio dello stagno. \nBiografia.\nSecondo il poema \"Ora Maritima\" di Rufo Festo Avieno (IV secolo), Imilcone non fu il primo uomo proveniente dal Mediterraneo a raggiungere quelle regioni, perch\u00e9 avrebbe seguito rotte commerciali gi\u00e0 tracciate dai tartessi della Spagna meridionale. Proprio vicino a Tartesso si trovava la colonia cartaginese di Gadir. Sempre secondo Avieno, lasci\u00f2 un resoconto (che il poeta cita ben tre volte) del suo viaggio, che \u00e8 per\u00f2 andato perduto e di cui restano solo stralci citati da autori romani (come nel caso di Avieno). Il primo breve riferimento al viaggio di Imilcone si trova nella \"Naturalis Historia\" (II, 169a) di Plinio il Vecchio (I secolo). Da lui abbiamo un'interessante descrizione della Britannia. Nei luoghi dei suoi viaggi fond\u00f2 importanti empori commerciali.\nNei suoi racconti Imilcone parla di mostri marini e di altre insidie marittime, probabilmente un espediente per scoraggiare i greci dal seguire queste rotte commerciali. Questi riferimenti ai mostri marini, riportati da Avieno, divennero poi fonte dei miti che scoraggiavano la navigazione nell'Atlantico."}
{"id": "382368", "revid": "1543377", "url": "https://it.wikipedia.org/wiki?curid=382368", "title": "Graziella Mascia", "text": "Biografia.\nSi \u00e8 iscritta al Partito Comunista Italiano nel 1972, dal 1979 al 1983 ha anche fatto parte del Comitato Centrale. In seguito allo scioglimento del Partito, ha aderito a Rifondazione Comunista, ricoprendo per cinque anni la carica di segretaria della Federazione di Milano, per poi passare al coordinamento della Segreteria nazionale. \u00c8 stata anche eletta consigliera comunale di Milano e alle elezioni regionali lombarde del 1995 consigliera regionale con 3202 preferenze.\nAlle elezioni politiche del 2001 \u00e8 stata eletta alla Camera dei deputati nella circoscrizione X (Liguria).\nA partire dal giugno del 2001, ha fatto parte della Commissione speciale per l'esame di disegni di legge di conversione e di decreti-legge e della I Commissione permanente Affari costituzionali, della Presidenza del Consiglio e interni. \u00c8 stata vicepresidente del gruppo parlamentare del Partito della Rifondazione Comunista insieme a Giovanni Russo Spena. In seguito ai fatti del G8 di Genova del luglio 2001, \u00e8 stata membro del Comitato parlamentare d'indagine sul G8, presieduto da Donato Bruno.\nNella tornata elettorale del 2006 \u00e8 stata rieletta al Parlamento italiano come deputata nella circoscrizione di Lombardia 1, e poco dopo viene nominata vicepresidente del gruppo del PRC alla Camera dei deputati.\nIl suo impegno politico si manifesta nell'attenzione verso i temi della giustizia, della legalit\u00e0, del lavoro e dei diritti sindacali.\nDopo le Elezioni politiche del 2008 non viene rieletta in Parlamento a causa del cattivo risultato elettorale della sinistra.\nFirmataria del documento \"Rifondazione per la Sinistra\" al VII congresso del partito, prende parte alla scissione guidata da Nichi Vendola e aderir\u00e0 prima al Movimento per la Sinistra e poi a Sinistra Ecologia Libert\u00e0, partito che abbandoner\u00e0 poco prima delle elezioni politiche del 2013.\nMuore l'11 marzo 2018 a Robecco sul Naviglio dopo una lunga malattia."}
{"id": "382370", "revid": "1591878", "url": "https://it.wikipedia.org/wiki?curid=382370", "title": "Gallia Cisalpina", "text": "Gallia Cisalpina o Gallia Citeriore \u00e8 il nome conferito dai Romani in et\u00e0 repubblicana ai territori dell'Italia settentrionale compresi tra il fiume Adige a Levante, le Alpi a Ponente e a Settentrione e il Rubicone a Meridione. Il Po divideva la regione in Gallia Transpadana e Gallia Cispadana. Si trattava dei territori che corrispondevano all'attuale pianura padana, attorno al grande fiume Po, compresi i territori della Liguria a sud-ovest, fino all'attuale Veneto nella sua parte nord-orientale. La regione divenne provincia romana includendo per\u00f2 tutti i territori a ovest del fiume Adige, fino alle Alpi piemontesi.\nStoria.\nLa Cultura di Canegrate.\nLa cultura di Canegrate fu una civilt\u00e0 dell'Italia preistorica che si svilupp\u00f2 a partire dall'Et\u00e0 del bronzo recente (XIII secolo a.C.) fino ad arrivare all'Et\u00e0 del Ferro, nella pianura padana in Lombardia occidentale, in Piemonte orientale e in Cantone Ticino. Essa rappresenta l'irrompere di una prima ondata migratoria di popolazioni probabilmente celtiche (Protocelti) provenienti dal nord delle Alpi che, oltrepassati i valichi alpini, s'infiltrano e si stabiliscono nell'area padana occidentale. Dalle testimonianze archeologiche ritrovate si pu\u00f2 dedurre che l'impatto con le popolazioni ritrovate non sia stato del tutto pacifico.\nLa popolazione di Canegrate mantenne la propria omogeneit\u00e0 per un periodo limitato di tempo, circa un secolo, per fondersi poi con le popolazioni indigene liguri e dare origine con questa unione a una nuova fase chiamata cultura di Golasecca.\nLa Cultura di Golasecca.\nLa Cultura di Golasecca si diffuse, tra l'Et\u00e0 del Bronzo finale e la prima Et\u00e0 del Ferro nell'area compresa tra la Lombardia nord-occidentale e il Piemonte, compreso il Cantone Ticino. Sul finire dell'epoca preistorica quest'area fu punto di transito e di contatto con la cultura di Hallstatt a ovest, con quella dei Campi d'Urne nel nord continentale e con la Civilt\u00e0 villanoviana a sud. Inizialmente concentrati in zona pedemontana e poi dilagati in tutta l'area dei laghi, qui si svilupparono numerosi agglomerati abitativi di una cultura originale, i cui reperti pi\u00f9 antichi oggi disponibili sono databili a partire dal IX secolo a.C.\nEtruria padana.\nA partire dall'VIII secolo a.C. gli Etruschi espansero il loro dominio verso l'Emilia e la Lombardia, regioni che vennero comprensivamente chiamate \"Etruria padana\" (Etruria campana s'intende la regione interessata dalla parallela espansione verso sud, in Campania).\nDal 540 a.C. circa la presenza etrusca nella Pianura Padana conobbe una rinnovata espansione nello scenario successivo alla Battaglia di Alalia risoltasi in una progressiva limitazione dei movimenti etruschi nell'Alto Tirreno. L'espansione a nord degli Appennini si caratterizza da quel momento come finalizzata all'individuazione e al controllo di nuove vie commerciali. Con il controllo di Adria e le fondazioni di Spina, Marzabotto e del Forcello di Bagnolo gli etruschi stabiliscono una rete di traffici che viene a collegare la Grecia, attraverso i porti adriatici, l'asse fluviale Po-Mincio, i laghi insubrici e i passi alpini, con le terre dei Celti transalpini. Il V secolo a.C. segna cos\u00ec il \"periodo d'oro\" dell'Etruria padana.\nNell'Etruria padana venne probabilmente istituita una dodecapoli, in analogia alla dodecapoli etrusca, ma non si ha la certezza di quali citt\u00e0 ne facessero parte. Appartennero certamente alla dodecapoli padana le citt\u00e0 di Felsina (Bologna), Spina e Marzabotto, mentre si possono solo supporre citt\u00e0 come Ravenna, Faenza, Cesena, Rimini, Modena, Parma, Piacenza, Mantova e forse Milano. Questa ipotesi tradizionale sembra non essere supportata da prove: difatti, le indagini archeologiche inducono a porre i limiti dell'area etrusca a ovest con l'area di Rubiera (RE) e a nord con Mantova e l'abitato del Forcello di Bagnolo San Vito (MN).\nI Celti e i Celto-Liguri.\nTito Livio riferisce che attorno al 600 a.C. (\"Prisco Tarquinio Romae regnante\"), un'orda di Galli guidata da Belloveso oltrepass\u00f2 le Alpi e occup\u00f2 il territorio tra Milano e Cremona (fondando la citt\u00e0 di \"Mediolanum\"), identificando gli abitanti del luogo, gli Insubri, con questi invasori Galli. Nel Periplo di Scilace, di Scilace di Carianda, viaggiatore e geografo greco attivo tra nel 522-485 a.C. viene attestata la presenza di genti di lingua celtica insediate nell'Italia nord-orientale. Il testo, riscritto circa un secolo dopo dallo pseudo-Silace dopo la perdita dell'originale, racconta del viaggio lungo le coste del mediterraneo compiuto dal viaggiatore greco che descrive le trib\u00f9 celtiche presenti sulla costa appena a Meridione degli insediamenti dei Veneti in un'epoca che, considerando le date note della vita di Silace, deve aggirarsi attorno al 490 a.C.\nIl riesame delle fonti archeologiche, in particolare proprio del passo di Livio che documenta l'arrivo di Belloveso e dei suoi Insubri all'epoca del regno di Tarquinio Prisco (VI secolo a.C.) con la fondazione di Milano, ha costretto a collocare la presenza celtica in Italia almeno al VII secolo a.C. se non prima. \nArrivi di nuove popolazioni si verificarono attorno alla fine del V inizi del IV secolo a.C. Comincia una decadenza irreversibile della grecit\u00e0 d'Italia sotto la spinta delle popolazioni italiche, le vie dei commerci attici sono distrutte dalla guerra del Peloponneso e non si riprenderanno pi\u00f9. L'interruzione della circolazione di beni \u00e8 fonte di una crisi economica che porta, di riflesso, all'impoverimento e alla crisi di tutti quei popoli che erano interlocutori commerciali dei Greci: tra di essi anche i Celti. Le invasioni, siano esse \"tumultus Gallici\" o episodi di mercenariato, denotano un quadro di necessit\u00e0, le popolazioni celtiche dell'Italia settentrionale rinforzano i legami con l'Oltralpe e questo provoca l'arrivo di nuove genti tra le quali i Senoni, i \"recentissimi advenarum\" di cui parla Livio, autori del sacco di Roma nel 390 a.C. Le popolazioni celtiche che popolarono la pianura padana sono storicamente note dal famoso passo di Livio. Subito dopo gli Insubri arrivano i Cenomani che occupano il territorio a est dell'Adige, indeterminato \u00e8 invece l'arrivo delle altre popolazioni che, con un meccanismo \"a scavalco\" occupano via via tutta la pianura padana meridionale scacciandone Etruschi e Umbri. Livio ricorda Libui e Salluvi che si fermano accanto all'antica trib\u00f9 dei Laevi, stanziata vicino al Ticino; i Boi e i Lingoni e, da ultimi, i Senoni.\nI \"nuovi\" Celti stabilitisi in Cisalpina potevano tra l'altro acquisire a s\u00e9 il controllo del mercato di un materiale che da lungo tempo esercitava su di loro una potente attrazione, grazie alle virt\u00f9 magiche che essi gli attribuivano: il corallo, proveniente soprattutto dal golfo di Napoli, conobbe una vera esplosione, con frequenti applicazioni in torque, elmi, foderi di spada e fibule, dando origine, soprattutto in Svizzera, sia a un surrogato bronzeo, sia a vere e proprie imitazioni, grazie all'invenzione celtica di uno speciale smalto colorato, realizzato con un particolare procedimento e ampiamente diffuso dal centro-Europa fino all'arcipelago britannico.\nConquista dell\"Ager Gallicus\" a nord degli Appennini.\nNel 332 a.C. tra Roma e i Senoni della Cisalpina fu stipulato un trattato di pace che, a quanto sembra, garantir\u00e0 un interludio di pace durato circa trent'anni. Quasi quarant'anni pi\u00f9 tardi, nel 295 a.C., nell'ambito della terza guerra sannitica, i galli Senoni dell'Italia settentrionale si allearono con gli Umbri, gli Etruschi e i Sanniti contro Roma. La coalizione, inizialmente vincitrice (con la presa di Arezzo), venne in seguito sconfitta dai Romani nella battaglia di Sentino. E cos\u00ec nell'ambito della terza guerra sannitica, i Senoni seguirono le sorti della coalizione italica etrusco-sannita con cui si erano alleati: insieme a essi furono sconfitti nella battaglia di Sentino, che permise a Roma l'istituzione dell\"Ager Gallicus\" e la fondazione della colonia di Sena Gallica, che ancora conserva, nel moderno toponimo di Senigallia, la duplice memoria dell'etnonimo e dell'origine di quel popolo celtico. Nel 283 a.C., si concludeva questa prima fase, dove Roma riusciva a occupare tutti i territori a sud degli Appennini, battendo ancora i Senoni nella battaglia del lago Vadimone, combattuta contro una coalizione celto-etrusca.\nNel 249 a.C. i Boi chiamarono in soccorso i Galli transalpini, innescando una nuova crisi che si concluder\u00e0 nel 225 a.C., l'anno in cui si registra l'ultima invasione gallica dell'Italia. Quell'anno, infatti, cinquantamila fanti e venticinquemila cavalieri Celti varcarono le Alpi in aiuto dei Galli cisalpini (si trattava di una coalizione di Celti insubri, Boii e Gesati), e se prima riuscirono a battere i Romani presso Fiesole, vennero poi sconfitti e massacrati dalle armate romane nella battaglia di Talamone (a nord di Orbetello), spianando cos\u00ec a Roma la strada per la conquista della pianura padana.\nLa conquista romana della Cisalpina (fine del III-inizio del II secolo a.C.).\nPer la prima volta l'esercito romano poteva spingersi oltre il Po, dilagando in Gallia Transpadana: la battaglia di Clastidio, nel 222 a.C., valse a Roma la presa della capitale insubre di \"Mediolanum\" (Milano). Per consolidare il proprio dominio Roma cre\u00f2 le colonie di Placentia, nel territorio dei Boi, e Cremona in quello degli Insubri. I Galli dell'Italia settentrionale si ribelleranno nuovamente in seguito alla discesa di Annibale. Come alleati del condottiero cartaginese furono fondamentali per le sue vittorie al Trasimeno (217 a.C.) e a Canne (216 a.C.). I Boi riuscirono, inoltre, a battere i Romani nell'agguato della Selva Litana. Dopo la sconfitta di Annibale a Zama (202 a.C.), vennero definitivamente sottomessi da Roma, quando risultarono vittoriosi nella Battaglia di Cremona, nel 200 a.C., e in quella di Mutina (Modena), nel 194 a.C. All'indomani della vittoria nella seconda guerra punica, Roma procedette alla definitiva sottomissione della pianura padana, che apr\u00ec un territorio vasto e fertile agli emigranti originari dell'Italia centrale e meridionale. Pochi decenni dopo, lo storico greco Polibio poteva gi\u00e0 personalmente testimoniare la rarefazione dei Celti in pianura padana, espulsi dalla regione o confinati in alcune limitate aree subalpine.\nL'avanzata continu\u00f2 anche nella parte nord-orientale con la fondazione della colonia romana di Aquileia nel 181 a.C., come ci raccontano gli autori antichi, nel territorio degli antichi Carni:\nSi trattava di una colonia di diritto latino, con la funzione prioritaria di sbarrare la strada alle popolazioni limitrofe di Carni e Istri, che minacciavano i confini orientali dei possedimenti romani in Italia. La citt\u00e0 dapprima crebbe quale avamposto militare in vista delle future campagne contro Istri e Carni, pi\u00f9 tardi quale \"quartier generale\" in vista di un'espansione romana verso il Danubio. I primi coloni furono 3.000 veterani. seguiti dalle rispettive famiglie provenienti dal Sannio, per un totale di circa 20.000 persone, a cui fecero seguito dei gruppi di Veneti; pi\u00f9 tardi, nel 169 a.C., si aggiunsero altre 1.500 famiglie.\nNel luglio dell'89 a.C., Gneo Pompeo Strabone, padre di Gneo Pompeo Magno, promosse la \"Lex Pompeia de Transpadanis\", che concesse il diritto latino anche ai Transpadani. Secondo alcuni studiosi \u00e8 anche colui che l'ha proposta a Roma.\nLa conquista romana dell'Italia a nord degli Appennini sostitu\u00ec il precedente ordinamento a carattere tribale delle popolazioni celtiche, retiche e venete. Anche il paesaggio della Pianura padana venne pesantemente modificato e il territorio fu ridisegnato attraverso il sistema della centuriazione. L\"ager centuriatus\" veniva tracciato dall'agrimensore, che individuava l\"umbilicus agri\", cio\u00e8 il punto in cui si sarebbero incrociati due assi assi stradali perpendicolari tra loro: il primo era generalmente in direzione est-ovest ed aveva il nome di \"decumano massimo\" (in latino, \"decumanus maximus\"), mentre il secondo correva in direzione nord-sud, ed era detto \"cardo massimo\" (\"cardo maximus\"). La suddivisione del territorio in appezzamenti era compiuta attraverso la realizzazione di lotti separati fra loro da decumani (assi paralleli al decumano massimo) e cardini (assi paralleli al cardo massimo). Per ragioni pratiche, l'orientamento degli assi non sempre coincideva con i quattro punti cardinali: a volte si basava sull'orientamento di vie di comunicazione preesistenti (cos\u00ec per le centuriazioni lungo la via Emilia) o su altre caratteristiche geomorfologiche. Si trattava di un processo gi\u00e0 iniziato in val padana con la fondazione di colonie e che fin\u00ec, al termine della conquista, per coinvolgere l'intera pianura.\nIn Gallia cisalpina transpadana, cio\u00e8 a nord del Po, dove erano stanziati Insubri, Cenomani e Paleoveneti, la propriet\u00e0 agraria romana si sovrappose quasi pacificamente ai preesistenti sistemi tribali celtici delle trib\u00f9 galliche ed ai centri abitati Venetici (popolo questo, va ricordato, assolutamente non celtico, e probabilmente di stirpe italica). Roma lasci\u00f2 ampi spazi alla sopravvivenza dell'insediamento originario e questo fu uno degli elementi che favor\u00ec un epilogo non violento del processo di romanizzazione. Notevole importanza per aggregare i villaggi e le trib\u00f9 non ancora urbanizzate l'istituto del\"'Adtributio\", grazie al quale i villaggi e le trib\u00f9 rurali venivano \"ascritti\" ad un centro urbano esistente.\nL'intervento romano in Cispadana (attuali Emilia-Romagna e Liguria), invece, fu caratterizzato da confische agrarie e di redistribuzione di terre. Qui, all'interno della ritorsione romana contro gli alleati di Cartagine durante la seconda guerra punica, intere popolazioni vennero quasi del tutto sterminate o deportate, cos\u00ec da far posto a nuovi coloni romano-italici. Questa quasi decimazione tocc\u00f2 prevalentemente i Boi e i Senoni tra i Celti e gli Apuani tra i Liguri, determinando un radicale sconvolgimento dell'assetto demografico di queste regioni. A questo fece seguito l'impianto di un'economia agraria, la pi\u00f9 avanzata dell'epoca, articolata tra piccole, medie e grandi propriet\u00e0 condotte come aziende a monocultura, i cui prodotti venivano quindi smerciati nei mercati urbani.\nLa fondazione di nuove colonie nella pianura padana porta con s\u00e9 l'arrivo di numerose famiglie dall'Italia centrale e meridionale gi\u00e0 acquisita da Roma. Le migrazioni vengono programmate con blocchi di seimila famiglie, poich\u00e9 ogni famiglia era tenuta per legge a fornire un soldato, seimila famiglie fornivano seimila soldati, ovvero una legione. I coloni erano tutti volontari, rispondendo a regolari bandi del Senato romano e ricevendo un contributo per le spese di viaggio e di primo impianto. Provenivano dal centro e dal sud potevano essere ex nemici di Roma come Piceni, Equi o Sanniti, oppure cittadini romani di bassi strati sociali, allettati da una nuova autonomia economica che veniva loro garantita.\nDi conseguenza l'esperienza della colonizzazione impone ai romani di portare alle popolazioni cisalpine la propria strutturazione giuridico-politica per organizzare le proprie comunit\u00e0 lontane e inglobare i popoli conquistati. Cos\u00ec, attorno alle nuove comunit\u00e0, si dispongono le trib\u00f9 vinte che vengono assorbite o integrate, gi\u00e0 verso il 150 a.C. la lingua dei Galli scompare dalla Valle padana.\nProvincia romana.\nStatuto.\nNon \u00e8 dato sapere il momento in cui venne istituita la provincia romana della Gallia Cisalpina. La storiografia moderna oscilla fra la fine del II secolo a.C. e l'et\u00e0 sillana. Vero \u00e8 che all'89 a.C. risale la legge di Pompeo Strabone (\"Lex Pompeia de Transpadanis\" o anche \"Lex Pompeia de Gallia Citeriore\"), che confer\u00ec alla citt\u00e0 di \"Mediolanum\" e ad altre la dignit\u00e0 di colonia latina. Nel dicembre del 49 a.C. Cesare con la Lex Roscia concesse la cittadinanza romana a tutti gli abitanti della Cisalpina e infine, nel 42 a.C., la provincia venne abolita, divenendo parte integrante dell'Italia romana. Nel periodo in cui fu provincia la Gallia Cisalpina venne amministrata da un propretore.\nLa Gallia cisalpina forn\u00ed a Cesare il bacino a cui attingere per la coscrizione delle legioni utilizzate nella campagna di Gallia: la ricompensa si avr\u00e0 nel 49 a.C. quando, attraversato il Rubicone, innescata la guerra civile con Pompeo e ottenuto il titolo di \"dictator\", Cesare concesse la cittadinanza romana.\nDurante il principato di Augusto, in un anno intorno al 7 d.C., l'ex Gallia Cisalpina venne divisa in quattro \"Regiones\", \"regio VIII Aemilia\", \"regio IX Liguria\", \"regio X Venetia et Histria\" e \"regio XI Transpadana\", nell'ambito delle 11 regioni con le quali venne organizzata la divisione amministrativa dell'Italia.\nDifesa ed esercito.\nIl fatto che a Cesare sia stata assegnata inizialmente la provincia dell'Illirico come parte del suo \"imperium\", e che all'inizio del 58 a.C. ben tre legioni fossero state dislocate ad Aquileia (la VII, l'VIII e la IX), potrebbe indicare che egli intendesse cercare proprio in quest'area gloria e ricchezze con cui accrescere il suo potere e la sua influenza militare e politica. Cesare aveva infatti bisogno di importanti vittorie militari cos\u00ec da costruirsi un suo potere personale con il quale controbilanciare quello che Pompeo si era costruito con le vittorie ottenute in Oriente. A tal fine progettava probabilmente una campagna oltre le Alpi Carniche fin sul Danubio, sfruttando la crescente minaccia delle trib\u00f9 della Dacia (corrispondente grosso modo all'odierna Romania), che si erano riunite sotto la guida di Burebista, il quale aveva poi guidato il suo popolo alla conquista dei territori dislocati ad ovest del fiume Tibisco, oltrepassando il Danubio e sottomettendo l'intera area su cui si estende l'attuale pianura ungherese, ma soprattutto avvicinandosi pericolosamente all'Illirico romano e all'Italia. Le sue armate si erano per\u00f2 fermate all'improvviso, forse per il timore di un possibile intervento diretto di Roma nell'area balcano-carpatica. Cos\u00ec, invece di continuare nella sua marcia verso occidente, Burebista era tornato nelle sue basi in Transilvania, rivolgendo poi le proprie mire ad Oriente: attacc\u00f2 i Bastarni e infine assedi\u00f2 e distrusse l'antica colonia greca di Olbia (nei pressi dell'attuale Odessa).\nGeografia politica ed economica.\nNel periodo preromano la \"Gallia cisalpina\" venne abitata da quattro principali popolazioni: i Celti (nella pianura padana centro-occidentale e successivamente nell'attuale Emilia-Romagna a scapito degli Etruschi), i Veneti (nella pianura padana nord orientale), i Liguri (nelle attuali Liguria e a sud del Piemonte) e gli Etruschi (nelle attuali Emilia-Romagna e Lombardia meridionale).\nLa Gallia Cisalpina dopo la progressiva conquista del territorio e deduzione di colonie nel corso del III e II secolo a.C., era stata costituita in provincia romana, poco dopo il conferimento della cittadinanza agli abitanti dell'Italia peninsulare nel 90 a.C. Nel 42 a.C. la provincia fu abolita e i confini settentrionali dell'Italia vennero portati ufficialmente alle Alpi.\nPer la Gallia Cisalpina la modalit\u00e0 di integrazione di accorpamento alla penisola cambia, in quanto non possiamo parlare di vera e propria romanizzazione, bens\u00ec di colonizzazione. Con l'esclusione di Liguri, Venetici del Veneto/Friuli e degli Etruschi dell'Emilia, le popolazioni abitanti la Val Padana non erano demograficamente consistenti, almeno non da poter resistere a due invasioni romane (si ipotizzano 200.000 galli, che, in proporzione alla vastit\u00e0 del territorio, erano relativamente pochi). Durante la prima campagna di conquista romana il loro numero si ridusse drasticamente, sia per le perdite umane, sia per le loro migrazioni volontarie, sia per la riduzione in schiavit\u00f9. Il piccolo numero di Galli ancora presenti nella Cisalpina prima del III secolo fu quasi completamente annientato dopo la Seconda Guerra Punica, che li vide alleati, e sconfitti, con Annibale. Molti Galli, dopo la capitolazione di Annibale, preferirono migrare nelle regioni pi\u00f9 a nord, cosa che avvenne ad esempio per i Galli Boi, che migrarono prima nell'Illiria, e successivamente nella Boemia (a cui hanno appunto dato il nome). Nel periodo successivo alla turbolenta guerra punica il nord Italia divenne meta di numerosi uomini di potere romani, si trattava di Cavalieri, politici ed ex militari che miravano a sfruttare quelle terre. Numerose lamentele arrivarono da questi ultimi per la scarsit\u00e0 di manodopera, cosa che ci fa ipotizzare una drastica riduzione demografica dovuta prima alla venuta di Annibale, e poi allo sterminio dei Galli perpetrato dai Romani come vendetta. I romani dunque, per rendere produttiva la Gallia Cisalpina, creano le Colonie di diritto latino (ovvero popolate da cittadini romani che rinunciavano ai propri diritti e da latini), come ad esempio Luni, Patavium e Rimini, e altre citt\u00e0 di formazione mista (ovvero formate da coloni italici, etruschi, romani e greci). Il Senato romano, sia prima della Guerra Sociale sia dopo, emise pi\u00f9 e pi\u00f9 volte bandi di colonizzazione con numero fisso di 6.000 famiglie (si ipotizzano dunque 30.000 persone), che andavano a costituire i nuovi nuclei romani del nord Italia\nIn Liguria e in Veneto questi coloni romano-italici si sovrapposero alle precedenti culture, integrandole, arricchendosi di esse e, pian piano, assorbendole completamente.\nI popoli sottomessi conservarono a volte la propriet\u00e0 dei loro territori e il diritto di governarsi con una certa autonomia, come nel caso dei Salii, dei Libui, degli Ictimuli e di \"Vercellae\", ovvero l'attuale Vercelli, in grazia, probabilmente, di un patto di antica data. In quest'ultima citt\u00e0, infatti, non si verificano centuriazioni con espropri e ridistribuzioni di terre cos\u00ec come invece accade nelle aree dei Salassi o a Ivrea.\nMaggiori centri provinciali.\nI maggiori centri della provincia erano:\nPrincipali vie di comunicazione.\nLe vie romane che attraversarono in pochi decenni tutta la Cisalpina furono costruite per consentire in primo luogo i collegamenti militari. Le guerre contro i Liguri, con la conseguente fondazione di colonie nel loro territorio, non rappresentano solo l'espansione nella penisola, ma sono anche premessa dell'espansione verso l'occidente, quindi verso Sardegna, Spagna, Cartagine.\nLe principali vie di comunicazioni provinciali erano:"}
{"id": "382383", "revid": "1318658", "url": "https://it.wikipedia.org/wiki?curid=382383", "title": "Arrondissement di Barcelonnette", "text": "L\"arrondissement\" di Barcelonnette \u00e8 un \"arrondissement\" dipartimentale della Francia situato nel dipartimento delle Alpi dell'Alta Provenza, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, ha assorbito il cantone di Le Lauzet-Ubaye.\nComposizione.\nL\"arrondissement\" \u00e8 composto da 16 comuni raggruppati in un unico cantone, il cantone di Barcelonnette."}
{"id": "382384", "revid": "486946", "url": "https://it.wikipedia.org/wiki?curid=382384", "title": "La guerra civile", "text": ""}
{"id": "382385", "revid": "486946", "url": "https://it.wikipedia.org/wiki?curid=382385", "title": "La guerra gallica", "text": ""}
{"id": "382390", "revid": "30610", "url": "https://it.wikipedia.org/wiki?curid=382390", "title": "Charles Ives", "text": "\u00c8 uno dei primi compositori classici autenticamente nordamericani di fama internazionale.\nBiografia.\nIves nacque nel 1874 a Danbury un paesino del Connecticut; il padre, aperto a molteplici interessi, faceva il direttore di una piccola banda militare del posto. Presto Ives ricevette un'istruzione musicale dal padre, che lo avvi\u00f2 allo studio del pianoforte, del violino, della cornetta e della composizione. A 12 anni suonava il tamburo nella banda del padre, a Danbury; l'anno successivo divenne organista nella chiesa battista. Pi\u00f9 tardi miglior\u00f2 lo studio dell'organo con D. Buck e inizi\u00f2 a studiare composizione con Horatio Parker a Yale, ma molto presto si rese conto delle difficolt\u00e0 di conciliare la sua concezione musicale, considerata dal suo maestro spregiudicata e assai sperimentalista, con quella statunitense dominata da un totale accademismo che faceva riferimento esclusivo ai modelli ottocenteschi europei, soprattutto tedeschi. Ives pertanto decise di rinunciare a fare della musica la propria professione perch\u00e9 ritenne di dover scendere a compromessi se voleva vivere del mestiere di musicista. Si diede, invece, al ben pi\u00f9 proficuo mondo degli affari lavorando in una compagnia di assicurazioni sulla vita e continuando per diletto fino all'et\u00e0 di 30 anni a suonare l'organo (fu organista in una chiesa di Bloomfield dal 1898 al 1900 e poi nella Central Presbyterian Church di New York fino al 1902) e a comporre nelle ore di tempo libero che gli restavano, mantenendo una vera e propria doppia vita.\nDopo il suo matrimonio con Harmony Twitchell nel 1908 Ives si spost\u00f2 a New York e ci rest\u00f2 fino alla morte. La sua assicurazione \"Ives &amp; Myrick\" gli diede da vivere. Rest\u00f2 un compositore molto produttivo fino al suo primo infarto nel 1918 dopo il quale restrinse molto l'attivit\u00e0. Il suo ultimo brano \"A Farewell to Land\" con un testo di Lord Byron lo compose nel 1925. Si ritir\u00f2 totalmente dal mondo degli affari all'inizio del 1930.\nDurante tutta la sua vita la sua musica fu praticamente ignorata e, cos\u00ec, molti dei suoi brani non sono mai stati eseguiti: la sua produzione musicale fu in sostanza una scoperta, dopo la sua morte, delle generazioni successive. La sua tendenza alla sperimentazione e l'impiego di dissonanze senza compromesso furono amati da pochi. Secondo Ives una delle parole peggiori per descrivere la musica era \"carina\" e, quindi, non sar\u00e0 stato sorpreso dalla sua non popolarit\u00e0. Nel 1940 incontr\u00f2 Lou Harrison, un sostenitore della sua musica, che cerc\u00f2 di supportarlo affinch\u00e9 lo potesse rendere pi\u00f9 conosciuto. L'evento pi\u00f9 importante della sua carriera fu la direzione della prima esecuzione della sinfonia n\u00ba 3 nel 1946. Con ci\u00f2 vinse il Premio Pulitzer nell'anno successivo. Regal\u00f2 la met\u00e0 dei soldi vinti a Harrison dicendo: \"I premi sono fatti per i ragazzi ed io ormai sono gi\u00e0 adulto\".\nCharles Ives mor\u00ec nel 1954 a New York. Da allora la sua fama \u00e8 notevolmente cresciuta. In segno di riconoscenza, l'Unione Astronomica Internazionale gli ha intitolato il cratere Ives, sulla superficie del pianeta Mercurio.\nLa musica di Ives.\nNonostante Ives abbia scritto molti Lieder con un accompagnamento spesso originale, oggi \u00e8 riconosciuto per la sua musica strumentale. Nella sua produzione non \u00e8 possibile individuare una vera e propria evoluzione stilistica: fin dall'inizio fu evidente un gusto per la sperimentazione e per la ricerca, alieno per\u00f2 da ogni sistematicit\u00e0. Sicuramente la scelta di non fare la professione di musicista ha giovato alla sua produzione musicale dandogli ampia libert\u00e0. Influenzato dal suo lavoro come organista nel 1891 scrisse \"Variations on \"America\"\" che esegu\u00ec lui stesso per la festa dell'indipendenza il 4 luglio. Il brano riporta nella melodia (ispirata dall'inno nazionale britannico) una serie variazioni divertenti ma scontate. Una \u00e8 in stile flamenco, un'altra composta anni dopo \u00e8 probabilmente il primo tentativo di bitonalit\u00e0 di Ives. Nel 1964 ci fu la prima esecuzione nella versione per orchestra di William Schuman, che dimostra la popolarit\u00e0 di Ives dopo la sua morte. Si nota cos\u00ec, che le citazioni sono i materiali cari ad Ives: da fonti colte (come la \"Quinta\" e l'op.106 di Beethoven nella \"Concord Sonata\"), ma soprattutto da inni religiosi, canzoni, marce, musiche da banda. Di fatto, la sua produzione \u00e8 caratterizzata da brani che appaiono spiccatamente sperimentali ed avveniristici per il frequente impiego del linguaggio atonale (\"Three-page Sonata\", 1905; \"Trio per violino, violoncello e pianoforte\", 1904-11; il poema \"From the Sleeples and the Mountains\", 1901), per l'utilizzo di accordi ed intervalli estranei all'armonia classica (\"The Cage\", 1906), per le anticipazioni della tecnica dodecafonica (\"Crom\u00e2timel\u00f4dtune\", 1913), per l'uso di quarti di tono secondo le teorie di Alois H\u00e1ba (\"Three Quarter-tone piano piece\", 1923-24).\nUno dei primi esempi molto evidenti della gioia di sperimentare di Ives \u00e8 \"The Unanswered Question\" del 1908 che fu scritto per un'orchestra molto insolita di una tromba, quattro flauti e quartetto d'archi. Pi\u00f9 tardi segu\u00ec una versione orchestrata. Gli archi suonano molto lentamente a modo di corale per tutto il brano. Pi\u00f9 volte la tromba suona un motivetto breve che Ives descrisse come \"l'eterna domanda dell'esistenza\". Ogni volta i flauti rispondono, sempre in modo diverso e sempre pi\u00f9 dissonante. Alla fine resta la domanda senza risposta. \u00c8 un brano tipico per Ives, che dispone vari elementi diversi affiancandoli.\nLe citazioni rimandano spesso anche a significati extramusicali: \u00e8 frequente l'aspirazione a rappresentazioni concettuali, talvolta ispirate alla filosofia trascendentalista, ai cui protagonisti egli rese omaggio in diverse occasioni. Brani come \"The Unanswered Question\" erano gi\u00e0 influenzati da questi scrittori, come Ralph Waldo Emerson e Henry David Thoreau ai quali Ives dedic\u00f2 un movimento a ciascuna delle sonate per pianoforte realizzate tra il 1909 ed il 1915 con il titolo programmatico \"Concord, Mass., 1840-1860\". Su Emerson e Thoreau Ives scrisse anche notevoli saggi di critica letteraria. Altri movimenti furono dedicati a Nathaniel Hawthorne ed agli \"Alcotts\" (cio\u00e8 la famiglia del filosofo e pedagogista reformista Amos Bronson Alcott a la sua figlia Louisa May).\nTra le altre composizioni di maggior rilievo si ricordano 4 sinfonie (in modo particolare la \"Quarta\", 1909-16, dove la complessa orchestrazione e l'uso della poliritmia richiede due direttori d'orchestra, nonch\u00e9 l'uso originario di strumenti nuovi, come il Theremin), la \"Holydays Symphony\" (1904-13) formata da quattro brani indipendenti, \"Central Park in the Dark\" (1906), \"Three Places in New England\" (1911-14), \"Robert Browning Ouverture\" (1908-12), 114 liriche e numerose altre pagine per orchestra o per piccolo complesso.\nOpere.\nPer grande orchestra.\nPostludio in fa maggiore (1895)\nOuverture in sol minore (1895? frammento incompiuto)\nSinfonia n. 1 in re minore (1895-98)\n\"Yale-Princenton Football Game\" (1898?)\nSinfonia n. 2 (1900-02)\nSinfonia n. 3 \"The Camp Meeting\" (1904, revisione 1909-11)\n\"The General Slocum\" (1904, incompiuto)\n\"Holidays Symphony\" (1904-13) 1: \"Washington's Birthday\"(1909) 2: \"Decoration Day\"(1912) 3: \"The Fourth of July\"(1911-13) 4 \"Thanksgiving\" (1904)\n\"Emerson\" Ouverture (1907, frammento incompiuto)\n\"Robert Browning\" Ouverture (1908-12)\nFirst Orchestral Set 1: \"The Saint-Gaudens in Boston Common\" (1911-12) 2: \"Putnam's Camp, Redding, Connecticut\" (1912) 3: \"The Housatonic at Stockbridge\" (1908-12)\nSecond Orchestral Set 1: \"An Elegy to our Forefathers\" (1909) 2: \"The Rockstrewn Hills Join in the People's Outdoor Meeting\" (1909) 3: \"From Hanover Square North, a the End of a Tragic Day, the Voice of the People Again Arose\" (1915)\nSinfonia n. 4 (1909-16)\n\"Universe \"Symphony (1911-28 frammento incompiuto)\n\"Matthew Arnold\" Ouverture (1912 incompiuto)\nPer orchestra da camera o da teatro.\n\"Holiday Quickstep\" per ottavino, 2 cornette, 2 violini e pianoforte (1887, probabile revisione di Georges Ives)\nMarcia n.2 e n.3 (1892) (n.1 perduta)\nMarcia n.4 (1892 o 1893 frammento incompiuto)\n\"The Circus Band\", marcia (1894? orchestrata da G.F.Robert nel 1934)\nFuga in quattro tonalit\u00e0 su \"The Shining Shore\" per flauto cornetta e archi (1897)\n\"From The Steeples and Mountains\" per tromba, trombone e 4 serie di campane (1901-1902?)\n\"Skit for Danbury Fair\" (1902? frammento)\nRagtime Pieces (1902-04 incompiuto)\n\"Country Band\" March (1903)\nOuverture \"1776\" (1903)\n\"Over the Pavements\", scherzo (1906-13)\n\"The Pond\" (1906)\n\"Two Contemplations\" (1906) 1: \"The Unanswered Question\" 2: \"Central Park in the Dark\"\nSet for Theatre or Chamber Orchestra (1906-11) 1: \"In the Cage\" 2: \"In the Inn\" 3: \"In the Night\"\n\"Cartoons\" (or Take-offs)(1898-1916) 7: \"Mike Donlin - Johnny Evers\" (1907) 8: \"Willy Keeler at the Bath\" (1907) (entrambi incompiuti)\nSet n.1 (1910-11) 1: \"The Seer's\" 2: \"A Lecture\" 3: \"The Ruined River\" 4: \"Like a Sick Eagle\" 5: \"Calcium Like Night\" 6: \"When the Moon is on the Wave\"\n\"The Gong on the Hook and Ladder\" (Fireman's Parade on Main Street) (1911?)\nSet n.2 (1911-12) 1: Largo \"the Indians\" 2: \"Gyp the Blood or Hearst!? Which is worst?\" (incompiuto) 3: Andante \"The Last Reader\"\n\"The Rainbow (So May It Be!)\" (1914)\nQuarter-tone Chorale per archi (1913-14)\nTone Roads et al. (1911-15) 1: Fast 2: Slow (perduto) 3: Low and Fast\nSet n.3 (1918?) 1: Adagio sostenuto \"At Sea\" 2: \"Luck and Work\" 3: \"Premonitions\"\n\"Chrom\u00e2timel\u00f4dtune\" (1919? arrangiamento di G.Schuller)\nThird Orchestral Set (per piccola orchestra) (1919-26, 3\u00b0movimento incompiuto)\nPer banda.\n\"Intercollegiate March\" in do e la bemolle maggiore (1892)\nMarcia in fa e do maggiore (1896)\n\"Runaway Horse on Main Stree\"t (1905? incompiuto)\nMusica da camera.\nPolonaise per 2 cornette e pianoforte (1887? incompiuta)\n3 fughe per quartetto d'archi su \"The Shining Shore\": sib maggiore, re maggiore, 4 tonalit\u00e0 maggiori (do, sol, re, la) (1895?)\nQuartetto per archi n.1 \"From the Salvation Army\" (1896)\nIntermezzo per quartetto d'archi (1898?)\nPreludio su \"Abide with Me\" per trombone, 2 violini e organo (1899?)\nSonata per violino e pianoforte \"Pre-First Sonata (1899-1903, 2 versioni)\"\nLargo per violino clarinetto e pianoforte (1901 o 1902)\n\"An Old Song Deranged\" per clarinetto (opp. corno inglese) arpa e quartetto d'archi (1903?)\nTrio per violino, violoncello e pianoforte (1904-05, revisione 1911)\nTake-off n.3 \"Rube try to walk 2 to 3!! per clarinetto, fagotto, tromba e pianoforte (1906)\"\n\"Halloween \"per quartetto d'archi e pianoforte (1906)\n\"All the Way Around and Back \"scherzo per clarinetto, flicorno, violino, campane e pianoforte a 4 mani (1906)\nLargo risoluto n.1 \"as to the Law of Diminishing Retuns \"per quartetto d'archi e pianoforte (1906)\nLargo risoluto n.3 (il 2 \u00e8 perduto) \"a Shadow Made - a Silhouette\" per quartetto d'archi e pianoforte (1906)\nA Set of three short pieces 1: Largo cantabile"}
{"id": "382391", "revid": "1005847", "url": "https://it.wikipedia.org/wiki?curid=382391", "title": "Luigi Gasparotto", "text": "Biografia.\nIl padre Leopoldo Gasparotto, piccolo proprietario terriero e garibaldino, lo educ\u00f2 agli ideali democratici e laici. Trasferitosi a Milano, esercit\u00f2 la professione di avvocato e frequent\u00f2 la Societ\u00e0 democratica lombarda. Fin dal 1897 ader\u00ec alla Massoneria, frequentando l'istituzione milanese.\nPer diversi anni presidente del Mercato di San Lorenzo a Sacile, poi divenuta Sagra dei Osei.\nVenne eletto deputato del Regno d'Italia a Milano nel 1913 . Combattente della prima guerra mondiale, fu decorato con tre medaglie d'argento al valore militare. Fu nel dopoguerra tra i fondatori dell'Associazione nazionale combattenti e promosse un movimento di ex combattenti denominato \"Rinnovamento nazionale\", di ispirazione radicale con il quale fu riconfermato alla Camera nel 1919, e ancora nel giugno 1921 con Democrazia sociale .\nFu Ministro della Guerra nel luglio 1921 nel governo Bonomi I, durante il quale promosse il rito del Milite ignoto, fino al febbraio 1922.\nEletto deputato ancora nel 1924, fu vice presidente della Camera. Pur non aderendo alla secessione aventiniana contro Mussolini fece parte dell'opposizione in aula e si dimise da vicepresidente nel dicembre 1926. Conclusa la legislatura nel 1928, si ritir\u00f2 dalla vita politica.\nNel periodo costituzionale transitorio fu ministro dell'aeronautica dal gennaio al giugno 1945.\nAl termine della seconda guerra mondiale, fu chiamato nella Consulta nazionale e nel dicembre 1945 fu Ministro dell'assistenza postbellica nel governo De Gasperi I fino al luglio 1946.\nEletto Deputato all'Assemblea Costituente nel giugno 1946 per l'Unione Democratica Nazionale, fu il primo ministro della difesa, nato con l'incorporazione di tre ministeri (Guerra, Marina e Aeronautica) nel III governo De Gasperi (febbraio-maggio 1947).\nSenatore della Repubblica di nomina, nella I legislatura (1948), dopo le dimissioni di Giuseppe Paratore venne proposto alla Presidenza del Senato, ma rinunzi\u00f2 alla candidatura poco prima della votazione. Fu vicepresidente del gruppo misto fino al 1953 .\nFu anche presidente della Fiera di Milano.\n\u00c8 stato uno dei fondatori del Partito Democratico del Lavoro.\nArchivio.\nL'archivio personale di Luigi Gasparotto \u00e8 disponibile e consultabile presso l'ISEC."}
{"id": "382392", "revid": "7336", "url": "https://it.wikipedia.org/wiki?curid=382392", "title": "Clarinettista", "text": ""}
{"id": "382398", "revid": "1870933", "url": "https://it.wikipedia.org/wiki?curid=382398", "title": "Oblast' di Charkiv", "text": "L'oblast' di Charkiv () \u00e8 una delle 24 oblast' dell'Ucraina, con capoluogo Charkiv.\nCitt\u00e0.\nLe principali citt\u00e0 in ordine alfabetico"}
{"id": "382409", "revid": "709565", "url": "https://it.wikipedia.org/wiki?curid=382409", "title": "Campionato del mondo turismo", "text": "Il FIA WTCC (FIA World Touring Car Championship, conosciuto anche come campionato del mondo turismo) \u00e8 stato un campionato automobilistico promosso dalla FIA, dedicato alle vetture di grande serie che rispondano alle specifiche tecniche S2000 e S2000D. Nel dicembre 2017 la FIA ha annunciato la fusione del campionato con le TCR international Series, dando vita alla coppa del mondo turismo (WTCR).\nLa nascita e il ritorno.\nUna prima edizione del WTCC si ebbe nel 1987 e si concluse con il successo dell'italiano Roberto Ravaglia su BMW. Tale campionato risorse nel 2005 dalle ceneri del Campionato Europeo Turismo (ETCC, a sua volta ispirato dal campionato italiano superturismo).\nRegolamento tecnico.\nSono ammesse soltanto vetture che, di serie, vengano prodotte in un numero non inferiore alle 2500 unit\u00e0 annue. Queste devono inoltre essere omologate per almeno quattro posti e non avere una cilindrata superiore ai 2000 cm\u00b3. Vietato l'uso di valvole ad alzata variabile (come VTEC di Honda, Valvetronic di BMW o Multiair di Fiat). Nel 2012 sono variate le cilindrate che passano da 2000 cm\u00b3 a 1600 cm\u00b3 turbo.\nSono vietati i sistemi d'assistenza alla guida (ABS, ESP). La trazione \u00e8 solo su uno dei due assali anteriore o posteriore e sono previsti pesi minimi in base non solo al tipo di trazione ma anche in base alla collocazione del cambio. Per tutte le squadre, le gomme sono fornite da Yokohama.\nEccezionalmente, ad ogni evento, possono essere accettate delle wild card, ossia delle vetture che partecipano in forma del tutto straordinaria ad un numero limitato di gare. Queste vetture devono comunque rispettare tutte le norme di sicurezza descritte all'interno del regolamento, ma possono correre in deroga al regolamento tecnico. Ne \u00e8 un esempio il team Volvo ufficiale che corre nell'STCC e che ha schierato due C30 alimentate a bioetanolo nell'appuntamento di Brands Hatch. Queste vetture, cos\u00ec come i relativi piloti e le corrispondenti scuderie, non possono ottenere punti mondiali neanche in caso di piazzamento favorevole in gara. Se una di queste vetture (denominate anche \"ad omologa nazionale\") ottiene un piazzamento in zona punti nella prima manche viene considerata \"trasparente\" anche ai fini della griglia invertita per Gara 2.\nRegolamento sportivo.\nOgni evento internazionale si disputa su due manche (gara uno e gara due), ognuna della distanza di almeno 50\u00a0km. In ognuna delle due gare, vengono assegnati punti ai primi dieci classificati: 25 al primo, 18 al secondo, 15 al terzo e poi 12, 10, 8, 6, 4, 2 ed 1 punto dalla quarta alla decima posizione come il punteggio di Formula 1.\nLa griglia di partenza di gara due viene definita dalle posizioni d'arrivo di gara uno, con le prime otto posizioni invertite (l'ottavo classificato partir\u00e0 in pole position, il vincitore in ottava posizione ed il nono classificato partir\u00e0 dalla nona piazza). Lo schieramento di partenza di gara uno viene definito dal risultato delle qualifiche del giorno prima.\nIl nuovo sistema di correzione dei pesi (zavorre) \u00e8 stato introdotto nel 2009. Viene calcolato un tempo medio sul giro delle migliori due vetture per ogni singolo modello: il modello di riferimento \u00e8 quello che \u00e8 risultato essere il pi\u00f9 veloce nel corso dei tre weekend precedenti (due per le prime tre gare). Se il distacco rispetto al modello pi\u00f9 veloce \u00e8 di 0.3 secondi o minore, il peso della vettura rimane invariato. Per distacchi superiori ai tre decimi di secondo i modelli usufruiscono di uno \"sconto\" di 10\u00a0kg per decimo. Il nuovo sistema, basato sul tipo di vettura e non sul pilota pi\u00f9 veloce, \u00e8 stato modificato per evitare che i correttivi di peso diventassero una sorta di punizione per chi riusciva a vincere di pi\u00f9, rispettando il pi\u00f9 possibile la filosofia delle zavorre, che \u00e8 quella di livellare le prestazioni delle vetture.\nI protagonisti.\nPartecipano (o hanno partecipato) al campionato WTCC Alex Zanardi, Augusto Farfus, Fabrizio Giovanardi, Gabriele Tarquini, Alain Menu, Nicola Larini, Dirk M\u00fcller, J\u00f6rg M\u00fcller, Gianni Morbidelli ed altri ancora. Ma i veri mattatori della serie sono Andy Priaulx, vincitore del titolo ETCC 2004 e del WTCC per tre campionati consecutivi dal 2005 al 2007, e Yvan Muller, capace di conquistare il mondiale turismo in quattro occasioni (record) dal 2008 al 2013. In maggior parte, si tratta di piloti che hanno fatto carriera nei vari campionati turismo nazionali, come l'italiano Superturismo, il britannico BTCC o il tedesco DTM.\nPer quanto riguarda i costruttori, la nascita del WTCC in luogo del precedente ETCC \u00e8 coincisa con la fine del predominio Alfa Romeo sul campionato. Dopo 8 anni di onorata carriera, l'Alfa 156 ha cominciato infatti a mostrare i primi segni di debolezza, in favore del team BMW che ha raccolto subito lo scettro di costruttore principe della serie (che manterr\u00e0 fino al campionato 2007). Alfa Romeo, pur reduce da numerosi successi, decide poi nel 2005 di non rinnovare il proprio impegno nel campionato e alla fine di questo stesso anno abbandona ufficialmente la competizione. A portare avanti, ancora per due anni, le 156 rimarr\u00e0 il team N-Technology, ma con risultati che andranno via via scemando, causa la continua perdita di competitivit\u00e0 rispetto ai team ufficiali. D'altra parte il costante sviluppo della potente BMW 320i, e successivamente della 320si, consente alla casa bavarese di ottenere titolo costruttori e piloti (sempre assieme a Andy Priaulx) per tre anni consecutivi (dal 2005 al 2007).\nNel 2008 \u00e8 Yvan Muller, pilota francese della SEAT, a conquistare il titolo mondiale a bordo della sua Leon. A favorire la casa iberica sono i grandi investimenti che sostengono la squadra, ma anche la scelta di aver introdotto per la prima volta, nel corso della stagione 2007, una vettura spinta da un motore Diesel, ancora l'unica con questo tipo di motorizzazione all'interno del WTCC. Anche nel 2009 la Seat riesce a conquistare il titolo costruttori e il suo pilota italiano Gabriele Tarquini, nonostante le poche vittorie ottenute durante la stagione, diventa comunque campione del mondo grazie alla sua costanza nei risultati. Nel 2005 in occasione del rilancio del marchio nel mercato europeo dopo l'acquisizione della Daewoo, la Chevrolet approda in questo campionato con il modello Lacetti. Nonostante l'esordio difficile a causa della notevole esperienza accumulata dalle altre case costruttrici nel corso degli anni, gi\u00e0 nel 2007 la vettura risulta essere particolarmente competitiva e ottiene diversi successi in campionato. Dopo quattro anni la Lacetti pu\u00f2 vantare 14 vittorie, 38 podi e 8 pole position e 9 giri veloci. Nel 2009 la Chevrolet partecipa alla competizione con il nuovo modello della casa americana ossia la neonata Cruze.\n\u00c8 questione di poco tempo e gi\u00e0 nella stagione 2010, Yvan Muller ad una gara di anticipo dalla conclusione della stagione, conquista il titolo mondiale in seguito alla decisione della commissione di squalificare il team BMW per aver montato un cambio sequenziale sospetto che riduceva il peso della vettura e che era stato sviluppato e omologato solo per il pilota Alex Zanardi, il quale per\u00f2 non \u00e8 pi\u00f9 iscritto a questa competizione. Dopo tre anni di apprendistato con alcune apparizioni sporadiche, Volvo ha confermato che a partire dalla stagione 2011 sar\u00e0 al via del WTCC per valutare una successiva un'entrata ufficiale della casa svedese nel Mondiale Turismo a partire dal 2012; la Volvo si presenter\u00e0 con il modello C30 DRIVe del team Polestar insieme al pilota Robert Dahlgren, che ha trionfato nello Swedish Touring Car Championship (STCC). Il 2012 vede l'ingresso della Ford, con il Team AON, e anche la partecipazione a 2 gare della Russa Lada. Al termine della stagione, che si chiude come di consueto a Macao, Rob Huff (Chevrolet) conquista il titolo piloti 2012, davanti ai compagni di squadra Alain Menu e Yvan Muller; La Chevrolet conquista il suo ultimo titolo costruttori, in quanto si ritira al termine della stagione 2012. Nel 2013 vede il ritorno della Honda con Gabriele Tarquini e Tiago Monteiro, alla guida del team ufficiale che schiera la Civic. Il campionato 2014 prevede la partecipazione di diversi costruttori, BMW, Chevrolet, Citroen, Honda, Lada e Seat, pi\u00f9 l'Alfa Romeo che fornisce le vetture di servizio su pista e la 4C adibita a safety car.\nEventi correlati.\nDal 2007 al 2009 il WTCC \u00e8 stato affiancato negli appuntamenti europei dalla Formula Masters; Dal 2009 le altre serie che accompagnano il WTCC sono: il \"Trofeo 500 Abarth Europe\" e la \"SEAT Le\u00f2n Eurocup\". Fino al 2013 vi era anche la Formula 2."}
{"id": "382411", "revid": "339392", "url": "https://it.wikipedia.org/wiki?curid=382411", "title": "Demetrio e i gladiatori", "text": ""}
{"id": "382413", "revid": "2225", "url": "https://it.wikipedia.org/wiki?curid=382413", "title": "Dracula principe delle tenebre", "text": ""}
{"id": "382415", "revid": "120706937", "url": "https://it.wikipedia.org/wiki?curid=382415", "title": "Rebecca, la prima moglie (romanzo)", "text": "Rebecca, la prima moglie (\"Rebecca\") \u00e8 un romanzo di Daphne du Maurier, scritto e pubblicato nel 1938.\nIl romanzo fu tradotto in moltissime lingue, fino a risultare l'opera di narrativa pi\u00f9 letta nell'anno di prima pubblicazione.\nTrama.\nA Montecarlo la narratrice senza nome, una giovane dama di compagnia che lavora per una ricca signora americana, conosce il ricco vedovo Maxim de Winter, dal carattere scostante e misterioso. Dopo due settimane di corteggiamento, Maxim propone molto freddamente alla giovanissima ragazza, appena ventenne, di sposarlo e seguirlo nella sua elegante dimora di Manderley, in Cornovaglia. La protagonista accetta, abbandonando cos\u00ec la sua vita precedente.\nNel trasferirsi a Manderley, tuttavia, la nuova Signora de Winter incontra molte difficolt\u00e0 nell'adattarsi ad un ambiente talmente raffinato: infatti la sua timidezza e goffaggine stridono con la mondanit\u00e0, eleganza e bellezza ancora vivi nel ricordo della defunta Rebecca de Winter, la precedente moglie di Maxim morta in un tragico incidente a bordo del proprio panfilo. La servit\u00f9, ancora abituata a gestire la casa come avrebbe voluto Rebecca, coglie immediatamente lo scarto fra le due figure, ma \u00e8 in particolare la Signora Danvers a spiccare in questo contesto. Infatti la tetra e inquietante governante della casa non si limita a carpire l'inesperienza della seconda Signora de Winter, ma manifesta prima indirettamente, poi pi\u00f9 apertamente la sua ostilit\u00e0 nei confronti della giovane narratrice. Infatti, la Signora Danvers sembra alimentare morbosamente il ricordo ossessionante di Rebecca, che aveva accudito fin dalla giovinezza, mantenendo intatta la casa come era stata lasciata dalla donna poco prima di morire. Per tormentare la narratrice, non perde occasioni per sottolineare la sua incapacit\u00e0 ricordandole come Rebecca agisse diversamente nel gestire Manderley, insinuando la sua inferiorit\u00e0 nei confronti della precedente padrona della tenuta. \nIl colmo della persecuzione psicologica a opera della Signora Danvers avviene in occasione del ballo in maschera che si tiene ogni anno nella residenza: l'anziana donna consiglia alla sua vittima di indossare un abito ispirato al ritratto di Caroline de Winter, un'antenata di Maxim. La ragazza segue il consiglio della Signora Danvers, senza sapere che quello era proprio il vestito indossato per l'ultimo ballo in maschera organizzato da Rebecca poco prima della sua morte. Nel vedere la sua nuova moglie vestita come Rebecca, Maxim si infuria e le intima di andarsi a cambiare d'abito. Il giorno seguente la giovane donna confronta la Signora Danvers, che le rivela ormai apertamente che la disprezza perch\u00e9 crede che voglia prendere il posto di Rebecca come nuova Signora de Winter e la incita a suicidarsi gettandosi da una finestra. Ci\u00f2 viene impedito dalla distrazione causata da dei razzi di segnalazione provenienti dalla spiaggia vicina che attirano l'attenzione delle donne: si scopre infatti che una nave si \u00e8 arenata per via della nebbia fitta. Durante le operazioni di ispezione dello scafo, un sommozzatore scopre il relitto del panfilo di Rebecca, trovando anche il suo cadavere decomposto nella cabina. \nLo sconvolgente episodio incita Maxim a rivelare alla moglie la verit\u00e0, ovvero che ha ucciso lui la moglie con un colpo di pistola attraverso il cuore, spostando poi il cadavere sulla sua imbarcazione e affondandola, simulando cos\u00ec un incidente dovuto al forte vento. L'uomo prosegue la sua confessione spiegando di essere stato spinto al delitto per via della sua relazione con la precedente moglie, tutt'altro che romantica: viene infatti rivelato che i due si odiavano profondamente, che Rebecca era una donna falsa e solo apparentemente innocente, votata in realt\u00e0 a continue tresche clandestine. La notte che fu uccisa, la donna aveva provocato il marito dicendogli di essere incinta di un altro e che avrebbe fatto crescere il bambino spacciandolo per un de Winter. La protagonista non sembra essere turbata dal fatto che il marito sia un assassino, ma gli offre invece la sua complicit\u00e0 in quanto moglie. Inoltre, si rivela sollevata che l'unica donna che Maxim avesse mai amato fosse solo lei, fugando tutti i dubbi che aleggiavano nella sua mente riguardo al suo matrimonio con un uomo che credeva l'avesse scelta come moglie solo per colmare la sua solitudine.\nPer via delle recenti scoperte, Maxim viene convocato in tribunale per chiudere formalmente le indagini. Viene qui scoperto che l'imbarcazione di Rebecca era stata danneggiata di proposito per farla affondare, ma nonostante la posizione sospetta di Maxim si giunge ad un verdetto di suicidio. Tuttavia, il cugino di primo grado nonch\u00e9 amante di Rebecca, Jack Favell, cerca di ricattare Maxim minacciandolo di rivelare che la donna era stata assassinata, sostenendo di poterlo provare grazie ad un biglietto inviatogli da Rebecca la notte della sua morte. I tentativi di Favell di ricattare e in seguito di smascherare Maxim falliscono entrambi: si viene infatti a sapere dal dottor Baker, un medico consultato da Rebecca il giorno della sua morte, che la donna era malata terminale di cancro e che per via di una malformazione all'utero non avrebbe mai potuto avere bambini. Viene dunque confermato il verdetto di suicidio, visto come mezzo usato dalla defunta per sfuggire ad una morte lenta. Scagionato dalle accuse, Maxim ipotizza che Rebecca lo avesse usato e incitato di proposito ad ucciderla perch\u00e9 potesse morire in fretta, sapendo con certezza che provocandolo lui le avrebbe sparato. \nLa narrazione si chiude con il ritorno dei coniugi dalla residenza londinese del dottor Baker a Manderley. Maxim ha un pessimo presentimento e vuole affrettare il suo rientro: le sensazioni infauste dell'uomo vengono confermate, poich\u00e9, arrivati in vista di Manderley, vedono la residenza avvolta dalle fiamme nel bagliore distante della notte.\nCuriosit\u00e0.\nPer descrivere la magione di \"Manderley\", du Maurier si ispir\u00f2 alla propriet\u00e0 di Menabilly, in Cornovaglia, nella quale in seguito si ritirer\u00e0 a vivere.\nSequel.\nIl romanzo ha avuto tre seguiti, a firma di autori differenti:\nAl cinema e in televisione.\nDal romanzo \u00e8 stato tratto nel 1940 un film diretto da Alfred Hitchcock, vincitore di due premi Oscar. Altri film per la televisione di produzione estera sono stati tratti dal romanzo, ma non sono stati distribuiti sul mercato televisivo italiano, mentre un nuovo film televisivo per il mercato italiano \u00e8 stato prodotto nel 2008.\nCollegamenti esterni.\nSull'argomento si veda il seguente articolo che individua in modo ampio le radici del fenomeno letterario e cinematografico di \"Rebecca\":"}
{"id": "382416", "revid": "486946", "url": "https://it.wikipedia.org/wiki?curid=382416", "title": "Sacrario di Redipuglia", "text": ""}
{"id": "382422", "revid": "110157", "url": "https://it.wikipedia.org/wiki?curid=382422", "title": "Suffolk", "text": "Il Suffolk (pronuncia ) \u00e8 una contea dell'Inghilterra orientale, nella regione dell'East Anglia. \nIl capoluogo \u00e8 Ipswich.\nGeografia fisica.\nIl territorio \u00e8 pianeggiante e parzialmente collinare, con alternanza di zone umide e terreni coltivabili.\nConfina a nord con il Norfolk, a ovest con il Cambridgeshire e a sud con l'Essex. \u00c8 bagnato dal Mare del Nord.\nStoria.\nStoricamente il Suffolk era parte del Regno dell'Anglia orientale, fondato dagli Angli nel V secolo.\nNel 1974 \u00e8 stato diviso in cinque distretti amministrativi: Suffolk Coastal (capoluogo Woodbridge), West Suffolk (Bury St Edmunds), Babergh (Hadleigh), Forest Heath and Mid Suffolk (Needham Market). A questi si aggiungono Waveney, la cui sede \u00e8 Lowestoft e il Borough of Ipswich, organo amministrativo di Ipswich.\nEconomia.\nAndamento del Gross Value Added (Prodotto interno lordo - tasse sui prodotti + sussidi ai prodotti) regionale in milioni di sterline, fonte Office for National Statistics\nSociet\u00e0.\nEvoluzione demografica.\nIl censimento del 2001 ha registrato una popolazione di abitanti. Rispetto al 1981 \u00e8 stata osservata una crescita del 13%, che ha raggiunto il 25% nel distretto di Mid Suffolk. Le cause dell'aumento demografico sono da ricercare prevalentemente nell'immigrazione. La percentuale di popolazione nella fascia 15-19 anni \u00e8 inferiore alla media nazionale, al contrario di quanto avviene per la popolazione al di sopra dei 65 anni.\nLocalit\u00e0.\nAldeburgh, Bury St Edmunds, Felixstowe, Framlingham, Ipswich, Lakenheath, Lowestoft, Needham Market, Newmarket, Saxmundham, Stowmarket, Stradbroke, Sudbury, Woodbridge."}
{"id": "382425", "revid": "599013", "url": "https://it.wikipedia.org/wiki?curid=382425", "title": "Fabrizio Mori", "text": "\u00c8 l'attuale primatista italiano dei 400 metri ostacoli con il tempo di 47\"54, specialit\u00e0 in cui \u00e8 stato campione mondiale a e vicecampione mondiale a , nonch\u00e9 tre volte campione italiano assoluto.\nBiografia.\nDopo aver conquistato un bronzo europeo nel 1998, nel 1999 si \u00e8 laureato campione mondiale dei 400 metri ostacoli a Siviglia stabilendo il nuovo record italiano della specialit\u00e0 con il tempo di 47\"72. Due anni pi\u00f9 tardi, nella successiva rassegna mondiale di Edmonton, ha conquistato la medaglia d'argento alle spalle del dominicano F\u00e9lix S\u00e1nchez migliorando ulteriormente il proprio primato italiano con il tempo di 47\"54.\nHa partecipato a tre edizioni consecutive dei Giochi olimpici, dal 1992 al 2000, conquistando per due volte la finale olimpica dei 400 metri ostacoli.\nVita privata.\nSi \u00e8 sposato con Cristiana nel 2000, dalla quale ha avuto un figlio nel 2003.\nHa ricoperto la carica di consigliere nel comune di Livorno, nel gruppo dei Democratici di Sinistra, e lavorato anche come commentatore tecnico a Rai Sport per i campionati mondiali di e ."}
{"id": "382428", "revid": "10372", "url": "https://it.wikipedia.org/wiki?curid=382428", "title": "Pavimentazioni interne", "text": ""}
{"id": "382431", "revid": "1305772", "url": "https://it.wikipedia.org/wiki?curid=382431", "title": "Day of the Tentacle", "text": "Day of the Tentacle o Maniac Mansion: Day of the Tentacle \u00e8 un'avventura grafica pubblicata nel 1993 da LucasArts. Seguito di \"Maniac Mansion\", utilizza il motore SCUMM. Nel marzo 2016 Double Fine Productions produce una rimasterizzazione del titolo per Microsoft Windows, MacOS, PlayStation 4 e PlayStation Vita e nel 2020 per Xbox One.\nAl contrario dei titoli precedenti sviluppati dalla LucasArts, tra cui \"Zak McKracken and the Alien Mindbenders\" e \"LOOM\", \"Day of the Tentacle\" \u00e8 un videogioco dotato di una trama umoristica e uno stile grafico basato sui cartoni animati. La versione CD-ROM del gioco \u00e8 dotata di doppiaggio completo delle voci dei personaggi.\nTrama.\n\"Day of the Tentacle\" \u00e8 ambientato cinque anni dopo le vicende di \"Maniac Mansion\". Dei sette personaggi giocabili del primo capitolo fa la sua ricomparsa solo il nerd Bernard Bernoulli, affiancato da due nuovi amici: il metallaro Hoagie e la studentessa di medicina Laverne. La storia comincia quando una delle due creazioni del dottor Fred Edison, Tentacolo Viola, beve dei rifiuti tossici ottenendo cos\u00ec due braccia: da malvagio ma innocuo (perch\u00e9 poco intelligente), diventa un genio con l'obiettivo della conquista del mondo.\nIl compito di Bernard e dei suoi amici \u00e8, inizialmente, quello di tornare indietro nel tempo di un giorno con una toilette portatile (il Cron-o-binetto), trasformata dal dr. Fred in macchina del tempo, per spegnere il macchinario che produce i rifiuti e impedire cos\u00ec la mutazione di Tentacolo Viola.\nSfortunatamente, al posto di un diamante vero, il dr. Fred usa un'imitazione: un malfunzionamento della macchina del tempo fa tornare Hoagie duecento anni indietro nel tempo, Laverne duecento anni nel futuro, mentre Bernard rimane nel presente. Hoagie si ritrova al tempo della dichiarazione d'indipendenza degli Stati Uniti ed incontra personaggi storici come George Washington e Benjamin Franklin; Laverne invece si ritrova in un futuro distopico in cui il sogno di conquista del mondo di Tentacolo Viola \u00e8 diventato realt\u00e0, e gli umani sono schiavi dei tentacoli. Entrambi devono trovare una fonte di energia per mettere in funzione le macchine del tempo; Bernard, aiutato dal suo vecchio amico Tentacolo Verde, deve trovare un diamante vero per far tornare gli amici nel presente e sconfiggere Tentacolo Viola.\nAll'interno del gioco \u00e8 anche compreso il primo \"Maniac Mansion\": per giocarci basta usare il computer nella stanza del pazzo Ed Edison.\nInterazione storica.\nIn \"Day of the Tentacle\" il giocatore interagir\u00e0 con alcune importanti figure storiche dell'America coloniale, come George Washington, Thomas Jefferson, Benjamin Franklin, John Hancock e Betsy Ross: i loro discendenti (o almeno degli sprite che gli assomigliano) possono essere incontrati nei periodi successivi (il presente e il futuro). I tratti della loro personalit\u00e0 sono esasperati per creare un effetto comico, e alcuni enigmi da risolvere li riguardano in prima persona. Ad esempio, in una sequenza Hoagie deve dare a Washington un sigaro esplosivo per sostituire la sua famosa dentiera con una carnevalesca e futuribile versione a battito automatico, mentre in un'altra d\u00e0 un disegno di tentacolo a Ross, che lo cuce sulla bandiera statunitense. Dipingendo di rosso i frutti di un albero di kumquat (nella versione Italiana del gioco viene erroneamente tradotto con albero di cachi), il giocatore sfida Washington ad abbattere il finto \"ciliegio\" cos\u00ec creato, anche qui sfruttando un mito riguardante un episodio della giovinezza di Washington.\nModalit\u00e0 di gioco.\n\"Day of the Tentacle\" segue la formula delle tradizionali avventure grafiche punta-e-clicca: attraverso l'interfaccia SCUMM, il giocatore controlla direttamente col mouse i vari personaggi e, per interagire con l'ambiente di gioco, basta cliccare prima su una delle azioni scritte sullo schermo (Vai, Usa, Parla ecc...) e poi su un oggetto nell'ambiente di gioco.\nSimilmente all'originale \"Maniac Mansion\", nel gioco \u00e8 possibile controllare tre personaggi diversi, anche se la selezione sar\u00e0 possibile solo dopo un certo punto della trama e non dall'inizio, e inoltre non si potranno incontrare direttamente, essendo in differenti epoche storiche; tuttavia, i protagonisti si potranno scambiare degli oggetti tramite la macchina del tempo del dr. Fred, ed \u00e8 proprio su dei paradossi temporali che sono basati molti enigmi: ad esempio, abbattendo un albero nel passato questo immediatamente scomparir\u00e0 nel futuro.\nA differenza del precedente capitolo, non \u00e8 possibile che il personaggio muoia o che venga in qualche modo imprigionato: questo per la filosofia adottata dalla LucasArts (e in particolare dal pensiero di Ron Gilbert) a partire da \"The Secret of Monkey Island\", in base alla quale il gioco non deve punire il giocatore per aver esplorato l'ambiente di gioco.\n\"Day of the Tentacle\" \u00e8 stato l'ultimo gioco ad usare la versione dell'interfaccia SCUMM col terzo inferiore dello schermo occupato dall'elenco di azioni e dall'inventario degli oggetti: infatti, nel gioco successivo \"Sam &amp; Max Hit the Road\" i verbi spariscono, sostituiti da icone che si scorrono premendo il tasto destro del mouse.\nNella cultura di massa.\nEssendo un videogioco della LucasArts, sono presenti numerosi riferimenti ad altri titoli sviluppati dalla stessa casa editrice. In particolare sono presenti esplicite citazioni a Guybrush Threepwood della saga \"Monkey Island\" e al coniglio Max. Nel gioco \u00e8 inoltre presente un casco da Stormtrooper della saga \"Guerre stellari\" prodotta da George Lucas.\nRiferimenti al videogioco sono presenti in \"Full Throttle\", \"Sam &amp; Max Hit the Road\" e \"Zombies Ate My Neighbors\".\nAccoglienza.\nNel 2001 \"Day of the Tentacle\" conquista la prima posizione nella classifica stilata da \"Adventure Gamers\" dei migliori videogiochi d'avventura. Il videogioco viene incluso nelle liste dei 100 migliori giochi secondo IGN nel 2005 e nel 2007. Sempre IGN lo include nella lista dei migliori videogiochi d'avventura prodotti da LucasArts. Secondo GameSpot \u00e8 considerato uno dei migliori giochi di tutti i tempi."}
{"id": "382435", "revid": "46291", "url": "https://it.wikipedia.org/wiki?curid=382435", "title": "Onosma", "text": "Onosma \u00e8 un genere di piante della famiglia delle Boraginacee.\nDescrizione.\nComprende piante erbacee annuali o perenni. Molte specie sono ornate con setole inserite su di un tubercolo basale il quale reca una corona di setole stellate (asterosetole) con generalmente 4-20 raggi. La setola centrale \u00e8 occasionalmente assente, ma di solito \u00e8 distintamente pi\u00f9 lunga e pi\u00f9 robusta dei raggi.\nI fiori sono portati in cime terminali, bratteate e di solito ramificate. \nIl calice, diviso quasi fino alla base, \u00e8 spesso accrescente, portato da un corto peduncolo o anche sessile. La corolla gialla, biancastra o porporina, \u00e8 tubulosa o tubulosa-campanulata, con cinque piccoli lobi, patenti o deflessi, senza scaglie, ma con un anello vicino alla base. Gli stami, inclusi o sporgenti, sono inseriti nella parte mediana della corolla; hanno le antere a base sagittata e, di solito, con una sporgenza connettivale all'apice. Lo stilo sporgente ha uno stimma capitato o bifido. Le nucule erette, a volte in numero inferiore a quattro per aborto, sono ovoidi o trigone, acute o rostrate, lisce o tubercolate, con la base piana e triangolare.\nDistribuzione e habitat.\nLa maggior parte delle specie sono proprie della regione mediterranea e dell'Asia centrale.\nTassonomia.\nIl genere comprende circa 250 specie.\nDeterminazione.\nLa presenza o l'assenza di setole stellate, nonch\u00e9 la loro frequenza e lunghezza, sono tra i caratteri pi\u00f9 importanti per la determinazione, ma questi elementi presentano un'ampia variabilit\u00e0. Cos\u00ec che, in passato, c'\u00e8 stata una notevole confusione nomenclaturale e i seguenti nomi sono stati ampiamente ed erroneamente impiegati: \"O. echioides\" L., \"O. setosa\" Ledeb., \"O. stellulata\" Waldst. et Kit. e \"O. taurica\" Willd. \nDalla consultazione di varie chiavi dicotomiche, ci si pu\u00f2 rendere conto di una certa confusione nomenclaturale e di distribuzione. Ci si pu\u00f2 anche accertare di come le chiavi di Pignatti siano le pi\u00f9 efficaci per la determinazione, in quanto basate su caratteri pi\u00f9 discriminanti e pi\u00f9 facilmente individuabili di altre chiavi, basando la discriminazione tra le specie, molto affini tra loro per quanto riguarda l'aspetto generale, fondamentalmente sul numero delle asterosetole site sul tubercolo basale delle setole, elemento che con un buon binoculare diventa facilmente osservabile.\nSpecie in Italia.\nIn Italia sono presenti cinque specie:"}
{"id": "382436", "revid": "22475", "url": "https://it.wikipedia.org/wiki?curid=382436", "title": "Mael (disambigua)", "text": ""}
{"id": "382437", "revid": "92723", "url": "https://it.wikipedia.org/wiki?curid=382437", "title": "Genio (divinit\u00e0)", "text": "Nella religione romana, il Genio (lat. \"Genius\", plurale \"Genii\") \u00e8 uno spirito o, pi\u00f9 correttamente, un nume tutelare, considerato come il custode benevolo delle sorti delle famiglie ma anche dei singoli individui. Nel tentativo di chiarirne la natura ne sono state date definizioni approssimative, come \"anima\", \"principio vitale\", \"angelo custode\".\nNatura del Genio.\nNonostante le critiche di Walter Otto, si \u00e8 generalmente pensato (es. Kurt Latte e Georg Wissowa) che al Genio associato ad ogni maschio corrispondesse una \"Iuno\" associata ad ogni femmina e che tale binomio Genio-\"Iuno\" risalisse alle origini del pensiero religioso romano ma secondo Georges Dum\u00e9zil questa sarebbe una semplice congettura senza fondamento e il binomio sarebbe apparso molto pi\u00f9 tardi. Infatti nelle commedie di Plauto ci sono abbondanti riferimenti al Genio ma nessuno alla \"Iuno\" e bisogna attendere fino a Tibullo perch\u00e9 se ne cominci a parlare. Inoltre, in un'iscrizione d'et\u00e0 repubblicana si fa menzione, oltre che del \"Genius Iovis\", anche del \"Genius Victoriae\" (anzich\u00e9 un'ipotetica \"Iuno Victoriae\"). In origine dunque, e fino all'et\u00e0 augustea, il genio doveva riguardare tutti, uomini e donne.\nIl Genio era definito da Censorino \u00ab\"cuius in tutela ut quisque natus est vivit\"\u00bb. E infatti la festa del Genio \u00e8 il compleanno dell'individuo, il \"dies natalis\". Veniva ritenuto uno spirito buono, una specie di angelo custode che nasce con l'individuo, lo accompagnava e ne dirige le azioni nel corso dell'intera vita. \nLa parte del corpo in rapporto con il Genio \u00e8 la fronte. Dice infatti Servio che \"la fronte \u00e8 consacrata al Genio, per cui quando lo veneriamo ci tocchiamo la fronte\" (\u00ab\"frontem Genio consecratam esse, unde venerantes deum tangimus frontem\"\u00bb).\nIl Genio era raffigurato di solito come un serpente (in Cicerone, in Giulio Ossequente, nel larario della casa dei Vetti, a Pompei).\nNon c'era un giudizio univoco sul destino del genio dopo la morte dell'individuo: secondo Orazio scompare, secondo Ovidio no.\nNel corso del tempo e per analogia con gli uomini, anche agli d\u00e8i fu attribuito un Genio. La pi\u00f9 antica attestazione \u00e8 la gi\u00e0 citata epigrafe risalente al 58 a.C.\nL'attribuzione del Genio si estese anche alle famiglie (Genio del \"pater familias\"), allo Stato, alle province, ai collegi, alle unit\u00e0 militari e il genio dell'imperatore vivente divenne oggetto di culto pubblico con Augusto. Roma stessa aveva un Genio, di cui Servio ricorda la dedica su uno scudo custodito in Campidoglio: \"Genio urbis Romae sive mas sive femina\". Non \u00e8 chiaro se il \"Genius populi romani\", raffigurato come un giovinetto, sia lo stesso Genio dell'Urbe o se sia una divinit\u00e0 distinta anche se equivalente. Questo Genio aveva un tempio nel Foro, vicino al tempio della Concordia.\n\"Genius loci\".\nL'attribuzione di un genio ad ogni luogo fu dovuta forse all'assimilazione del Genio con i Lari che si trova in Censorino. Dice infatti Servio che \"nessun luogo \u00e8 senza un genio\" (\u00ab\"nullus locus sine Genio\"\u00bb). Non sembra per\u00f2 che si sia mai avuta la concezione di un Genio associato alle cose inanimate.\nAspetti secondari del Genio.\nIl \"genius\" corrisponde al \"gen\u00e8tlion\" o \"daimon\" dei greci e ad altre figure mitiche di vario tipo, il cui culto era molto diffuso presso i popoli dell'antichit\u00e0 e che hanno sostanzialmente rappresentato le prime forme di quello che oggi \u00e8 il culto degli angeli.\nPer estensione, il termine genio \u00e8 impiegato per indicare anche figure mitologiche minori presenti in varie tradizioni, spiritelli a carattere benevolo o malevolo, collegati alla natura e ad aspetti dell'esistenza (geni della foresta, dei fiumi, dell'amore, della fecondit\u00e0, ecc.)."}
{"id": "382438", "revid": "729019", "url": "https://it.wikipedia.org/wiki?curid=382438", "title": "Lama (oggetto)", "text": "La lama \u00e8 la parte tagliente di un utensile o di un'arma, in grado di tagliare, penetrare, affettare, scrostare o incidere.\nSolitamente essa \u00e8 accompagnata da un manico, per assicurarne il controllo e il brandeggio.\nUna lama \u00e8 in grado di recidere in virt\u00f9 della ristretta superficie di applicazione: la capacit\u00e0 di \"taglio\" della lama \u00e8 tanto pi\u00f9 alta quanto pi\u00f9 \u00e8 ristretta la superficie a contatto con l'oggetto da dividere.\nTipi.\nLe lame si dividono nelle diverse famiglie a seconda del loro uso:\nAffilatura.\nL'affilatura del profilo tagliente della lama pu\u00f2 essere eseguito con diverse tecniche e nel caso di lame dentate si possono utilizzare stradature differenti.\nArmi bianche.\nSpada.\nLa lama della spada viene idealmente divisa, secondo il senso della sua lunghezza, in tre parti pi\u00f9 o meno uguali in lunghezza: \"debole\", \"medio\" e \"forte\". Il \"debole\" \u00e8 la parte pi\u00f9 lontana dalla impugnatura, il \"forte\" quella pi\u00f9 vicina e il \"medio\" quella situata fra i due. Durante l'uso, la spada ferisce con il debole, poich\u00e9 dotato di maggiore velocit\u00e0, e para con il forte, poich\u00e9 maggiormente stabile e robusto.\nI lati affilati della spada prendono il nome di \"filo dritto\" (o \"diritto\") e \"filo falso\" (o \"rovescio\"). Il \"filo dritto\" \u00e8 quel filo che guarda l'avversario ed \u00e8 nella stessa direzione delle nocche di chi impugna la spada. Il \"filo falso\" \u00e8 quello che rimane rivolto verso chi la impugna e nella direzione del pollice, all'attaccatura. In alcune spade il filo falso viene affilato solo per met\u00e0 della lunghezza; altre presentano solo un lato affilato, e prendono in questo caso il nome di \"mezze spade\". In generale, il filo dritto si utilizza per tagli diretti ed affondi, mentre il filo falso viene utilizzato per i colpi di rovescio. La distinzione tra diritto e rovescio non \u00e8 sempre univoca: se in alcuni casi la forma dell'elsa o della lama stessa \u00e8 tale da definire con chiarezza quale \u00e8 il filo dritto, in altre spade a geometria simmetrica tale distinzione dipende semplicemente da come si impugna l'arma.\nSpesso la lama della spada presenta sul lato \"piatto\" delle scanalature lungo la sua lunghezza. Queste servono per alleggerirne la struttura (e quindi aumentarne la flessibilit\u00e0) e per facilitare l'estrazione della lama dopo un affondo di punta dal corpo dell'avversario diminuendo l'effetto \"ventosa\". Nei coltelli da combattimento moderni queste scanalature sono definite \"scolasangue\" o \"scorrisangue\". Inoltre, la spada pu\u00f2 presentare una lama dritta o curva. La lama dritta termina solitamente con una punta pi\u00f9 o meno stretta, ed \u00e8 perci\u00f2 adatta principalmente agli affondi e alle stoccate; la lama curva \u00e8 pi\u00f9 adatta ai colpi di taglio e rientra nei tipi chiamate \"sciabola\" o \"scimitarra\", o in altri nomi a seconda del periodo storico e della provenienza geografica dell'arma."}
{"id": "382439", "revid": "11684", "url": "https://it.wikipedia.org/wiki?curid=382439", "title": "Luis E. Miramontes", "text": ""}
{"id": "382444", "revid": "1305772", "url": "https://it.wikipedia.org/wiki?curid=382444", "title": "Vicente Blasco Ib\u00e1\u00f1ez", "text": "Fu autore anche di sceneggiature cinematografiche (come nel caso del film \"Oltre ogni limite\") e, talvolta, regista egli stesso. In particolare \u00e8 ricordato, oltre che per la sua condizione di esule a causa delle sue idee politiche, per essere l'autore di romanzi \"best seller\" come \"Sangue e arena\" e \"I quattro cavalieri dell'Apocalisse\" (tradotti per la prima volta in italiano da Ida Mango). Altri suoi lavori di una certa notoriet\u00e0 sono \"La barraca\" e \"Ca\u00f1as y barro\".\nBiografia.\nBlasco Ib\u00e1\u00f1ez nacque a Valencia il 29 gennaio del 1867, figlio del commerciante Gaspar Blasco Teruel e di Ramona Ib\u00e1\u00f1ez Mart\u00ednez, originari entrambi dell'Aragona. Laureato in legge, Blasco Ib\u00e1\u00f1ez non pratic\u00f2 di fatto l'attivit\u00e0 forense, preferendo dedicarsi alla politica e alla letteratura e, particolare di non poco conto, al corteggiamento di molte donne, di cui era un grande estimatore (e con molte delle quali ebbe intense relazioni sentimentali).\nAll'et\u00e0 di vent'anni entr\u00f2 in Massoneria il 6 di febbraio 1887, col nome simbolico di Danton. Fece parte della Loggia Uni\u00f3n n.\u00ba 14 di Valencia e in seguito della loggia Acacia n.\u00ba 25.\nFervente ammiratore di Miguel de Cervantes, Blasco Ib\u00e1\u00f1ez era dotato di una prosa assai fluida e carica di energia e la sua stessa vita potrebbe essere paragonata, in termini di tumultuosit\u00e0, a quella dei suoi romanzi. Come militante partigiano repubblicano fond\u00f2 in giovent\u00f9 nella sua citt\u00e0 natale un giornale, \"El Pueblo\" (\"Il Popolo\"), dalle cui colonne pot\u00e9 alzare vibrate proteste contro il regime monarchico. Tali manifestazioni di dissenso gli causarono numerose censure, facendogli mettere a repentaglio la stessa vita: fu infatti gravemente ferito a colpi di pistola in un attentato conseguente ad una di esse (e a salvarlo fu solo la spessa cintura di pelle che ferm\u00f2 il proiettile).\nNella sua attivit\u00e0 di letterato corresse il testo del famoso romanzo omonimo del detto latino \"Noli me tangere\", in cui si narra la vicenda storica del patriota Jos\u00e9 Rizal, impegnato a combattere la colonizzazione spagnola delle Filippine. Blasco Ib\u00e1\u00f1ez viaggi\u00f2 molto, soprattutto lungo il mar Mediterraneo, mare che molto amava e che scelse come luogo per trascorrervi i suoi ultimi anni di vita, spostandosi in lunghe escursioni fra il confine francese di Mentone e la citt\u00e0 di Genova. Nel 1909 si rec\u00f2 in Argentina per presenziare alla nascita di due nuove citt\u00e0: Nueva Valencia e Cervantes. Tenne inoltre conferenze su eventi storici e sulla letteratura spagnola. Il suo trasferimento a Parigi coincise con lo scoppio della prima guerra mondiale, nella quale si schier\u00f2 a fianco delle forze alleate. Mor\u00ec il giorno prima di compiere 61 anni.\nTrasposizioni cinematografiche.\nDa \"Sangue e arena\" fu tratto nel 1922 il film omonimo, del quale verr\u00e0 girato nel 1941 un \"remake\" con lo stesso titolo. Da \"I quattro cavalieri dell'Apocalisse\", riguardante l'Argentina e la prima guerra mondiale, venne realizzato nel 1921 il celebre film omonimo che lanci\u00f2 il \"mito\" di Rodolfo Valentino (lo stesso titolo verr\u00e0 poi ripreso nel 1962 da Vincente Minnelli, che ne fece un buon riadattamento ambientandolo durante la seconda guerra mondiale, con Charles Boyer, Glenn Ford e Ingrid Thulin).\nOpere.\n\"Blasco Ib\u00e1\u00f1ez\" fu un prolificissimo scrittore: autore di romanzi e racconti, saggi storici e resoconti di viaggi. Lasci\u00f2 pagine memorabili \"Nel paese dell'arte\", un libro dedicato ai suoi soggiorni in Italia."}
{"id": "382445", "revid": "287204", "url": "https://it.wikipedia.org/wiki?curid=382445", "title": "Vicente Blasco Ibanez", "text": ""}
{"id": "382452", "revid": "1543377", "url": "https://it.wikipedia.org/wiki?curid=382452", "title": "Campionato peruviano di calcio", "text": "Il campionato di calcio peruviano si suddivide in una serie di categorie interconnesse tra loro in modo gerarchico. La massima divisione del calcio in Per\u00f9 \u00e8 la Liga 1.\nStruttura.\nIl campionato di calcio in Per\u00f9 \u00e8 articolato in questi livelli:\nLiga 1.\nFino al 1965 la massima divisione peruviana era aperta solo alle squadre provenienti dalla regione o dalla provincia di Lima, dal 1966 sono state ammesse anche le squadre delle altre regioni del paese e per questo il campionato ha assunto il nome di \"Descentralizado\".\nSino alla stagione 1991 il torneo era diviso in due fasi: la prima, su base regionale, serviva a selezionare le squadre che partecipavano alla seconda fase, quella che proclamava poi il campione nazionale. Questa formula \u00e8 arrivata a comprendere sino a 44 squadre.\nDal 1992 la massima serie \u00e8 stata ridotta a sole 16 squadre che si affrontavano in un girone all'italiana con gare di andata e ritorno.\nLa formula del campionato ha subito diverse variazioni, sino al 2009 questa prevedeva una divisione in due tornei che si disputavano con un girone d'andata e uno di ritorno. Alla fine di entrambi i gironi si nominava quale squadra campione la prima classificata. Le due squadre vincitrici giocavano una finale che determinava il campione nazionale.\nDal 2012 la formula adottata prevede tre fasi distinte: la prima \u00e8 un girone all'italiana con gare di andata e ritorno, nella seconda parte del campionato le partecipanti vengono divise in due gironi da 8 squadre ciascuno e si affrontano nuovamente tra di loro in gare di andata e ritorno sommando i punti ottenuti a quelli gi\u00e0 accumulati nella prima fase, l'atto conclusivo del campionato \u00e8 una finale in doppia gara disputata tra le due prime classificate dei gironi. Le due finaliste si qualificano per la Coppa Libertadores dell'anno successivo, ad esse si aggiunge la squadra che ha ottenuto il maggior numero di punti sommando le prime due fasi del campionato.\nDal 2019 assume la denominazione attuale.\nSegunda Divisi\u00f3n / Copa Per\u00f9.\nCreata nel 1967, la Copa Per\u00fa svolgeva la funzione di secondo livello nazionale a cui erano ammesse tutte le squadre del paese; dopo una serie di eliminatorie prima su base provinciale e poi regionale, la squadra vincente conquistava la promozione nella massima serie peruviana. Con l'aumento delle squadre partecipanti al Descentralizado (articolato in due fasi: regionale e nazionale) la vincente della Copa Per\u00fa otteneva la possibilit\u00e0 di partecipare alle eliminatorie su base regionale per accedere poi alla fase nazionale del massimo torneo.\nNel 1993 \u00e8 stata creata la Segunda Divisi\u00f3n con la funzione di secondo livello nazionale per le squadre della zona di Lima che andava ad affiancarsi alla Copa Per\u00fa la quale svolgeva un'analoga funzione per le squadre del resto del paese; le squadre campioni dei rispettivi tornei guadagnavano la promozione diretta nella massima categoria (dal 1998 fino al 2001 la vincente della Segunda Divisi\u00f3n ha giocato uno spareggio promozione/retrocessione contro la penultima classificata della massima divisione).\nNel 2005 la Segunda Divisi\u00f3n \u00e8 stata incorporata nella Copa Per\u00fa e ha svolto la funzione di eliminatoria regionale per le squadre di Lima e della sua area metropolitana.\nDal 2006 la Segunda Divisi\u00f3n \u00e8 stata aperta anche a squadre provenienti dal resto del paese ed \u00e8 tornata ad essere un torneo separato dalla Copa Per\u00fa. La formula in vigore dal 2006 prevede la promozione diretta (a patto che il club abbia i requisiti necessari) nel Descentralizado sia per la vincente della Segunda Divisi\u00f3n che per la vincente della Copa Per\u00fa, mentre la finalista perdente della Copa Per\u00fa ottiene il diritto di partecipare alla Segunda Divisi\u00f3n dell'anno successivo."}
{"id": "382454", "revid": "547034", "url": "https://it.wikipedia.org/wiki?curid=382454", "title": "Scacchi alla cieca", "text": "Gli scacchi alla cieca sono una variante del gioco degli scacchi in cui, come indica il nome, si gioca senza la scacchiera ed ogni giocatore deve tenere a mente la posizione dei pezzi. Le mosse si comunicano oralmente, ad esempio mediante la notazione algebrica, oppure con sistemi pi\u00f9 sofisticati come un computer. Un'ulteriore variante del gioco alla cieca, ancora pi\u00f9 complessa e spettacolare, \u00e8 la simultanea alla cieca, dove un forte scacchista gioca partite simultanee, senza poter vedere le singole scacchiere dei suoi avversari.\nStoria.\nGli scacchi alla cieca furono giocati piuttosto presto nella storia degli scacchi: forse la prima partita fu tenuta da Sa'id bin Jubair (665\u2013714) nel Medio Oriente. In Europa il gioco alla cieca divenne popolare come forma di handicap da applicare ad un forte giocatore per consentire incontri pi\u00f9 equilibrati contro giocatori pi\u00f9 deboli, o semplicemente come dimostrazione di abilit\u00e0. La prima partita di scacchi alla cieca di cui si ha notizia si gioc\u00f2 a Firenze nel 1266.\nIl grande giocatore francese Philidor era in grado di giocare fino a tre partite alla cieca contemporaneamente, suscitando l'attenzione dei giornali dell'epoca, essendosi abituato a visualizzare una scacchiera la sera a letto quando non riusciva a prendere sonno. Paul Morphy nel 1858 tenne un'esibizione alla cieca contro gli otto pi\u00f9 forti scacchisti a Parigi con lo stupefacente risultato di sei vittorie e due patte. Altri maestri pionieri del gioco alla cieca furono Louis Paulsen, Joseph Henry Blackburne (gioc\u00f2 fino a 16 partite alla cieca in simultanea) ed il primo Campione del mondo di scacchi Wilhelm Steinitz, che gioc\u00f2 a Dundee nel 1867 sei partite alla cieca in simultanea (tre vittorie e tre patte).\nPer tutti questi maestri tali esibizioni costituivano poi una buona fonte di reddito.\nCon l'andare del tempo i record riguardanti le esibizioni alla cieca migliorarono. Nel 1900 Pillsbury gioc\u00f2 20 partite in simultanea a Filadelfia, non molto tempo dopo aver tentato l'insolita impresa di giocare contemporaneamente 15 partite di scacchi e 15 partite di dama. Il giocatore cecoslovacco Richard R\u00e9ti ed il campione del mondo russo Aleksandr Alechin furono i successivi a migliorare in modo significativo il record.\nAlechin gioc\u00f2 26 partite all'Alamac Hotel di New York nel 1924 (+16 -5 =5) con molti avversari di livello internazionale (tra cui Isaac Kashdan, sicuramente di livello Grande Maestro). Questa simultanea alla cieca \u00e8 considerata da molti come quella complessivamente pi\u00f9 forte e significativa, per l'alto livello degli avversari. Miglior\u00f2 poi il record con 28 partite nel febbraio 1925 a Parigi, con il risultato di 22 vittorie, 3 patte e 3 sconfitte. Nello stesso anno R\u00e9ti super\u00f2 il record giocando 29 partite a San Paolo del Brasile. Il 16 luglio 1934 a Chicago, Alechin stabil\u00ec il nuovo record con 32 partite, col risultato di +19 -4 =9. Direttore di gara era Edward Lasker.\nIl belga George Koltanowski (naturalizzato poi statunitense) miglior\u00f2 il record il 20 settembre 1937 ad Edimburgo, giocando 34 partite alla cieca in simultanea, ottenendo 24 vittorie e 10 patte per una durata di 13 ore. Tale record \u00e8 durato 74 anni, fino a quando nel 2011 il tedesco Marc Lang gioc\u00f2 46 partite con il risultato di +25 \u20132 =19. Nel 2016 il GM uzbeco naturalizzato statunitense Timur Gareev miglior\u00f2 il record giocando 48 partite a Las Vegas, con il risultato di +35 \u20136 =7. Questo record \u00e8 incluso nel \"Guinness dei primati\" ed \u00e8 unanimemente considerato l'attuale record. \nSia Miguel Najdorf che J\u00e1nos Flesch dichiararono di avere battuto il record di Koltanowski, ma le loro fatiche non furono sottoposte ai controlli necessari, per cui i record non vennero omologati. Najdorf nel 1947 gioc\u00f2 o a San Paolo contro 45 avversari (39 vittorie, quattro patte e due sconfitte). Nel 1960 l'ungherese J\u00e1nos Flesch gioc\u00f2 a Budapest contro 52 avversari vincendo 31 partite, pattandone 3 e perdendone 18. Anche questa simultanea non fu per\u00f2 stata omologata a causa del fatto che a Flesch fu permesso di ripetere alcune partite in corso e inoltre la durata fu solo di cinque ore, con numerose partite che terminarono in breve tempo per lo scarso livello di molti avversari. Sempre nel 1960 Koltanowski gioc\u00f2 a San Francisco 56 partite consecutive alla cieca con limite di tempo di dieci secondi per mossa. L'esibizione dur\u00f2 nove ore e si concluse col risultato di 50 vittorie e sei sconfitte. Un'altra specialit\u00e0 di Koltanowski era quella di completare il \"giro del cavallo\" alla cieca su scacchiere grandi fino a 192 caselle.\nDurante l'anno in tutto il mondo si svolgono tornei di scacchi alla cieca; il pi\u00f9 importante \u00e8 il Torneo Melody Amber di Montecarlo. Questo evento viene in parte finanziato dal campione olandese di scacchi per corrispondenza Joop van Oosterom ed attrae molti dei migliori giocatori del mondo. Tra i giocatori in attivit\u00e0 Vladimir Kramnik, Viswanathan Anand, Aleksej \u0160irov e Aleksandr Morozevi\u010d si sono dimostrati particolarmente forti nel gioco alla cieca essendosi alternati al primo posto del torneo dal 1996 al 2006.\nRisvolti medici.\nSebbene gli scacchi alla cieca siano considerati, se praticati con moderazione, un modo per migliorare le proprie capacit\u00e0 nel gioco, le esibizioni alla cieca in simultanea vennero bandite nel 1930 in Unione Sovietica perch\u00e9 venivano considerate dannose per la salute; anche Michail Botvinnik le avvers\u00f2. I giocatori alla cieca hanno spesso confermato che questo modo di giocare \u00e8 pi\u00f9 faticoso di quello classico anche con controlli di tempo pi\u00f9 rapidi."}
{"id": "382458", "revid": "1060", "url": "https://it.wikipedia.org/wiki?curid=382458", "title": "Mario di Napoli", "text": ""}
{"id": "382459", "revid": "1060", "url": "https://it.wikipedia.org/wiki?curid=382459", "title": "Mario Di Napoli", "text": ""}
{"id": "382460", "revid": "1745361", "url": "https://it.wikipedia.org/wiki?curid=382460", "title": "Mario Cappello", "text": "\u00c8 stato il maggiore cantore ligure della nostalgia, cesellatore di rime in lingua genovese.\nBiografia.\nFiglio di Antonio Cappello e di Teresa Grosso (vedova Boasi), probabilmente di lontana origine piemontese ma appassionata della canzone napoletana, nacque nel quartiere della \"Ch\u00eaullia\", in vicolo San Giovanni Battista, poco lontano dalla casa natale di Paganini.\nDa piccolo amava giocare con le marionette. Di lui si dice che fosse esile, impacciato e timido. Rimasto orfano di padre ancora in tenera et\u00e0, dovette lavorare per aiutare la famiglia. Poco pi\u00f9 che bambino, di giorno svolgeva umili mansioni alla Banca Russa e successivamente frequentava le scuole serali. Era ancora adolescente quando inizi\u00f2 a cantare, per gli abitanti del quartiere in cui era cresciuto, le canzoni napoletane imparate dalla madre.\nIl suo primo vero vestito da \"adulto\" fu una divisa da fattorino di banca adattata dalla madre che provvide a sostituire i bottoni dorati all'abito.\nDebutto con Govi.\nCappello inizi\u00f2 la sua carriera teatrale vera e propria dopo aver ottenuto una scrittura nell'Accademia Filodrammatica Italiana di Gilberto Govi, celebre attore gi\u00e0 affermato nel primo ventennio del XX secolo, che teneva i propri spettacoli all'allora Teatro Nazionale (poi Teatro Aliseo e quindi Teatro della Tosse, il secondo teatro cittadino dopo il Teatro Carlo Felice di Genova).\nNon era neppure ventenne che continuava ad alternare il lavoro alle esibizioni artistiche, sia come attore sia come cantante, esibendosi in vari teatri di variet\u00e0 e nei \"caf\u00e9 chantant\". Come artista alle prime armi aveva scelto uno pseudonimo: il nome di \"Mario Di Napoli\".\nPrima guerra mondiale.\nAllo scoppiare della guerra, Cappello fu inviato al fronte e, dopo la disfatta di Caporetto, aggregato al 90\u00ba fanteria in Francia. Rimasto ferito, fu lasciato nelle retrovie. Ebbe modo cos\u00ec di partecipare agli spettacoli allestiti per i soldati.\nLe sue esibizioni variavano dalla prosa al canto, anche lirico, ma sempre su palcoscenici di fortuna e, soprattutto, negli ospedali da campo. Ebbe per\u00f2 modo di dare rappresentazioni anche in teatri, come accadde ad esempio a Parigi e a Clermont-Ferrand.\nDopo la guerra, nel 1920, si spos\u00f2 con Amelia Crema, da cui ebbe due figli: Bianca e Guido.\nLa \"Festa della canzone genovese\".\nLa fama di Cappello si consolid\u00f2 solo qualche anno dopo, nel 1924, in occasione della \"Festa della canzone genovese\". La manifestazione, ideata dallo scrittore Costanzo Carbone, si tenne per cinque sere dall'8 gennaio 1925 al \"Giardino d'Italia\".\nIl concorso canoro fu organizzato non tanto in virt\u00f9 di una canzone genovese gi\u00e0 esistente, quanto piuttosto per sfida: la redazione della rivista letteraria \"La Superba\", che aveva sede in salita Pollaiuoli, cercava di far nascere anche a Genova una \"canzone d'autore\" in lingua genovese, con l'intento di portare la citt\u00e0 ligure al livello di altre importanti citt\u00e0 come Napoli, Torino, Milano, Venezia, Firenze e Roma.\nL'organizzazione chiam\u00f2 come interpreti due tenori - Mario Cappello, appunto, e il napoletano Gennaro Comite, che lasciava trasparire l'accento napoletano - e le cantanti Maria Veneziani, Tullia De Albertis e Liliana Doria.\nCarbone, padrino della manifestazione, era l'autore della maggior parte dei testi presentati.\n\"Ma se ghe penso\".\n\"...Veddo o m\u00e2, veddo i m\u00e6 montie a ciassa da Nonsi\u00e2,\"\"riveddo o Righi e me s'astrenze o ch\u00eau,veddo a lanterna, a cava, lazz\u00fb o m\u00eau...\"\n\"Riveddo a s\u00e9ia Zena ill\u00fbmin\u00e2,veddo l\u00e0 a Foxe e sento franze o m\u00e2..\"\n \u00a0 (\"Ma se ghe penso\") - Mario Cappello\nIl grande successo di Mario Cappello, \"Ma se ghe penso\" (\"Ma se ci penso\"), fu presentato pochi mesi dopo al Teatro Orfeo, insieme alle canzoni presentate alla \"Festa\" e ad altri nuovi brani, tra cui \"Tranvajetti da Doia\" (\"Tramway della Doria\"), di Carlo Otto Gugliemino, direttore della rivista \"La Superba\".\nSi fecero venti repliche nelle quali cantarono Cappello e il soprano Luisa Rondolotti. La seconda parte delle serate al Teatro Orfeo iniziava abitualmente con \"Se ghe penso\". Il titolo non aveva ancora la particella \"Ma\" iniziale, che non \u00e8 chiaro in quale circostanza sia stata aggiunta.\nL'accoglienza fu calorosa, e in breve la canzone di Margutti e Cappello divenne un inno d'amore e nostalgia per i genovesi, soprattutto negli anni in cui l'emigrazione in America latina era molto forte.\nCantore dei due mondi.\nLa fama di Cappello crebbe rapidamente: il trentunenne Mario viaggiava cantando per tutta l'Italia. Lo not\u00f2 Sergio Corsanego, rappresentante a Genova della casa discografica tedesca Parlophon. Cappello incise quindi alcuni 78 giri a Berlino, non destinati per\u00f2 al mercato italiano ma a quello dell'America latina, dove pi\u00f9 forte era la presenza di immigrati dall'Italia.\nCi\u00f2 port\u00f2 alla prima \"tourn\u00e9e\" nell'America Meridionale, avvenuta nel 1927. Cappello si imbarc\u00f2 nel porto di Genova sul transatlantico \"Conte Verde\" accompagnato dall'attore, amico e impresario Attilio Castagneto, che l'anno prima aveva gi\u00e0 portato a Buenos Aires, in Argentina, l'attore Gilberto Govi.\nIl 30 luglio 1927 al Teatro Marconi di Buenos Aires, Cappello venne applaudito in maniera calorosissima. Cant\u00f2 trentacinque brani in dialetto genovese e molti altri in quello napoletano; ma si esib\u00ec anche in lingua italiana e in lingua spagnola.\nRimase in Argentina quattro mesi, tenendo molte rappresentazioni in teatri, feste, cene e incontri ufficiali con connazionali; si esib\u00ec anche alla radio, presentando canzoni genovesi ma anche motivi di sapore patriottico.\nLegame con Genova.\nCappello era molto legato alla sua citt\u00e0 natale e partiva per i suoi viaggi attraverso l'Oceano Atlantico portando con s\u00e9 vasetti di pesto e mazzi di basilico genovese utili a prepararlo fresco durante la navigazione.\nLe sue canzoni esprimevano una vita semplice e umile, come nella \"Canson da Ch\u00eaullia\" (\"Canzone di Ch\u00eauilla\") in cui esclamava: \"C\u00f6se son queste palanche, c\u00f6se servan a \u00fbn vegetto se a so casa, meschinetto, forse o no-a veddi\u00e4 mai ci\u00fb?\" (\"Cosa sono questi soldi, cosa servono a un vecchietto, se la sua casa, poverino, forse non vedr\u00e0 mai pi\u00f9?\").\nNel 1944, durante la seconda guerra mondiale, cant\u00f2 coraggiosamente \"Zena sata in p\u00eb\" (\"Genova salta in piedi\", \"Genova raddrizzati\") di forte carattere anti-nazista.\nNel dopoguerra ebbe un nuovo grande periodo di popolarit\u00e0 quando la stazione radiofonica di Genova dell'EIAR scelse \"Ma se ghe penso\" come sigla di una popolare trasmissione: \"A Lanterna\" (\"La Lanterna\", riferita appunto al faro di Genova).\nMor\u00ec, cinquantanovenne, a Genova. La sua tomba si trova nel cimitero monumentale di Staglieno."}
{"id": "382461", "revid": "123648108", "url": "https://it.wikipedia.org/wiki?curid=382461", "title": "Cucurbitaceae", "text": "Le Cucurbitacee (Cucurbitaceae ) sono una famiglia di piante angiosperme appartenenti all'ordine Cucurbitales.\nIl nome della famiglia, che deriva dal sanscrito \"corb\", che significa \"attorcigliarsi\", \"strisciare\", indica la principale caratteristica comune alle specie della famiglia, quella cio\u00e8 di avere fusti angolosi, ruvidi, striscianti o rampicanti, con viticci ramosi posti accanto alle foglie.\nLe piante di questa famiglia crescono nelle zone tropicali e in quelle temperate, dove quelle con frutti commestibili sono state tra le prime piante coltivate sia nel Vecchio che nel Nuovo Mondo. La famiglia delle Cucurbitaceae \u00e8 una delle famiglie vegetali con il pi\u00f9 alto numero di specie utilizzate come cibo dall'uomo.\nTra le pi\u00f9 familiari per l'uomo, sono da ricordare: la zucchina, la zucca gialla, la zucca di Napoli, il cetriolo, il cocomero ed il melone.\nDescrizione.\nLe Cucurbitacee sono per la maggior parte erbacee annuali o [perenni] , ma alcune sono liane legnose, arbusti spinosi o alberi (per esempio \"Dendrosicyos\").\nI fusti sono pelosi e pentangolari. I viticci sono posizionati a 90 \u00b0 rispetto ai piccioli fogliari ai nodi. Le foglie sono alternate, palmato lobate.\nI fiori, gialli o bianchi, gamopetali (cio\u00e8 con i petali uniti tra loro) e pentameri. Sono unisessuali in piante monoiche (fiori maschili e femminili sulla stessa pianta) o dioiche (con fiori maschili e femminili su diverse piante). I fiori femminili hanno ovario infero. I frutti, detti \"pep\u00f2nidi\", sono bacche modificate. Sono rivestiti di una scorza pi\u00f9 o meno dura ed hanno una polpa carnosa nella quale sono presenti numerosi semi. Pur avendo tutti le stesse caratteristiche, sono assai diversi di dimensione e di peso: basti pensare all'enorme differenza tra la zucca, che pu\u00f2 raggiungere anche 90-100 chili di peso, e il cetriolo di soli 2-3 ettogrammi.\nFossili.\nIl pi\u00f9 antico fossile noto di zucca \u00e8 un campione di foglia di \"Cucurbitaciphyllum lobatum\" del Paleocene, rinvenuto a Shirley Canal, nel Montana. Fu descritto per la prima volta nel 1924 dal paleobotanico Frank Hall Knowlton. La foglia fossile \u00e8 palmata, trilobata con seni arrotondati e un margine intero o seghettato ed \u00e8 simile a quella di specie dei generi Kedrostis, Melothria e Zehneria.\nDistribuzione e habitat.\nLe Cucurbitacee sono diffuse allo stato spontaneo soprattutto nei dei paesi tropicali. Solo poche specie sono originarie delle regioni a clima temperato dell'Europa e dell'America Settentrionale anche se diverse specie originarie dei tropici vi possono essere coltivate come piante annuali durante la stagione calda.\nTassonomia.\nQuesta famiglia \u00e8 classificata all'interno dell'ordine Cucurbitales dalla classificazione APG; il sistema Cronquist la inseriva invece nell'ordine Violales.\nLa famiglia comprende pi\u00f9 di 100 generi a prevalente distribuzione tropicale:\nColtivazione.\nTutte le Cucurbitacee temono il freddo e devono essere protette dagli sbalzi improvvisi di temperatura."}
{"id": "382468", "revid": "2194416", "url": "https://it.wikipedia.org/wiki?curid=382468", "title": "Disinfezione", "text": "La disinfezione \u00e8 una misura atta a ridurre tramite uccisione, inattivazione o allontanamento/diluizione, la maggior quantit\u00e0 di microrganismi quali, batteri, virus, funghi, protozoi al fine di controllare il rischio di infezione per persone o di contaminazione di oggetti o ambienti. Secondo l'uso si distinguono disinfettanti per oggetti, per le mani, per l'aria e per le superfici di locali.\nNel caso delle acque la disinfezione \u00e8 un possibile passaggio di affinamento per l'impiego di acque sottoposte a standard qualitativi elevati (industria farmaco-cosmetica e microelettronica) o per il recupero di acque contaminate prima del loro riciclo all'interno del processo produttivo."}
{"id": "382469", "revid": "963244", "url": "https://it.wikipedia.org/wiki?curid=382469", "title": "Stefan Wyszy\u0144ski", "text": "Ha svolto un ruolo determinante non solo nell'evoluzione dei rapporti tra la Chiesa cattolica e lo Stato a regime comunista, ma nello stesso sviluppo della storia del suo paese durante la guerra fredda. \u00c8 venerato come beato dalla Chiesa cattolica.\nBiografia.\nNacque a Zuzela il 3 agosto 1901. Venne ordinato sacerdote per la diocesi di W\u0142oc\u0142awek dal vescovo Wojciech Stanis\u0142aw Owczarek, ausiliare della medesima diocesi. \nIl 4 marzo 1946 papa Pio XII lo nomin\u00f2 vescovo di Lublino. Il 12 maggio ricevette l'ordinazione dal primate di Polonia, il cardinale August Hlond, arcivescovo di Gniezno, coconsacranti Karol Mieczys\u0142aw Rado\u0144ski, vescovo di W\u0142oc\u0142awek, e Stanis\u0142aw Czajka, ausiliare di Cz\u0119stochowa.\nEletto nel 1948 arcivescovo di Gniezno e Varsavia, come altri prelati degli Stati dell'Est europeo si trov\u00f2, negli anni dello stalinismo, impedito di esercitare la propria missione.\nIl regime di Boles\u0142aw Bierut, che aveva incarcerato, ma senza un processo, W\u0142adys\u0142aw Gomu\u0142ka, lo aveva confinato in un convento.\nLa persecuzione non fece per\u00f2 perdere la serenit\u00e0 di visione al cardinale che, nell'ottobre del 1956, quando la Polonia si ribell\u00f2 alla dittatura sovietica e si avvi\u00f2 sulla \"via nazionale\" al socialismo riaffidando la guida del partito a Gomu\u0142ka (Rivolta di Pozna\u0144), diede prova di notevole sensibilit\u00e0 politica.\nWyszy\u0144ski infatti fu pronto a concordare con Gomu\u0142ka un modus vivendi tra Stato e Chiesa evitando atteggiamenti che avrebbero potuto accrescere la tensione nel Paese e favorire un intervento armato sovietico (come si sarebbe registrato invece puntualmente, poche settimane pi\u00f9 tardi, a seguito della Rivolta d'Ungheria).\nIl cardinale venne giudicato troppo moderato dagli ambienti pi\u00f9 conservatori della Curia romana e quando il primate polacco, nel 1957, pot\u00e9 finalmente compiere un viaggio a Roma per poter far visita a papa Pio XII, dovette fare alcuni giorni di anticamera.\nPartecip\u00f2 ben a quattro conclavi, quelli che elessero Giovanni XXIII, Paolo VI, Giovanni Paolo I e Giovanni Paolo II.\nNel secondo conclave del 1978, quello di ottobre, il suo nome venne pi\u00f9 volte accostato come papabile, ma, secondo alcuni cronisti ed esperti dell'epoca, fu proprio lui a indicare come nome valido alla successione di Giovanni Paolo I quello dell'arcivescovo di Cracovia, Karol Wojty\u0142a.\nGrande amico di papa Giovanni Paolo II, il suo funerale fu un evento nazionale a cui non pot\u00e9 assistere perch\u00e9 ancora ricoverato al Policlinico Gemelli dopo l'attentato del 13 maggio, appena 15 giorni prima della morte del cardinale. Il feretro del cardinal Wyszy\u0144ski oggi \u00e8 inumato presso la Basilica arcicattedrale di San Giovanni Battista a Varsavia.\nIl processo di beatificazione ed il culto.\nLa causa di canonizzazione \u00e8 stata introdotta il 29 maggio 1989 per iniziativa di papa Giovanni Paolo II.\nIl 6 febbraio 2010 la causa ha terminato la sua fase diocesana ed \u00e8 stata trasmessa alla Congregazione delle cause dei santi.\nIl 18 dicembre 2017 \u00e8 stato proclamato venerabile, dopo che papa Francesco ne ha riconosciuto le virt\u00f9 eroiche.\nIl 2 ottobre 2019 papa Francesco ha autorizzato la Congregazione delle cause dei santi a promulgare il decreto riguardante un miracolo attribuito al venerabile Stefan Wyszy\u0144ski per la beatificazione. La celebrazione, inizialmente prevista a Varsavia per il 7 giugno 2020, \u00e8 stata rinviata, a causa dell'emergenza coronavirus, al 12 settembre 2021 ed \u00e8 stata presieduta, in rappresentanza del papa, dal cardinale Marcello Semeraro, prefetto della Congregazione delle cause dei santi. Durante la cerimonia di beatificazione, \u00e8 stata beatificata insieme al cardinal Wyszy\u0144ski anche madre Elisabetta Czacka, suora polacca amica del cardinale. La cerimonia \u00e8 stata trasmessa in streaming anche sul canale YouTube dell'arcidiocesi di Varsavia. La Chiesa cattolica celebra la memoria del cardinal Wyszy\u0144ski il 28 maggio, giorno della sua morte.\nMemoria.\nNel 1981 Krzysztof Penderecki compose l'\"Agnus Dei\" del suo \"Requiem polacco\" in sua memoria.\nIl 1\u00ba novembre 1999 a Stefan Wyszy\u0144ski \u00e8 stata intitolata l'Accademia Teologica Cattolica di Varsavia, ribattezzata Universit\u00e0 Cardinale Stefan Wyszy\u0144ski.\nNel 2000 fu girato un film sulla vita e sulla prigionia di Wyszy\u0144ski, \"Il Primate - Tre Anni di Mille\", diretto da Teresa Kotlarczyk. Il protagonista fu interpretato da Andrzej Seweryn.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "382470", "revid": "729019", "url": "https://it.wikipedia.org/wiki?curid=382470", "title": "Frank Whittle", "text": "Studi.\nNel 1930 brevett\u00f2 un sistema propulsivo basato sull'impiego di un compressore centrifugo con susseguente turbina a gas. Un sistema simile era gi\u00e0 stato brevettato nel 1921, in Francia, da Maxime Guillaume, ma non aveva avuto applicazione pratica. \nNel 1937 l'invenzione di Whittle port\u00f2 alla costruzione del primo modello britannico di turboreattore funzionante a ciclo Brayton (il W.1). Allo scopo, Whittle fond\u00f2 anche la Power Jets, in seguito nazionalizzata e fusa per incorporazione nella \"National Gas Turbine Establishment\".\nLa Rolls-Royce, su progetto di Whittle, costru\u00ec un turboreattore che venne installato su uno speciale velivolo Gloster E.28/39 (che poteva volare alla velocit\u00e0 di 505\u00a0km/h) a bordo del quale Whittle stesso esegu\u00ec, nel 1941, i primi voli di collaudo.\nWhittle, per\u00f2, era stato preceduto dal progettista tedesco Hans von Ohain, che grazie all'interesse di Ernst Heinkel, gi\u00e0 il 2 agosto 1939, con il suo He 178, inaugurava l'era del volo a reazione. Sempre nel 1941 in Germania veniva collaudato il Messerschmitt Me 262, primo esempio mondiale di caccia a reazione prodotto in serie.\nNel 1944 la RAF (l'aviazione militare inglese) disponeva di aerei da caccia del tipo Gloster Meteor dotati di turboreattori.\nNel dopoguerra Whittle diede altri importanti contributi nella progettazione di propulsori per aviogetti.\nEntrato nella RAF come apprendista, era stato selezionato per frequentare il corso di pilotaggio.\nNel 1928 ottenne il brevetto di pilota e nel 1931-32 fu pilota collaudatore per conto della Fleet Air Arm della Royal Navy. Poi frequent\u00f2 la scuola di ingegneria della RAF e l'Universit\u00e0 di Cambridge."}
{"id": "382471", "revid": "729019", "url": "https://it.wikipedia.org/wiki?curid=382471", "title": "William Westmoreland", "text": "Dopo una brillante carriera militare, divenne il comandante in capo delle forze armate statunitensi durante il periodo pi\u00f9 cruento della Guerra del Vietnam, dal 1964 al 1968. Propugnatore di una aggressiva tattica di guerra nella penisola Indocinese, Westmoreland non riusc\u00ec, nonostante la schiacciante superiorit\u00e0 di mezzi e potenza di fuoco delle truppe americane, ad ottenere successi decisivi contro le forze nemiche; le dure perdite subite dalle sue forze e il crollo della sua credibilit\u00e0 dopo l'inattesa Offensiva del T\u00eat del febbraio 1968, provocarono la sua sostituzione nel giugno 1968.\nBiografia.\nGli inizi della carriera militare.\nNato nella Contea di Spartanburg, Carolina del Sud, da famiglia benestante, imprenditori nel tessile e nel campo finanziario, studi\u00f2 all'Accademia militare di West Point nella classe del 1932.\nNe usc\u00ec ufficiale nel 1936, dopo una distinta carriera accademica; in particolare ottenne il grado di capitano e la prestigiosa \"Pershing Sword\" assegnata al miglior allievo del corso. Dopo West Point divenne ufficiale di artiglieria e partecip\u00f2 alla seconda guerra mondiale sul fronte Tunisino, in Sicilia e sul fronte Europeo, nei ranghi della 9\u00aa Divisione fanteria (di cui divenne capo di stato maggiore nel 1945), e della 82\u00aa Divisione aviotrasportata (in cui comand\u00f2 un battaglione di artiglieria durante la battaglia delle Ardenne).\nDopo la seconda guerra mondiale Westmoreland rest\u00f2 nelle truppe aviotrasportate, prima come comandante di reggimento sempre della 82\u00aa, (con cui partecip\u00f2 alla guerra di Corea); e poi, dopo essere diventato il pi\u00f9 giovane maggior generale dell'Esercito nel 1956 all'et\u00e0 di 42 anni, prendendo il comando nel 1958 della 101\u00aa aviotrasportata che port\u00f2 ad un altissimo livello di prontezza operativa.\nNel 1960 Westmoreland ritorn\u00f2 a West Point diventando il sovrintendente della prestigiosa Accademia, prima di assumere il comando nel 1963 del XVIII Corpo d'armata aviotrasportato. Sempre nel 1963 collabor\u00f2 anche con la C.I.A. nella stesura dell'Operazione CHAOS diretta a contrastare il comunismo nel mondo e nel sud-est asiatico in particolare.\nUfficiale preparato, efficiente e dalla notevole personalit\u00e0, Westmoreland disponeva di una preparazione tecnica e di una cultura eccellente; ed era dotato di grandi qualit\u00e0 organizzative e manageriali, rappresentando praticamente il miglior esponente della nuova generazione di ufficiali americani idonei alla guerra e alle tecniche moderne in sviluppo negli anni sessanta, ma tuttavia non ugualmente pronto a competere con complesse problematiche politico-propagandistico-militari di una guerra insurrezionale nel Sud-Est asiatico.\nComandante Supremo in Vietnam.\nNel 1964, dopo la brillante carriera, Westmoreland raggiunse quindi il grado di generale a quattro stelle e, con l'intensificarsi della guerra del Vietnam, gli venne affidato (dopo un breve periodo come vice-comandante), in sostituzione del generale Paul Harkins, il Comando del MACV (Military Assistance Command, Vietnam), la struttura ufficialmente deputata ad organizzare e dirigere l'aiuto tecnico e militare al governo del Vietnam del Sud, ma in realt\u00e0 il vero centro di comando supremo di tutte le sempre crescenti forze americane impiegate direttamente in guerra.\nNel gennaio 1964, poco prima di assumere il comando, il generale Westmoreland ebbe un incontro con il generale Douglas MacArthur; l'alto ufficiale consigli\u00f2 di impiegare truppe fornite da altre nazioni dell'estremo oriente, la Corea del Sud, le Filippine e la Cina Nazionalista. Egli ritenne inoltre che le unit\u00e0 da combattimento americane avrebbero dovuto essere escluse da operazioni antiguerriglia ed impiegate unicamente per sbarrare la via di accesso attraverso il Laos. Nelle sue memorie il generale Westmoreland afferma di aver condiviso le valutazioni del generale MacArthur che tuttavia non sarebbero state prese in considerazione dall'autorit\u00e0 politica.\nDurante il suo periodo di comando il generale Westmoreland present\u00f2 continue richieste al Pentagono di nuove truppe e mezzi per condurre la sua ambiziosa strategia di guerra, da lui ideata e proposta al presidente fin dalla primavera 1965. Dopo numerose tergiversazioni, il presidente Johnson decise, prima di iniziare i bombardamenti sul Vietnam del Nord (marzo 1965); quindi di autorizzare Westmoreland ad impiegare in modo attivo le sue forze per difendere gli insediamenti pi\u00f9 importanti (giugno 1965); e infine, nel luglio 1965, approv\u00f2 (ma senza richiamare le riserve n\u00e9 una formale dichiarazione di guerra) il piano globale del generale per vincere la guerra e consent\u00ec un graduale e massiccio incremento di truppe e armamenti, e il conseguente passaggio ad una direzione e conduzione diretta dei combattimenti da parte delle forze americane.\nIl continuo incremento numerico e materiale delle forze americane in Vietnam dal 1965 al 1967 (cosiddetta \"Escalation\"), consent\u00ec a Westmoreland di organizzare e condurre con ostinazione, sempre pi\u00f9 grandi e costose operazioni combinate di \"individuazione e distruzione\" (\"Search and Destroy\") dei rifugi e delle forze nemiche, contando, grazie alla schiacciante superiorit\u00e0 di mezzi e di potenza di fuoco delle sue forze, di infliggere perdite insostenibili al nemico, fino al punto di spezzarne la volont\u00e0 combattiva e costringerlo ad abbandonare la lotta.\nNel dettaglio, la strategia studiata da Westmoreland e dai suoi principali collaboratori, il generale William E. DePuy e il generale Richard G. Stilwell, per far fronte all\"'aggressione\" (termine usato dalla propaganda americana per denominare la guerra nel Vietnam del Sud) prevedeva tre fasi distinte delle operazioni, da sviluppare in successione contemporaneamente al progressivo incremento delle forze americane operative:\nContemporaneamente a queste fasi operative, Westmoreland contava, per rafforzare e facilitare il successo dei suoi piani, sui massicci bombardamenti aerei sul Nord Vietnam e sulle vie di comunicazione nemiche, per distruggere le strutture logistiche del nemico e fiaccarne la volont\u00e0 combattiva (Operazione Rolling Thunder); e anche su un ambizioso programma di azione combinata politico-umanitario e militare per assicurarsi il \"cuore e le menti\" della povera popolazione contadina del Vietnam del Sud, spingendola ad appoggiare gli sforzi del corrotto governo sudvietnamita (\"Strategic Hamlet Program\").\nSembra peraltro che inizialmente il generale Westmoreland fosse stato favorevole ad un piano meno ambizioso e complesso proposto nel 1965 dal Capo dello Stato Maggiore Generale sudvietnamita, Generale Cao Van Vien, che prevedeva la fortificazione di una zona lungo il 17\u00ba parallelo da Dong Ha in Vietnam a Savannakhet al confine tra Laos e Thailandia; questo piano, proposto anche dal Comitato degli Stati Maggiori riuniti e non formalmente respinto dal Presidente, non venne mai concretamente applicato.\nEscalation.\nDi fatto, sul campo Westmoreland e i suoi collaboratori riuscirono (grazie anche alla notevole energia, al talento organizzativo e al dinamismo del generale) ad organizzare in pochi mesi una enorme struttura logistica per equipaggiare, rifornire e armare le forze americane sempre crescenti. Inoltre a partire dall'estate 1965 (Operazioni \"Starlite\", \"Highland\" e \"Silver Bayonet\"), i reparti combattenti americani riuscirono a bloccare i tentativi delle forze comuniste di tagliare in due il Vietnam del Sud e di accelerare il crollo del governo filo-americano. Con l'impiego dei primi reparti operativi e con l'ausilio determinante di elicotteri e aerei, Westmoreland ottenne alcuni successi di rilievo nella Valle di Ia Drang, infliggendo una prima grossa sconfitta al nemico, pur subendo a sua volta gravi perdite durante i sanguinosi agguati delle temibili forze nordvietnamite.\nIncoraggiato quindi a perseguire i suoi piani aggressivi, nel 1966 (grazie al costante incremento delle forze messe a sua disposizione dal presidente, che salirono a 385.000 uomini rispetto ai 184.000 presenti alla fine del 1965. ) il generale Westmoreland sferr\u00f2 tutta una serie di ambiziose operazioni di \"individuazione e distruzione\" per colpire i santuari nemici nei dintorni di Saigon (Operazione \"Attleboro\"), nel cosiddetto Triangolo di Ferro (Operazione \"Cedar Falls\"), nelle regioni centrali (Operazioni \"Masher\" e \"White Wing\"), nella zona smilitarizzata di confine (Operazioni dei Marines \"Hastings\" e \"Prairie\").\nLa \"conta dei corpi\" dei nemici (grazie alla enorme superiorit\u00e0 di mezzi e di potenza di fuoco) raggiunse apparentemente risultati spettacolari, inducendo il generale e i suoi superiori a Washington a valutare positivamente i risultati della sua strategia di lento logoramento del nemico. Anche il costo materiale e umano per le forze americane, tuttavia stava passando ad una fase di \"Escalation\", e il vigore e il coraggio del nemico provocarono gravi perdite e notevoli difficolt\u00e0 ai soldati americani impegnati spesso a combattere contro un nemico invisibile e astuto, sempre negli stessi territori (6200 morti americani nel solo 1966).\nDurante il 1967, Westmoreland, grazie al continuo afflusso di nuove truppe, autorizzato dal presidente Johnson spesso con riluttanza e dopo estenuanti discussioni al vertice, persegu\u00ec ancora con decisione la sua strategia basate su sempre pi\u00f9 vaste operazioni combinate. Le nuove operazioni mirarono: alla ricerca e distruzione del \"mitico\" (e forse inesistente) Quartier generale vietcong (Operazione \"Junction City\"); a impedire le infiltrazioni attraverso la zona smilitarizzata (Operazioni \"Kingfisher\", \"Buffalo\" e \"Hickory\" che diedero origine alla dura Battaglia di Con Thien, che mise in serie difficolt\u00e0 i Marines), a rastrellare definitivamente la provincia di Binh Dinh (Operazione \"Pershing\"), e soprattutto a schiacciare le agguerrite forze nordvietnamite, apparentemente disposte a combattere in campo aperto, che si infiltravano attraverso il Sentiero di Ho Chi Minh nella provincia di Kon Tum (Operazioni \"Francis Marion\", \"Greeley\" e \"MacArthur\", che diedero origine alla sanguinosa Battaglia di Dak To).\nApparentemente tutte queste operazioni, decise da Westmoreland e dirette dai suoi principali generali sul campo (Stanley Larsen, Jonathan Seaman, Frederick Weyand, William B. Rosson, William DePuy) terminarono con sonanti successi tattici americani e le perdite stimate del nemico furono elevatissime (il MACV diffuse la cifra di 90.000 morti nemici nel solo 1967); tuttavia le difficolt\u00e0 strategiche rimasero e si accentuarono anche, a causa della apparente inesauribilit\u00e0 del nemico, del logorio a cui erano sottoposti anche i soldati americani (saliti a oltre 450.000 al termine del 1967, con 11.200 morti durante l'anno); e all'incremento, nonostante tutti gli sforzi americani, delle truppe regolari nordvietnamite infiltrate al sud (150.000 soldati nel 1967, in confronto ai 79.000 del 1966), forze molto combattive e pi\u00f9 efficienti dei guerriglieri vietcong.\nCrisi in Vietnam.\nNelle sue relazioni a Washington, Westmoreland sostenne sempre nei confronti dei suoi superiori e del Presidente un ottimismo di facciata prevalentemente indirizzato a rassicurare l'opinione pubblica e a porre sotto una luce favorevole la sua conduzione della guerra. Peraltro, nelle conversazioni riservate con i suoi dirigenti, non manc\u00f2 di sottolineare la difficolt\u00e0 della sua missione e di premere a favore di un metodico e costante incremento delle forze americane, per accelerare, a suo parere, il successo finale.\nAlla fine del 1967 gli apparenti successi nelle grandi battaglie di confine (a Loc Ninh, Con Thien e Dak To), e gli illusori rapporti sulle perdite e il morale del nemico, indussero il generale a esaltare durante un suo viaggio a Washington (novembre 1967) i risultati raggiunti e a manifestare prospettive di vittoria definitiva. Queste dichiarazioni, clamorosamente smentite dall'andamento delle operazioni all'inizio del 1968, avrebbero contribuito a intaccare la credibilit\u00e0 del generale e a minare la sua posizione al comando del MACV.\nContrariamente alle aspettative di Westmoreland, dei dirigenti politici americani e dell'opinione pubblica, le operazioni iniziate a gennaio 1968 evidenziarono un ulteriore incremento dell'attivit\u00e0 del nemico e anche suoi propositi di passare a grandi manovre offensive con obiettivi strategici. Westmoreland, appena rientrato dal viaggio negli Stati Uniti, si trov\u00f2 impegnato subito nella condotta del grande assedio di Khe Sanh, l'importante base dei Marines nei territori settentrionali attaccata da ingenti forze nordvietnamite.\nPer due mesi il presidente Johnson mise la massima pressione sul generale, esigendo assicurazioni sulla resistenza della base; Westmoreland, in parte ingannato dalla portata dell'attacco, concentr\u00f2 quindi grandi forze terrestri e aeree a nord, sottovalutando le possibilit\u00e0 nemiche e sguarnendo le difese nelle altre regioni, esponendosi cos\u00ec alla sorpresa della inaspettata Offensiva del T\u00eat iniziata il 31 gennaio 1968.\nL'Offensiva del T\u00eat si risolse in una decisiva sconfitta propagandistica e morale per gli americani, anche se dal punto di vista tattico e strategico gli attacchi vietcong e dell'esercito nordvietnamita, sferrati in tutto il territorio e nella maggior parte delle grandi citt\u00e0, vennero sostanzialmente tutti respinti con gravi perdite grazie alla efficace risposta delle forze di Westmoreland e alla inaspettata resistenza dell'esercito sudvietnamita. Per Westmoreland, la vastit\u00e0 e la pericolosit\u00e0 dell'offensiva giunse totalmente inaspettata (venne attaccato anche il suo quartier generale e l'Ambasciata americana a Saigon), spingendolo a richiedere, anche su sollecitazione del capo degli Stati Maggiori Riuniti, generale Wheeler, un ulteriore gigantesco incremento di truppe per tenere la posizione e contrattaccare (vennero richiesti oltre 200.000 uomini di rinforzo in aggiunta ai 540.000 soldati gi\u00e0 presenti).\nLa sorpresa del T\u00eat, tuttavia, provoc\u00f2 conseguenze decisive anche a livello della dirigenza americana; sorpreso e sconcertato, il presidente Johnson (che aveva prestato fede alle assicurazioni di successo di Westmoreland) decise di riesaminare completamente la situazione e la pianificazione generale della guerra; in poche settimane, quindi, venne decisa la sospensione dei bombardamenti al nord, venne rifiutato recisamente l'incremento di truppe richiesto da Westmoreland, vennero fatti i primi passi verso una \"de-escalation\", allo scopo di limitare le perdite americane (oltre 16.000 morti nel 1968), riducendo sostanzialmente la vastit\u00e0 e gli scopi delle offensive di \"individuazione e distruzione\" delle forze nemiche.\nLa sostituzione e il nuovo incarico allo Stato Maggiore dell'Esercito.\nPur prevista gi\u00e0 dal dicembre 1967, divenne logicamente conseguente la sostituzione del generale Westmoreland dal comando del MACV, avvenuta nel giugno 1968, dopo un'ultima illusoria \"vittoria\" ottenuta con lo sblocco delle forze dei Marines assediate a Khe Sanh nell'aprile 1968. Al suo posto venne nominato il suo vice, l'abile generale Creighton Abrams, che avrebbe ricevuto l'incarico di ridimensionare progressivamente l'impegno americano, di ridurre le perdite, di limitare le operazioni e di potenziare invece le forze sudvietnamite fino a renderle idonee a controllare da sole la situazione.\nWilliam Westmoreland, anche per ragioni di propaganda e per non sminuirne la figura e il ruolo nella guerra, venne nominato \"Army chief of staff\", cio\u00e8 Capo di Stato Maggiore dell'Esercito degli Stati Uniti, incarico che tenne fino al 1972, iniziando con difficolt\u00e0 un difficile lavoro di riorganizzazione dell'Esercito americano, molto logorato dal gravoso impegno in Vietnam e scosso anche dal punto di vista del morale.\nGli ultimi anni.\nDopo il ritiro dalla carriera militare Westmoreland fece un breve e sfortunato tentativo di entrare nell'attivit\u00e0 politica (gi\u00e0 nel 1967, nel periodo del suo maggior successo militare, si era parlato di lui, come di un possibile candidato repubblicano alla presidenza degli Stati Uniti nelle elezioni dell'anno successivo), candidandosi nel 1974 alla carica di Governatore della Carolina del sud, ma non risultando eletto.\nNei lunghi anni successivi (il generale Westmoreland \u00e8 morto nel 2005 all'et\u00e0 di 91 anni nella sua casa di Charleston in Carolina del Sud), il generale non manc\u00f2 di continuare a dibattere aspramente e a polemizzare con gli organi di stampa e di comunicazione americani riguardo alla guerra del Vietnam e alla sua condotta come comandante in capo. In particolare, fino all'ultimo, continu\u00f2 a mantenere le sue opinioni sulla giustezza dei suoi piani, sulle cause della sconfitta (ricondotte da lui al cedimento morale dell'opinione pubblica americana in patria), sulle enormi perdite inflitte al nemico (\"qualsiasi generale americano che avesse subito le stesse dure perdite del generale Gi\u00e1p, sarebbe stato destituito da un giorno all'altro\"), negando sempre che gli Stati Uniti fossero stati effettivamente sconfitti in Vietnam e rivendicando invece il successo complessivo dell'impegno di \"contenimento\" del contagio comunista in Asia.\nWestmoreland oggi riposa nel Cimitero di West Point, New York."}
{"id": "382472", "revid": "34392", "url": "https://it.wikipedia.org/wiki?curid=382472", "title": "Oppiacei", "text": ""}
{"id": "382481", "revid": "6066", "url": "https://it.wikipedia.org/wiki?curid=382481", "title": "Pseudo-scienza", "text": ""}
{"id": "382490", "revid": "120542949", "url": "https://it.wikipedia.org/wiki?curid=382490", "title": "Marvel 2099", "text": "Marvel 2099 \u00e8 stato un marchio editoriale di fumetti della casa editrice statunitense Marvel Comics, esordito nel 1992. L'idea di base era quella di reinterpretare alcuni classici personaggi come l'Uomo Ragno, contestualizzandoli in un'ambientazione futuristica e distopica, coerente con la continuity classica. Nelle guide \"Official Handbook to the Marvel Universe\" questa linea temporale \u00e8 classificata come \u00abTerra-928\u00bb.\nAmbientazione.\nLo scenario \u00e8 futuristico e distopico, ispirato dalle ambientazioni cyberpunk alla \"Blade Runner\", dove il Nord America \u00e8 uno stato di polizia governato da mega-corporazioni come la Alchemax che gestisce una forza di polizia locale, chiamata \"Occhio Pubblico\". \nStoria editoriale.\nAnni novanta.\nVengono creati i corrispettivi futuristici dei principali personaggi della Marvel, pubblicati in omonime testate della linea 2099: \"Uomo Ragno 2099\", \"Punitore 2099\" e \"Destino 2099\" e inoltre, dopo molti anni dalla sua ultima creazione, Stan Lee crea e torna a scrivere un nuovo personaggio, Ravage, al quale viene dedicata una testata omonima, \"Ravage 2099\". Negli anni successivi vengono aperte altre testate come \"X-Men 2099\", \"Ghost Rider 2099\", \"Hulk 2099\", \"Fantastici Quattro 2099\" e \"X-Nation 2099\", con protagonisti la versione futuristica degli eroi omonimi, finch\u00e9 la crisi finanziaria della Marvel porta a licenziare Joey Cavalieri, editor della linea 2099 e nel 1996, la linea editoriale si ridusse a una sola testata, \"2099: World of Tomorrow\", che dur\u00f2 otto numeri. Nei due anni seguenti uscirono altre testate ma sempre di breve durata, collegate alla linea 2099 che venne poi abbandonata se si eccettuano i riferimenti nella storyline scritta da Peter David su Capitan Marvel.\nAnni 2000.\nNel 2000 la Marvel ha ideato un'altra linea alternativa, Ultimate Marvel, la cui differenza principale con la linea 2099 \u00e8 che non \u00e8 ambientata nel futuro della linea classica, ma nel presente di una linea alternativa e, teoricamente, completamente scollegata dalle serie classiche.\nNel 2004, all'interno della linea \"Marvel Knights\", finalizzata al rilancio di personaggi in crisi, la Marvel dedica alcuni albi alla linea 2099 non mantenendo per\u00f2 l'evoluzione coerente con la linea sviluppata negli anni novanta, trattandosi di una linea temporale futuribile divergente, che \u00e8 stata definita \u00abTerra-2992\u00bb.\nGli albi appartenenti a questa nuova linea sono:\nNel 2005, la serie \"Exiles\" mostra l'omonimo gruppo di personaggi visitare l'universo 2099 classico, cio\u00e8 quello noto come Terra-928, sugli albi n\u00b0 75 e 76, facenti parte dell'arco narrativo \"World Tour\". Al gruppo degli Exiles si unisce l'Uomo Ragno 2099.\nPubblicazioni.\nLa linea editoriale \"Marvel 2099\" concepita negli anni novanta comprendeva le seguenti testate:\nEdizioni italiane.\nIn italiano le prime testate \"2099\" furono pubblicate inizialmente dalla casa editrice Star Comics sulla testata \"Marvel 2099\" che, a partire dal giugno 1993, esord\u00ec con un numero unico il quale conteneva il primo numero delle edizioni originali delle testate \"Spider-Man 2099\", \"Doom 2099\", \"The Punisher 2099\" e \"Ravage 2099\". A giugno 1993 esord\u00ec la serie regolare \"L'Uomo Ragno 2099\". In seguito i diritti sulla pubblicazione sono passati alla Marvel Italia che, oltre a far proseguire \"L'Uomo Ragno 2099\", ha anche proposto altre storie nelle testate, \"X-Men 2099\", \"2099 Special\" e \"2099 A.D.\", pi\u00f9 alcuni numeri speciali."}
{"id": "382496", "revid": "919135", "url": "https://it.wikipedia.org/wiki?curid=382496", "title": "Mappa logistica", "text": "La mappa logistica \u00e8 una mappa polinomiale di ordine 2, spesso citata come un esempio di come un comportamento caotico pu\u00f2 sorgere da una semplice equazione dinamica non lineare. La mappa fu resa popolare nel 1976 dal biologo Robert May.\nDescrizione.\nDescrizione matematica.\nMatematicamente, la mappa logistica \u00e8 scritta:\ndove:\nQuesta equazione non lineare descrive due effetti:\nEssendo un \"modello demografico\", la mappa logistica ha il problema che alcune condizioni iniziali e valori dei parametri portano a un valore negativo della popolazione. Questo problema non compare nel vecchio modello di Ricker, che pure esibisce una dinamica caotica.\nDescrizione qualitativa.\nPer valori bassi del parametro formula_5 esiste un limite finito di formula_7.\nSegue quella che viene chiamata \"cascata di biforcazioni\" con raddoppiamento del periodo in ciascuna biforcazione. Si hanno cio\u00e8 dei punti periodici \"stabili\" che fungono da \"attrattore\" per la successione generata (con formula_5 costante) a partire da un generico punto iniziale formula_9. I punti di biforcazione si fanno sempre pi\u00f9 vicini e la loro sequenza converge a formula_10. Il rapporto tra gli intervalli corrispondenti tende alla costante di Feigenbaum, formula_11\nLe \"ombre\" che si vedono nelle zone dove non c'\u00e8 un periodo finito corrispondono alle iterate di quel valore di formula_12 nel quale l'equazione discreta ha derivata nulla. La presenza di un massimo locale della funzione discreta assicura una certa stabilit\u00e0 numerica alle iterate successive, per cui si riescono a individuare periodi anche molto elevati. Si osservano periodi dispari per valori superiori del parametro, ben visibile il periodo 3 attorno a formula_13. Il periodo 6 si ha sia prima di quel punto (formula_14) per auto-similarit\u00e0 dei due rami di biforcazioni, sia subito dopo (formula_15) per la biforcazione che raddoppia il periodo 3.\nComportamenti dipendenti da formula_5.\nAl variare del parametro formula_5, si osservano i seguenti comportamenti:\nPer ogni valore di formula_5 esiste al pi\u00f9 un ciclo stabile. Un ciclo stabile attrae quasi tutti i punti. Per un valore di formula_5 con un ciclo stabile di un certo periodo, possono esserci infiniti cicli instabili di vari periodi.\nIl diagramma di biforcazione sintetizza tutto ci\u00f2. L'asse orizzontale mostra i valori del parametro formula_5, mentre quello verticale mostra il relativo valore di formula_2, con formula_3 che tende all'infinito. \nIl diagramma di biforcazione \u00e8 un frattale: se si ingrandisce attorno al gi\u00e0 citato valore formula_59 e si mette a fuoco su una delle tre braccia, la situazione somiglia ad una ristretta e distorta versione dell'intero diagramma. La stessa cosa accade per tutti gli altri punti in cui non si ha un comportamento caotico.\nCaos e mappa logistica.\nLa relativa semplicit\u00e0 della mappa logistica fornisce un eccellente punto di partenza per esaminare il concetto di \"caos\". Una descrizione grossolana del caos \u00e8 che il comportamento dei sistemi caotici \u00e8 estremamente sensibile alle condizioni iniziali \u2014- una propriet\u00e0 della mappa logistica per la maggior parte dei valori di formula_5 tra 3,57 e 4 (come indicato sopra). Questa sensibilit\u00e0 alle condizioni iniziali spesso \u00e8 originata dal fatto che la mappa si ripiega e si allunga ripetutamente nello spazio in cui \u00e8 definita. Nel caso della mappa logistica, l'equazione quadratica che la descrive potrebbe essere interpretata come un'operazione di allungamento e ripiegatura sull'intervallo (0,1).\nLa figura seguente illustra l'allungamento e il piegamento verso l'alto della sequenza delle iterazioni della mappa. La figura (a), a sinistra, d\u00e0 una versione in due dimensioni del grafico della mappa logistica per formula_53, e mostra chiaramente la curva quadratica dell'equazione alle differenze. Comunque, si pu\u00f2 immergere la stessa sequenza in uno spazio tridimensionale in modo da poter analizzare pi\u00f9 profondamente la struttura della mappa. La figura (b), a destra, mostra questo: come punti inizialmente vicini inizino a divergere, particolarmente in quelle regioni di formula_62 corrispondenti alla sezione pi\u00f9 ripida del tracciato."}
{"id": "382497", "revid": "36426", "url": "https://it.wikipedia.org/wiki?curid=382497", "title": "Gens Sergia", "text": "La gens Sergia (o semplicemente Sergii) fu un'antichissima famiglia patrizia romana che si vuole di origine troiana e quindi albana, in quanto il suo capostipite dovrebbe essere quel Sergesto, fedele compagno di Enea, pi\u00f9 volte ricordato da Virgilio nell'Eneide: \"Sergestusque, domus tenet a quo Sergia nomen\" (\"Aen.\" 5, 121).\nOrigine e territorio.\nLa \"gens Sergia\" viene annoverata dall'illustre romanista Theodor Mommsen tra le pi\u00f9 antiche famiglie romane, facente parte delle cento gentes originarie citate dallo storico Tito Livio, e a capo, sin dall'et\u00e0 arcaica, dell'omonima trib\u00f9 rustica Sergia, che comprendeva localit\u00e0 nel territorio sabino e della Marsica, e centri peligni quali Corfinio e Sulmona, e in Umbria Assisi.\nStoria.\nI \"Sergii\" furono protagonisti della storia romana e ricoprirono le pi\u00f9 importanti magistrature durante la repubblica, e in particolare ottennero il Consolato per ben 12 volte.\nLa famiglia si suddivise in diversi rami, tra i quali i Catilina, i Fidenate, i Silo.\nPersonaggi illustri.\nTra i personaggi pi\u00f9 importanti della \"gens Sergia\" ricordiamo: "}
{"id": "382501", "revid": "547992", "url": "https://it.wikipedia.org/wiki?curid=382501", "title": "Hans-Peter Briegel", "text": "Carriera.\nGiocatore.\nClub.\nDopo aver ottenuto dei buoni risultati nel decathlon, intraprende la carriera di calciatore alle soglie della maggiore et\u00e0. Esordisce in Bundesliga nella stagione 1975-1976 con la maglia del venendo inizialmente criticato dai suoi stessi tifosi. Ottiene tuttavia due terzi posti nel 1978-1979, e nel 1979-1980 e arriva anche alla semifinale della Coppa UEFA 1981-1982. Nei nove anni passati nel club ottiene 240 presenze e 47 gol in campionato.\nIl tedesco si trasferisce nel 1984 in Italia per giocare nel , che lo acquist\u00f2 a basso costo. Pur accolto da un iniziale scetticismo si dimostra ben presto uno dei protagonisti di quella che \u00e8 a tutt'oggi la miglior stagione del club scaligero, che si conclude con la conquista dello storico scudetto: Briegel viene infatti schierato in campo 27 volte in campionato da Osvaldo Bagnoli e realizza ben 9 gol, il primo gi\u00e0 al debutto contro il in cui era appena arrivato Diego Armando Maradona (vittoria per 3-1). Nell'annata successiva disputa poi la Coppa dei Campioni, dove i gialloblu sono eliminati dalla negli ottavi, e alla fine assomma altre 28 presenze e 3 gol Serie A.\nPassa poi alla di Vujadin Bo\u0161kov, che lo preleva per 4 miliardi di lire. Rimane coi blucerchiati per altri due anni, vincendo nell'ultimo di questi la Coppa Italia; \u00e8 anche l'autore del primo gol nella finale di andata contro il , poi vinta 2-0. Chiude la carriera subito dopo.\nNazionale.\nDisputa la prima gara con la il 17 ottobre 1979, una sfida contro il valida per le qualificazioni al . \u00c8 poi convocato per questa manifestazione, nella quale viene schierato in tutte e 4 le gare; in particolare \u00e8 in campo nella finale di Roma contro il , vinta 2-1. Va poi in Spagna per disputare il nel quale \u00e8 in campo in tutte e 7 le gare, finale compresa (sconfitta per 3-1 contro l'). Dopo aver partecipato anche al deludente \u00e8 tra i 22 che volano in Messico per il , dove \u00e8 nuovamente in campo nella finale (sconfitta per 3-2 contro l'). Questa \u00e8 anche l'ultima gara con la nazionale tedesco-occidentale, nella quale ha collezionato in totale 72 presenze e segnato 4 gol.\nIn un'amichevole del 1984 contro l'Italia \u2013 organizzata come \u00abrivincita\u00bb della finale mondiale di due anni prima \u2013 segna il gol della vittoria.\nAllenatore.\nDopo aver terminato la carriera di calciatore comincia quella di allenatore. Briegel siede tra le altre sulle panchine di , prima come secondo di Karl-Heinz Feldkamp poi da solo, nella stagione 1999-2000, portando il club turco al secondo posto in campionato. Guida successivamente il nell'annata 2001-2002, ottenendo un quattordicesimo posto.\nNel 2003 viene assunto alla guida dell', che guida nelle qualificazioni al campionato europeo di calcio 2004 e in quelle per il Mondiale del 2006. Subito dopo guida per circa un anno il ."}
{"id": "382502", "revid": "33921", "url": "https://it.wikipedia.org/wiki?curid=382502", "title": "Dois na bossa 2", "text": ""}
{"id": "382505", "revid": "6066", "url": "https://it.wikipedia.org/wiki?curid=382505", "title": "Ogdoaede Ermopolitana", "text": ""}
{"id": "382507", "revid": "729019", "url": "https://it.wikipedia.org/wiki?curid=382507", "title": "Castello normanno-aragonese (San Nicandro Garganico)", "text": "Il castello di San Nicandro Garganico \u00e8 situato nel centro storico dell'abitato, su quella che anticamente doveva essere un'altura (224 m s.l.m.) strategica dal punto di vista logistico-militare.\nSi presenta a base trapezoidale, con i lati disposti pressappoco secondo i punti cardinali: sul lato Nord vi sono due torri a base quadrangolare, di cui una \u00e8 quella originaria del primo periodo; sul lato sud le due torri aragonesi a base circolare che danno le spalle alla chiesa madre.\nStoria.\nA quanto desumibile dalle fonti storiche, il primo edificio doveva costituirsi di una torre di avvistamento e difesa, presso cui era stanziata una guarnigione di soldati gi\u00e0 in epoca normanna.\nIl castello fu dimora del re Manfredi, dell\u2019imperatore Federico II di Svevia - infatti era usato da quest'ultimo come base (appoggio) per le sue battute di caccia nel Gargano - e fu anche rifugio segreto del papa Celestino V.\nNel periodo aragonese, probabilmente sotto i feudatari Della Marra, alla torre fu addossata la costruzione del castello nell'attuale perimetrazione, e fu attuata un'opera di \"incastellamento\" del primo nucleo abitativo che vi sorse nei dintorni: di tale poderoso intervento ci pervengono le torri circolari del versante Sud e quelle superstiti della muraglia occidentale.\nAl XVI secolo, invece, \u00e8 attestabile l'abbellimento della porta di accesso Est con la costruzione di una loggetta che collegava il castello con un grande palazzo innalzato tra la porta e le mura Est del \"castellum\"; nello stesso periodo fu costruito, come pertinenza, un palazzo (\"Palazzo Fioritto\") addossato alle mura Ovest, sede della Biblioteca Comunale \"A. Petrucci\" e del Museo Etnografico della Civilt\u00e0 Contadina.\nAltri interventi, probabilmente a scopo difensivo o dovuti all'adeguamento a nuove esigenze logistiche, si ebbero nel periodo Barocco e infine verso la met\u00e0 del Novecento, quando venne ristrutturato internamente al fine di divenire residenza privata: fu creato il nuovo ingresso sul lato Est del castello e, di conseguenza il ponte levatoio che sovrastava l'attuale piano stradale fu chiuso definitivamente.\nIl castello, dopo essere stato acquistato dagli Zaccagnino nell'Ottocento, \u00e8 appartenuto alla famiglia Centulio e alla famiglia Tozzi: per impedire l'eccessivo degrado di alcune strutture, non era possibile visitarlo, se non tramite richiesta ai proprietari.\nNel febbraio 2020 il castello \u00e8 divenuto propriet\u00e0 del Comune di San Nicandro Garganico."}
{"id": "382508", "revid": "2108263", "url": "https://it.wikipedia.org/wiki?curid=382508", "title": "Regno di Araucan\u00eda e Patagonia", "text": "Il Regno di Araucan\u00eda e Patagonia, o anche Nueva Francia (\"Nuova Francia\"), fu un regno proclamato, a met\u00e0 del XIX secolo, nelle regioni del sud del Cile e dell'Argentina dall'avvocato ed avventuriero francese Or\u00e9lie Antoine de Tounens. Tale regno reclamava i territori della Patagonia situati a sud del fiume Biob\u00edo, comprendendo le regioni cilene del B\u00edo-B\u00edo, della Araucan\u00eda e di Los Lagos. Come capitale venne scelta Perquenco. Non fu mai riconosciuto da nessun altro stato.\nStoria.\nAll'epoca le popolazioni indigene Mapuche erano impegnate in una disperata lotta armata per il mantenimento della propria indipendenza contro le mire espansionistiche dei governi di Cile ed Argentina, che ambivano alle terre dei Mapuche per la possibilit\u00e0 di sfruttarle a fini agricoli.\nOr\u00e9lie Antoine de Tounens arriv\u00f2 al porto di Coquimbo nel 1858 e, dopo aver passato qualche tempo nelle citt\u00e0 di Valpara\u00edso e di Santiago, si diresse nella provincia di Araucan\u00eda giungendo al porto di Valdivia. Qui abbracci\u00f2 la causa della nazione Mapuche e si accord\u00f2 con il \"cacique\" Quilap\u00e1n, al quale piacque molto l'idea di organizzare uno stato indipendente come forma di resistenza all'esercito cileno, mentre la Guerra di Arauco volgeva al termine. Quilap\u00e1n permise l'ingresso di Tounens sulle terre che controllava e sulle quali era proibito il passaggio agli \"huincas\" (i cileni).\nIl 17 novembre del 1860 venne proclamato il Regno di Araucan\u00eda ed i capi Mapuche all'epoca in carica proclamarono Tounens re con il nome di Or\u00e9lie Antoine I, probabilmente nella speranza che la loro causa avrebbe avuto miglior fortuna se rappresentata da un europeo.\nNei giorni seguenti Tounens promulg\u00f2 la costituzione del regno e il 20 novembre dichiar\u00f2 l'annessione della Patagonia, stabilendo come confini il fiume Biob\u00edo a nord, l'Oceano Pacifico a ovest, l'Oceano Atlantico a est ed il Rio Negro a sud fino allo stretto di Magellano. Or\u00e9lie-Antoine nomin\u00f2 quindi un governo, cre\u00f2 una bandiera nazionale e coni\u00f2 una nuova moneta per la nazione, il \"peso\".\nTounens si rec\u00f2 a Valpara\u00edso per rendere nota la formazione del nuovo stato al presidente del Cile Manuel Montt, per nulla disposto a riconoscere il nuovo stato. Il governo cileno ordin\u00f2 l'arresto di Tounens per turbamento dell'ordine pubblico: il francese, trasportato in una localit\u00e0 sulle sponde del fiume Malleco, nel gennaio 1862 venne portato prima a Nacimiento e poi a Los \u00c1ngeles, dove fu condannato alla reclusione in manicomio. Il console francese riusc\u00ec a intervenire facendolo portare in Europa, dove di fatto visse per qualche tempo in esilio.\nNel Vecchio Continente Or\u00e9lie Antoine I pubblicizz\u00f2 la sua avventura e ottenne l'appoggio di alcuni finanziatori per organizzare un secondo viaggio, poi realizzato nel 1869. Senza alcuna resistenza rimasta, durante gli anni di esilio di Or\u00e9lie Antoine il governo cileno aveva realizzato delle manovre coercitive per incorporare il territorio del Regno nella repubblica e Tounens non ebbe alcun appoggio da parte delle istituzioni locali, cos\u00ec fugg\u00ec a Buenos Aires per scampare a un'altra cattura. In seguito cerc\u00f2 nuovamente di entrare nel Paese due volte, nel 1874 e nel 1876. Infine mor\u00ec il 17 settembre 1878 in condizioni di sostanziale indigenza.\nMonarchi.\nPoich\u00e9 Or\u00e9lie era morto senza eredi, Gustave-Aquille Laviard, uno dei suoi pi\u00f9 grandi amici, si proclam\u00f2 successore, con il nome di Achille I, e chiese aiuto al presidente degli USA, Grover Cleveland, che per\u00f2 rifiut\u00f2 di accordare qualunque forma di appoggio.\nAlla morte di Achille I gli successe il figlio Antonio II. Tuttavia, la sua morte prematura obblig\u00f2 la formazione di un \"Consiglio di Reggenza\" che nomin\u00f2 Georges S\u00e9n\u00e9chal de la Grange come successore. Secondo ci\u00f2 che scrive Phillippe Boiry, il titolo sarebbe poi stato ereditato da Laura Teresa Cros, figlia di Antonio II che avrebbe delegato suo figlio, Jacques Alexandre Antoine Bernard, il quale lo avrebbe infine concesso a Philippe Boiry. La principale prova di ci\u00f2 sarebbe una carta di successione che, tuttavia, non presenta il nome del successore.\nL'attuale pi\u00f9 diretto successore di re Or\u00e9lie-Antoine, il principe Filippo, vive in Francia e ha rinunciato alle rivendicazioni del suo predecessore sul regno, ma ha mantenuto viva la memoria dell'avo. Ha dato anche un costante supporto ai continui sforzi di autodeterminazione dei Mapuche autorizzando, dal 1988 in poi, il conio di circa quaranta monete in diversi metalli, con la denominazione \"Reino de la Araucan\u00eda y la Patagonia\".\nLista dei re e dei pretendenti al regno di Araucan\u00eda e Patagonia:"}
{"id": "382509", "revid": "767487", "url": "https://it.wikipedia.org/wiki?curid=382509", "title": "Dois na bossa n\u00famero 3", "text": "Dois na bossa n\u00famero 3 (noto anche come Dois na bossa n\u00b03) \u00e8 un album di Elis Regina e Jair Rodrigues, pubblicato nel 1967 dalla Philips (LP P 765.020 L). Fu registrato dal vivo al Teatro Paramount, a San Paolo, per lo spettacolo televisivo \"O fino da bossa\".\nIl disco.\n\"Dois na bossa n\u00famero 3\" \u00e8 il terzo e ultimo di una serie di 3 album realizzati da Elis Regina in coppia con il cantante di samba Jair Rodrigues tra il 1965 e il 1967.\nRegistrato dal vivo per uno spettacolo televisivo animato dalla coppia, il disco segue il successo dei precedenti \"Dois na bossa\" e \"Dois na bossa n\u00famero 2\".\nSi tratta dell'ultima collaborazione tra \"Pimentinha\" e Jair Rodrigues prima che la cantante ottenesse di condurre uno show televisivo musicale come unica protagonista e divenisse cos\u00ec, di nome e di fatto, la regina incontrastata della musica brasiliana.\nRispetto ai primi due dischi la bont\u00e0 della registrazione \u00e8 decisamente superiore, ma l'album risulta forse inferiore per la scelta del repertorio e per l'interpretazione di Elis, maturata musicalmente e cresciuta in et\u00e0 e quindi forse non pi\u00f9 adatta ad interpretare con Rodrigues il \"clich\u00e9\" di \"brotos\", della coppia di cantanti giovani e carini che tanta fortuna aveva avuto.\nIl disco contiene due medley, uno di brani samba dedicati alla scuola di samba del \"bairro\" di Mangueira, e l'altro di canzoni \"romantiche\", in realt\u00e0 bellissimi pezzi bossa nova di Carlos Lyra, Ant\u00f4nio Carlos Jobim e Vin\u00edcius de Moraes.\nAnche in questa occasione, comunque, Elis, dimostra il suo talento con una interpretazione da brivido di una delle poche canzoni considerate realmente \"politiche\" di Vin\u00edcius de Moraes, \"Marcha da quarta-feira de cinzas\" (musicata da Carlos Lyra)."}
{"id": "382510", "revid": "30610", "url": "https://it.wikipedia.org/wiki?curid=382510", "title": "Emilio Butrague\u00f1o", "text": "Per un gioco linguistico sul suo cognome, era soprannominato \"El Buitre\" (\"L'Avvoltoio\" in lingua spagnola), ma era anche noto con il soprannome \"El Caballero Blanco\" per la sua sentita militanza madridista. \nCaratteristiche tecniche.\nGiocatore imprevedibile, dotato di rare qualit\u00e0 tecniche, capace di regalare giocate uniche in una squadra di campioni, i quali ne riconoscevano il ruolo di austero e silenzioso leader dallo spirito nobile.\nCarriera.\nGiocatore.\nClub.\nHa legato la sua carriera al Real Madrid, di cui \u00e8 stato la punta di diamante dal 1984 al 1995. Esord\u00ec in prima squadra il 5 febbraio 1984, a Cadice: insieme al compagno di reparto Hugo S\u00e1nchez ha formato una prolifica coppia d'attacco.\n\u00c8 stato il \"membro\" principale della cosiddetta Quinta del Buitre, insieme ai compagni di squadra M\u00edchel, Miguel Pardeza, Mart\u00edn V\u00e1zquez e Manuel Sanch\u00eds. Autore di 171 reti in 563 presenze con la \"camiseta blanca\", \u00e8 stato campione di Spagna in sei occasioni, cinque delle quali consecutive (dal 1986 al 1990): ha inoltre vinto 2 Coppe di Spagna e 4 Supercoppe. In campo internazionale si \u00e8 aggiudicato la Coppa UEFA per due stagioni consecutive: 1984-85 e 1985-86 entrambe le volte dopo aver eliminato l'Inter in semifinale.\nNazionale.\nFu convocato dalla nazionale spagnola per l'Europeo 1984, nel corso del quale non scese per\u00f2 in campo; esord\u00ec il 17 ottobre dello stesso anno, segnando un gol contro il Galles (in una partita vinta 3-0). Partecip\u00f2 ai campionati mondiali nel 1986, realizzando una quaterna alla Danimarca negli ottavi di finale, e nel 1990.\nHa marcato una rete anche all'Europeo 1988, sempre contro la Danimarca, nella fase a gironi.\nDirigente.\nIl 15 gennaio 2001 entr\u00f2 nella dirigenza della societ\u00e0 madrilena come assistente di Jorge Valdano, che l'11 giugno 2004 sostitu\u00ec nel ruolo di direttore generale; il 21 dicembre successivo fu anche nominato vicepresidente. Si dimise dalla carica il 5 luglio 2006, dopo la nomina di Ram\u00f3n Calder\u00f3n a presidente. Rientr\u00f2 nei quadri dirigenziali l'11 giugno 2009, con l'incarico di direttore delle relazioni istituzionali."}
{"id": "382512", "revid": "287204", "url": "https://it.wikipedia.org/wiki?curid=382512", "title": "Regno di Araucania e Patagonia", "text": ""}
{"id": "382514", "revid": "125057104", "url": "https://it.wikipedia.org/wiki?curid=382514", "title": "Premio giornalistico televisivo Ilaria Alpi", "text": "Il Premio Ilaria Alpi \u00e8 un premio italiano dedicato al giornalismo televisivo, assegnato a Riccione dal 1995 al 2014 e dedicato alla memoria della giornalista del TG3 Ilaria Alpi, uccisa in Somalia il 20 marzo 1994 insieme all'operatore Miran Hrovatin.\nIl premio, organizzato dall'Associazione Ilaria Alpi e promosso dalla Regione Emilia-Romagna, dal Comune di Riccione e dalla Provincia di Rimini con la collaborazione della RAI, dell'Ordine dei Giornalisti dell'Emilia-Romagna e della Federazione Nazionale Stampa Italiana con l'alto patronato della Presidenza della Repubblica, era finalizzato a premiare coloro che nel campo del reportage e dell'inchiesta televisiva dimostrino impegno riguardo ai temi sociali. A partire dal 2015 \u00e8 stato sostituito dai DIG Awards, nuovo premio dedicato al giornalismo video d'inchiesta.\nVincitori.\nI edizione (1995).\nPrimo premio (ex aequo):\nSecondo premio:\nTerzo premio:\nPremio giovane:\nMenzione speciale della giuria:\nII edizione (1996).\nSezione A (ex aequo):\nSecondo premio:\nSezione B:\nSecondo premio:\nPremio Giovane:\nPremio Miran Hrovatin:\nIII edizione (1997).\nSezione A:\nSecondo premio (ex aequo):\nSezione B (ex aequo):\nSecondo premio:\nPremio Miran Hrovatin (ex aequo):\nPremio giovane:\nPremi speciali:\nMenzione speciale della giuria:\nIV edizione (1998).\nSezione A:\nSecondo premio (ex aequo):\nSezione B:\nSecondo premio (ex aequo)\nPremio Miran Hrovatin:\nSecondo premio (ex aequo):\nPremio Giovane:\nMenzioni speciale della giuria:\nPremio speciale della giuria:\nPremio Comunit\u00e0 Aperta:\nV edizione (1999).\nSezione A (ex aequo):\nSecondo Premio:\nSezione B (Ex Aequo):\nSilvestro Montanaro. Rai3 \"Poi Ho Incontrato Madid\"\nSecondo Premio:\nPremio Miran Hrovatin:\nSecondo Premio:\nPremio Giovane:\nMenzione Speciale:\nVI edizione (2000).\nSezione A:\nSezione B:\nSezione C\nSezione D:\nPremio Giovane:\nPremio Speciale della Giuria ai giornalisti internazionali:\nMenzione Speciale Della Giuria:\nPremio Miran Hrovatin:\nMenzione Della Giuria Per Il Montaggio:\nVII edizione (2001).\nSezione A:\nSezione B:\nSezione C (Ex Aequo):\nSezione D:\nSezione E (Premio Miran Hrovatin):\nMenzione Speciale Della Giuria:\nPremio Giovane:\nMenzione Speciale Della Giuria Dei Critici:\nPremio Speciale Della Giuria:\nMenzione Speciale Della Giuria:\nAlla giornalista turca Nadire Mater e alla giornalista basca Carmen Gurruchaga\nVIII edizione (2002).\nSezione A (Telegiornali):\nSezione B (Rubriche Diverse Dai Tg):\nSezione C (Approfondimenti Ed Inchieste):\nSezione D (Regionali E Locali):\nPremio Miran Hrovatin riservato ai telecineoperatori:\nIl Premio Giovane, attribuito da una giuria composta dagli studenti del laboratorio di giornalismo del Centro Zaffiria della provincia di Rimini \u00e8 stato assegnato a:\nIl Premio Della Critica 2002 \u00e8 stato attribuito a:\nIn questa edizione sono state inoltre consegnate alcune menzioni speciali della giuria al giornalista Stefano Maria Bianchi per \"Chiedo Scusa\" (Sciusci\u00e0) e a Sabina Fedeli e Mimmo Lombezzi \"Metti A Fuoco E Scappa\"\nIX edizione (2003).\nSezione A\nServizi giornalistici in onda su TG e rubriche (durata max. 4'):\nVincitrici Ex aequo:\nSezione B\nservizi giornalistici in onda su trasmissioni diverse da TG (durata compresa fra 4' e 12'):\nSezione C\nServizi giornalistici ed inchieste in onda su trasmissioni diverse da TG\nVincitori Ex Aequo:\nSezione D\nServizi giornalistici andati in onda su tv locali e regionali:\nSezione E\nPremio Miran Hrovatin riservato ai telecineoperatori:\nPremio Giovane:\nPremio Della Critica:\nVincitori Ex Aequo\nX edizione (2004).\nSezione A\nServizi giornalistici in onda su TG e rubriche (durata max. 4'):\nSezione B\nServizi giornalistici in onda su trasmissioni diverse da TG (durata compresa fra 4' e 12'):\nSezione C\nServizi giornalistici ed inchieste in onda su trasmissioni diverse da TG\nVincitori Ex Aequo\nSezione D\nServizi giornalistici andati in onda su tv locali e regionali:\nSezione E\nPremio Miran Hrovatin riservato ai telecineoperatori:\nPremio Europa\nRiservato Ai Giornalisti Europei:\nPremio Giovane:\nPremio Della Critica:\nVincitori Ex Aequo\nPremio Produzione:\nXI edizione (2005).\nSezione A\nServizi giornalistici in onda su TG e rubriche (durata max. 4'):\nSezione B\nServizi giornalistici in onda su trasmissioni diverse da TG (durata compresa fra 4' e 12'):\nVincitori Ex Aequo\nSezione C\nServizi giornalistici ed inchieste in onda su trasmissioni diverse da TG\nSezione D\nServizi giornalistici andati in onda su tv locali e regionali:\nSezione E\nPremio Miran Hrovatin riservato ai telecineoperatori:\nPremio Europa\nRiservato Ai Giornalisti Europei\nPremio Giovane\nPremio Della Critica\nPremio Produzione\nXII edizione (2006).\nSezione A\nServizi giornalistici in onda su TG e rubriche (durata max. 4'):\nSezione B\nServizi giornalistici in onda su trasmissioni diverse da TG (durata compresa fra 4' e 12'):\nVincitori Ex Aequo\nSezione C\nServizi giornalistici ed inchieste in onda su trasmissioni diverse da TG\nSezione D\nTv Locali\nPremio Miran Hrovatin riservato ai telecineoperatori sia italiani che stranieri\nVincitori Ex Aequo\nPremio Europa\nRiservato ai giornalisti europei:\nPremio Giovane:\nPremio Produzione:\nPremio Della Critica:\nSezione Scuole di giornalismo:\nXIII edizione (2007).\nSezione A (servizi da TG):\nSezione B (servizi fra i 4' e i 15'):\nSezione C (inchieste oltre i 15') ex aequo:\ndi Gaia Strigelli andato in onda su MTV.\nSezione D (riservata alle emittenti televisive locali):\nPremio Produzione:\nPremio Europa:\nPremio della Critica:\nPremio Hrovatin (riservata a telecinoperatori):\nPremio Giovane:\nXIV edizione (2008).\nPremio miglior reportage italiano/brevi:\nPremio miglior reportage italiano/lunghi:\nPremio miglior servizio da Tg:\nPremio miglior servizio tv locali e regionali:\nPremio Produzione:\nPremio miglior reportage internazionale:\nPremio Giovani:\nPremio scuole di giornalismo:\nPremio critica:\nPremio Il lavoro che non si vede:\nPremio Il lavoro che non si vede under 15':\nPremio Miran Hrovatin:\nXV edizione (2009).\n\"Morire per vivere\", di Alfredo Macchi, andato in onda su \"Password\" (Rete 4)\n\"Modulazione di frequenze\", di Bernardo Iovene, andato in onda su \"Report\", (Rai 3)\n\"Contabile Hamas\", di Marc Innaro, andato in onda su TG3, (Rai 3)\n\"Hua-Yi - Seconda Generazione\", di Alessio Lasta, andato in onda su Telelombardia\n\"Libert\u00e0 in esilio\"\" di Lisa Tormena e Matteo Lolletti, produzione indipendente\n\"Childslaves\", di Rebecca Gudisch, andato in onda su WDR (Germania)\n\"Le pecore di Acerra\", di Edoardo Anselmi, andato in onda su Current TV (Sky)\n\"Le Mani su Palermo\", di Claudio Canepari, Salvo Palazzolo, Piergiorgio Di Cara, Matteo Lena, Fabrizio Marini, regia Fabrizio Lazzaretti e Matteo Lena, coprodotta da Rai Fiction e Magnolia\n\"Bearing Witness: Five Years of the Iraq War\", di Ayperi Karabuda Ecer e Jassim Assim Ahmad, Reuters con Mediastorm\n\"211: Anna\", di Giovanna Massimetti e Paolo Serbandini, andato in onda su \"Doc 3\", (Rai 3)\n\"Ilaria Alpi's Murder\", di Emanuele Piano e Alessandro Righi, prodotto da Oyibo Productions per Al Jazeera English\nXVI edizione (2010).\nRiccione, 15-19 giugno 2010.\n\"Morire per vivere\", di Alfredo Macchi, andato in onda su \"Password\" (Rete 4)\nTiziana Prezzo per \"Saccheggi e violenza a Port au Prince\" (Sky TG24);\nPablo Trincia e Edoardo Scognamiglio per \"Infiltrato tra i profughi afghani\" (\"Le iene\", Italia 1);\nDomenico Iannacone per \"Il progetto, storia di una Italia incosciente\" (\"Presa diretta\", Raitre)\nAnouk Burel per \"Les glaneurs di Nairobi\" (\"Envoy\u00e8 special\", France 2)\nSimone Amendola per \"Alisya nel paese delle meraviglie\"\nChiara Zappal\u00e0 per \"Una rovina di citt\u00e0\" (Ducatonline - Scuola di giornalismo di Urbino).\nLuca Bertazzoni per \"La spremuta\" (\"Anno zero\", Rai 2)\n\"Human organ traffic\" regia di Roberto Orazi e scritto con Alessandro Giglioli (Current TV)\nFlavio Maspes per \"Saccheggi e violenza a Port au Prince\" (Sky TG24);\nPaolo Zagari per \"Terra di nessuno\" (\"Crash\", Rai Educational)\nXVII edizione (2011).\nRiccione, 15-18 giugno 2011\nMiglior servizio da TG\nMiglior reportage breve\nMiglior reportage lungo \u2013 ex aequo\nMiglior reportage internazionale\nMiglior reportage televisioni locali e web-tv\nPremio IA DOC Rai Tre (per reportage e inchieste giornalistiche inedite)\nPremio Hrovatin (per telecineoperatori e videogiornalisti)\nPremio Giovani (per giornalisti under 33)\nPremio della critica\nPremio speciale Ilaria Alpi:\nPremio alla carriera:\nMenzione speciale:\nPremio Unicredit per il valore e il coraggio\nXVIII Edizione (2012).\nRiccione, settembre 2012\nXX edizione (2014).\nRiccione, 3-6 settembre 2014\nPremio miglior inchiesta televisiva italiana (sotto 15 minuti)\nPremio miglior inchiesta televisiva italiana (sopra 15 minuti)\nPremio miglior inchiesta televisiva internazionale\nPremio IA Doc Rai (per reportage e inchieste giornalistiche inedite)\nMenzione \u201cMiran Hrovatin\u201d per la miglior fotografia\nMenzione speciale della giuria internazionale\nMenzione speciale per il servizio TG\nPremi speciali:\nPremio della critica\nPremio Coop Ambiente\nPremio UniCredit\nPremio alla carriera"}
{"id": "382515", "revid": "91792", "url": "https://it.wikipedia.org/wiki?curid=382515", "title": "Cappella di San Rocco delle Carceri", "text": "San Rocco delle Carceri \u00e8 la chiesetta di san Rocco di Mondov\u00ec (Cuneo), detta impropriamente delle Carceri a causa dell'istituto di pena che sorgeva di fronte alla stessa fino a pochi anni fa. Il piccolo edificio a pianta esagonale venne costruito tra il 1630 ed il 1640 per voto popolare, con finanziamenti del Comune di Mondov\u00ec e di privati cittadini. All'epoca era inclusa nel chiostro a giardino dei frati zoccolanti.\nLa cappella \u00e8 in stile rinascimentale, e da parecchi anni \u00e8 chiusa al culto. All'interno \u00e8 piacevole osservare il cornicione finemente decorato e l'originale pavimento di cotto del Seicento. Sulla parete vi era un affresco rappresentante la citt\u00e0 di Mondov\u00ec all'epoca, con lo stemma del Comune, andato perduto con il tempo."}
{"id": "382517", "revid": "1782831", "url": "https://it.wikipedia.org/wiki?curid=382517", "title": "Andy Cole", "text": "Tra i migliori realizzatori inglesi di tutti i tempi, insieme con Alan Shearer, Jermain Defoe, Sergio Ag\u00fcero e Dimit\u0103r Berbatov detiene il primato di gol (ben 5) in una sola partita di Premier League. \u00c8 inoltre, dopo Shearer e Wayne Rooney, il terzo realizzatore di tutti i tempi della Premier League con 187 reti.\nBiografia.\nNel 1999 incise una canzone, \"Outstanding\", che raggiunse la \"top 40\" dei singoli pi\u00f9 acquistati nel Regno Unito.\nCarriera.\nClub.\nNel 1988 entr\u00f2 a far parte dell', con cui esord\u00ec in First Division nel dicembre 1990 contro lo .\nDisput\u00f2 la stagione 1991-1992 in due squadre, prima in Third Division con il e poi in Second Division con il . Venne poi acquistato nel febbraio 1993 dal , contribuendo alla promozione in Premier League.\nAlla prima stagione completa nella massima serie inglese, Cole segn\u00f2 34 reti in 40 partite, vincendo il titolo di capocannoniere e di miglior giovane del campionato, per un totale di 41 reti stagionali con i \"Magpies\" segnando cos\u00ec il nuovo record del club; tra l'altro, 3 di queste reti le segn\u00f2 sul campo del , mettendo a segno una storica tripletta ad Anfield. A fine campionato il Newcastle Utd arriv\u00f2 terzo grazie ai suoi gol, qualificandosi alla Coppa UEFA.\nDopo un buon inizio di stagione, nel gennaio 1995 fu acquistato dal , squadra con cui raggiunse l'apice della propria carriera. Qui form\u00f2, insieme a Dwight Yorke, la famosa coppia d'attacco chiamata \"Soul Brothers\" o \"Calypso Boys\", che port\u00f2 la squadra mancuniana alla vittoria di ben 5 titoli, 2 FA Cup, una Champions League, nonch\u00e9 la Coppa Intercontinentale. Fu fra i protagonisti del leggendario \"treble\" messo a segno d\u00ec \"Red Devils\" nella stagione 1998-1999.\nDopo anni di successi a Manchester, nel dicembre 2001 venne ceduto al , con cui vinse la League Cup, conquistando cos\u00ec tutti i trofei inglesi. Nel campionato 2002-2003 torn\u00f2 a far coppia in attacco con Yorke anche ai \"Rovers\", conquistando la qualificazione europea, mentre l'anno successivo la squadra fin\u00ec nella met\u00e0 bassa della classifica.\nCole torn\u00f2 cos\u00ec al Fulham per la stagione 2004-2005, dopo ben tredici anni, diventando il miglior realizzatore dei \"Cottagers\". La stagione successiva torn\u00f2 a Manchester, stavolta tra le file del . Ad agosto 2006, dopo solo una stagione con la maglia dei \"Citizens\", pass\u00f2 a vestire quella del .\nUn anno dopo pass\u00f2 alla corte dell'ex compagno di squadra mancuniano, Roy Keane, per vestire la casacca del . Ma nel gennaio 2008 venne ceduto in prestito semestrale al , club della First Division, dove collezion\u00f2 13 presenze e 6 reti.\nL'11 novembre 2008 annunci\u00f2 il ritiro dal calcio giocato.\nNazionale.\nCole vest\u00ec per 15 volte la maglia della nazionale inglese tra il 1995 e il 2001, segnando 1 rete (il 28 marzo 2001 contro l'Albania)."}
{"id": "382519", "revid": "599", "url": "https://it.wikipedia.org/wiki?curid=382519", "title": "Piano (matematica)", "text": ""}
{"id": "382520", "revid": "287204", "url": "https://it.wikipedia.org/wiki?curid=382520", "title": "Atletica leggera maschile ai Giochi della XXVIII Olimpiade", "text": "Ai Giochi della XXVIII Olimpiade di Atene 2004 sono stati assegnati 24 titoli nell'atletica leggera maschile.\nCalendario.\nIl getto del peso si disputa nella suggestiva cornice del sito archeologico di Olimpia, nei pressi dell'antico stadio. Per dare maggior risonanza all'evento, esso si svolge mercoled\u00ec 18, ovvero due giorni prima l'inizio delle gare su pista.\nNon c'\u00e8 pi\u00f9 il giorno di pausa: le gare sono distribuite lungo dieci giorni senza soluzione di continuit\u00e0.\nCosa cambia? Nei 200 metri i quattro turni erano sempre stati concentrati in due giorni. Ora invece sono distribuiti su tre. Addirittura nei 110 ostacoli ogni turno si disputa in un giorno diverso, per cui la competizione passa da due a quattro giornate!\nLa giornata del marted\u00ec \u00e8 celebrata con le finali di 1500 metri e 3000 siepi. In compenso, il giorno dopo non si assegna alcun titolo (chiss\u00e0 perch\u00e9).\nNei 400 metri (piani e ad ostacoli) si ragiona in modo diverso: i Quarti di finale sono eliminati, quindi i turni scendono da quattro a tre (dalle batterie si passa direttamente alle semifinali). Le giornate di gara sono tre, ma viene inserito un giorno di riposo, per cui la gara dura quattro giorni.\nNelle ultime tre edizioni dei Giochi gli 800 metri erano stati sovrapposti ai 1500: errore evidente. Ad Atene gli 800 metri sono spostati nella seconda parte del programma. Nei primi giorni invece si disputano i 1500, cos\u00ec gli atleti possono di nuovo cimentarsi in entrambe le competizioni.\nI 10.000 metri si disputano in data unica (finale diretta). Non accadeva da Messico 1968.\nEscluso il Getto del peso (citato in apertura) tutti i concorsi durano tre giorni, secondo questo schema: qualificazioni+riposo+finale.\nNuovi record.\n\"Il record mondiale \u00e8, per definizione, anche record olimpico.\"\nRisultati delle gare.\nDei 21 olimpionici vincitori delle gare individuali di Sydney (Robert Korzeniowski trionf\u00f2 su entrambe le gare di marcia), solo quattro hanno lasciato l'attivit\u00e0 agonistica. In pi\u00f9 altri quattro, tra statunitensi, kenyoti e russi, non si sono qualificati; due sono assenti e uno \u00e8 infortunato. Dei rimanenti dieci campioni olimpici, solo due riescono a confermarsi: lo stesso Korzeniowski, che segna una storica tripletta nella 50 km di marcia, e Virgilijus Alekna nel lancio del disco. \nSono solo tre i primatisti mondiali che vincono la loro gara ad Atene: Hicham El Guerrouj (1500 metri), Kenenisa Bekele (10.000) e Roman \u0160ebrle \n(Decathlon).\nNel 2003 si sono tenuti a Saint-Denis (Francia) i Campionati mondiali di atletica leggera. Dei 22 campioni di gare individuali diciannove si presentano ad Atene per tentare l'abbinamento con l'oro olimpico. Solo cinque vi riescono: El Guerrouj, Bekele, Korzeniowski, F\u00e9lix S\u00e1nchez (400 ostacoli), Dwight Phillips (Salto in lungo), Christian Olsson (Triplo) e Alekna. Solo Phillips ed Olsson migliorano la propria prestazione rispetto all'anno precedente.\nNessun atleta si presenta nella doppia veste di campione olimpico in carica e di primatista mondiale.\nSono ben 22 gli atleti di categoria Junior che si qualificano ai Giochi. Nove riescono ad arrivare in finale. Il migliore \u00e8 il kenyota Brimin Kipruto, che vince la medaglia di Bronzo nei 3000 metri siepi. Viene eliminato nelle batterie dei 200 metri il giamaicano Usain Bolt, all'inizio della sua straordinaria carriera."}
{"id": "382521", "revid": "287204", "url": "https://it.wikipedia.org/wiki?curid=382521", "title": "Casket match", "text": ""}
{"id": "382523", "revid": "3732", "url": "https://it.wikipedia.org/wiki?curid=382523", "title": "Atletica leggera femminile ai Giochi della XXVIII Olimpiade", "text": "Ai Giochi della XXVIII Olimpiade di Atene 2004 sono stati assegnati 22 titoli nell'atletica leggera femminile.\nCalendario.\nCome nelle precedenti edizioni, il programma femminile termina di sabato, poich\u00e9 di domenica si disputa solo la Maratona maschile.&lt;br&gt;\nViene eliminato il giorno di pausa (marted\u00ec): le gare sono distribuite lungo dieci giorni senza soluzione di continuit\u00e0.&lt;br&gt;\nLa giornata del marted\u00ec \u00e8 celebrata con le finali di: 400 metri piani (che si sovrappongono ai 200), 100 m ostacoli e Salto con l'asta.\nCosa cambia? \nAltre decisioni:\nNuovi record.\n\"Il record mondiali \u00e8, per definizione, anche record olimpico.\"\nRisultati delle gare.\nDelle diciannove vincitrici di gare individuali a Sydney (il titolo sui 100 metri piani \u00e8 stato revocato), ben sette hanno abbandonato l'attivit\u00e0 agonistica. In pi\u00f9 Elena Elesina (Salto in alto) non si \u00e8 qualificata e tre atlete non sono attive. Otto olimpioniche, quindi, si presentano ad Atene per difendere il titolo. Nessuna di loro riesce a confermarsi campionessa.\nSono due le primatiste mondiali che vincono la loro gara: Elena Isinbaeva (Salto con l'asta) e Osleidys Men\u00e9ndez (Lancio del giavellotto).\nNel 2003 si sono tenuti a Saint-Denis (Francia) i Campionati mondiali di atletica leggera. Delle venti campionesse di gare individuali, diciassette si presentano ad Atene per tentare l'abbinamento con l'oro olimpico. Solo una, Carolina Kl\u00fcft (Eptathlon), riesce nell'impresa.\nNessuna atleta si presenta nella veste di campionessa in carica e di primatista mondiale.\nSono riuscite a qualificarsi ben 17 atlete di categoria Junior.\u00a0Sei riescono ad arrivare in finale. Quelle che ottengono i migliori risultati sono: la statunitense Allyson Felix, che vince la medaglia d'Argento nei 200 metri, e l'etiope Tirunesh Dibaba, che vince la medaglia di Bronzo nei 5000 metri.\n\u00c8 riuscita a qualificarsi anche un'atleta della categoria Allieve (16-17 anni): la moldava Olga Cristea. Partecipa alle batterie degli 800 metri."}
{"id": "382524", "revid": "1318658", "url": "https://it.wikipedia.org/wiki?curid=382524", "title": "The Big Show", "text": ""}
{"id": "382525", "revid": "4", "url": "https://it.wikipedia.org/wiki?curid=382525", "title": "La G\u00e9om\u00e9trie", "text": ""}
{"id": "382526", "revid": "599", "url": "https://it.wikipedia.org/wiki?curid=382526", "title": "Discours de la m\u00e9thode", "text": ""}
{"id": "382527", "revid": "729019", "url": "https://it.wikipedia.org/wiki?curid=382527", "title": "Alekseev A-90 Orlyonok", "text": "LAlekseev A-90 Orlyonok era un ekranoplano sviluppato in Unione Sovietica negli anni settanta. \u00c8 stato l'unico dei grandi ekranoplani sovietici ad entrare in produzione di serie ed a prestare servizio operativo. Orlyonok, \u041e\u0440\u043b\u0451\u043d\u043e\u043a, in lingua russa significa aquilotto.\nStoria.\nQuesto aeromobile era stato pensato come mezzo trasporto truppe e/o sbarco e metteva a frutto l'esperienza guadagnata negli anni precedenti con i precedenti modelli. Il programma originario prevedeva la realizzazione di 120 Orlyonok, ma ne vennero realizzati solo 4, che comunque entrarono in servizio presso la marina sovietica a partire dall'ottobre 1979.\nPer quanto riguarda la propulsione, l'A-90 utilizzava due turbofan nel muso, necessarie per la fase di decollo, ed una turboelica sulla deriva di coda, che azionava due eliche quadripala controrotanti, per la fase di volo di crociera. Le due turboventole avevano la presa d'aria poco sotto la cabina di pilotaggio, ed erano montate inclinate verso il basso per sostenere il grosso aeromobile nella fase di decollo.\nDietro al muso era installata una torretta dotata di un cannone da 75\u00a0mm.\nMezzo comunque sperimentale, la sua carriera, durata pi\u00f9 di un decennio, fu funestata da due incidenti. Il primo avvenne nel 1974, prima dell'entrata in servizio, durante un volo dimostrativo. L'esemplare rimase gravemente danneggiato e ne venne ricostruito lo scafo. Il secondo il \n28 agosto 1992, quando la carriera di questi mezzi era ormai al tramonto a causa del collasso dell'Unione Sovietica. L'anno successivo, a partire dall'ottobre 1993, gli A-90 furono messi a riposo e nessuno ha pi\u00f9 volato; a tutt'oggi arrugginiscono nella loro base, un esemplare \u00e8 esposto al Navy Museum di Mosca.\nPer rilanciare l'interesse verso questo mezzo, che comunque si era rivelato complessivamente affidabile, la ditta costruttrice modific\u00f2 uno degli Orlyonok dotandolo di una fusoliera incernierata per agevolare le operazioni di carico e/o sbarco (nell'impiego militare). Inoltre ne propose una variante civile in tre allestimenti:\nNessuna delle versioni civili \u00e8 stata realizzata. Occorre comunque notare che il cantiere che realizz\u00f2 gli A-90 Orlyonok e che tuttora produce aliscafi ed altri tipi di imbarcazioni, li tiene tutt'oggi formalmente in listino."}
{"id": "382531", "revid": "6066", "url": "https://it.wikipedia.org/wiki?curid=382531", "title": "Horace-B\u00e9n\u00e9dict De Saussure", "text": ""}
{"id": "382534", "revid": "1543377", "url": "https://it.wikipedia.org/wiki?curid=382534", "title": "Frisk Software", "text": "FRISK Software International \u00e8 un'azienda produttrice di software, specializzata in prodotti per la sicurezza informatica (in particolare Antivirus e Antispam). L'azienda fu fondata nel 1993 e ha sede a Reykjav\u00edk in Islanda. Opera in tutto il mondo avvalendosi di distributori nazionali e rivenditori. Il suo nome deriva delle iniziale del suo fondatore, Fri\u00f0rik Sk\u00falason.\nLa notoriet\u00e0 dell'azienda \u00e8 derivata dallo sviluppo di F-Prot Antivirus, uno dei pi\u00f9 antichi prodotti antivirus (prodotto sin dal 1989) e il primo al mondo ad avvalersi della tecnologia di scansione euristica.\nFRISK Software compete nell'industria degli antivirus contro Avira, F-Secure, Kaspersky, McAfee, Panda Security, Sophos e Symantec, tra gli altri.\nF-Prot AntiVirus.\nF-Prot Antivirus, l'AntiVirus prodotto da FRISK Software International, \u00e8 disponibile nelle relative versioni per numerose piattaforme. Attualmente sono supportati i seguenti sistemi operativi: Microsoft Windows, Microsoft Exchange, Linux, BSD, Solaris, AIX, IBM eServers, DOS e *nix.\nIl motore di scansione utilizzato offre un'ottima capacit\u00e0 di rilevazione, tramite rete neurale ed euristica, e un basso uso delle risorse del computer. F-Prot Antivirus per DOS \u00e8 stato il primo software antivirus ad utilizzare una scansione euristica.\nFRISK Software International rende possibile lo sviluppo di applicazioni basate sul proprio motore di scansione, tramite l'utilizzo di un SDK distribuito appositamente. Molti i produttori di software utilizzano il motore di F-Prot Antivirus, tra i quali SuSE.\nLa commercializzazione di F-Prot Antivirus \u00e8 terminata il 1\u00ba agosto 2020, mentre la manutenzione e la distribuzione degli ultimi aggiornamenti avverr\u00e0 il 31 luglio 2021."}
{"id": "382536", "revid": "31886", "url": "https://it.wikipedia.org/wiki?curid=382536", "title": "Gallica", "text": "Gallica \u00e8 la biblioteca digitale della Biblioteca nazionale di Francia e dei suoi pi\u00f9 di duecento \"partner\" nazionali. Sul piano della cooperazione internazionale, Gallica contribuisce ad alimentare altre biblioteche digitali avvalendosi di collaborazioni a livello europeo, come nel caso di Europeana, oppure con i singoli stati, ad esempio con l'America, del nord e del sud, nell'ambito di progetti quali Francia-Brasile o La Francia in America, con la Cina (Francia-Cina) o con il Giappone (Francia-Giappone).\nCollezioni.\nAccessibile gratuitamente e in continua espansione, Gallica contiene attualmente pi\u00f9 di 6 milioni di documenti, di cui:\nOgni documento \u00e8 provvisto di una nota esplicativa (titolo, editore, data di edizione ecc.) e di un codice numerico d'identificazione, denominato ARK (\"Archival Resource Key\"), che ne consente la conservazione a lungo termine. Inoltre, determinate opere sono state oggetto di riconoscimento ottico dei caratteri, che ne ha reso ricercabili i contenuti. Sebbene la biblioteca digitale dedichi maggiore spazio a documenti di lingua e cultura francese, la letteratura straniera, in lingua originale o tradotta, \u00e8 anch'essa compresa a pieno titolo nelle collezioni digitali. Attivit\u00e0 di valorizzazione delle collezioni vengono inoltre regolarmente esercitate attraverso diversi canali come ad esempio il blog Gallica, portali destinati a tematiche specifiche o i social media.\nStoria.\nLe origini all'EPBF.\nLe prime digitalizzazioni risalgono al 1992, e facevano parte di un progetto, avviato nel 1990 da quella che, al tempo, era l'Istituzione della Pubblica Biblioteca francese (EPBF), per la creazione di una \"raccolta di immagini fisse digitali\". Inizialmente ci si prefiggeva di digitalizzare 300\u00a0000 immagini fisse, con l'intenzione di costituire delle collezioni multimediali (inclusi file audio, stampe, immagini fisse e animate). La Biblioteca Nazionale di Francia, cos\u00ec come istituzioni private ed agenzie fotografiche hanno partecipato alla realizzazione del progetto.\nIn seguito alla fusione della Biblioteca Nazionale e dell'EPBF, voluta da Fran\u00e7ois Mitterrand nel 1994, la nuova Biblioteca Nazionale della Francia (BnF) ha dato la priorit\u00e0 alla digitalizzazione delle proprie collezioni che costituiscono la met\u00e0 del suo patrimonio digitale.\nL'avvio del progetto Gallica.\nNel contesto della digitalizzazione del patrimonio della BnF, venne avviato, nell\u2019ottobre 1997, il progetto Gallica, che in un primo tempo offriva l'accesso a testi e immagini del XIX secolo provenienti dal mondo francofono, per un totale di 2500 libri digitalizzati in modalit\u00e0 immagine e 250 in modalit\u00e0 testo (mediante la base Frantext dell'Istituto nazionale di lingua francese). I libri erano classificati per disciplina, accompagnati da una cronologia del XIX secolo e da sintesi sui periodi storici, le scienze politiche, il diritto, l\u2019economia, la letteratura, la filosofia, le scienze e la storia della scienza. Di fatto, Gallica fungeva inizialmente da laboratorio di prova pi\u00f9 che da vera e propria biblioteca digitale. Sebbene l'intenzione fosse ben presto quella di digitalizzare un ingente numero di libri (per la fine del 1999 era prevista la conversione di 100.000 volumi e 300.000 in formato digitale), l'allora presidente della BnF, Jean-Pierre Agremy dichiar\u00f2 che era intenzione del comitato editoriale di Gallica di abbandonare l'idea di costituire un vasto \"corpus\" enciclopedico per concentrarsi invece su dei \"corpus\" tematici pi\u00f9 limitati, ma il pi\u00f9 possibile esaustivi.\nUna seconda versione di Gallica \u00e8 stata pubblicata nel 2000.\nNel gennaio 2005 Jean-No\u00ebl Jeanneney nel suo saggio \"Quando Google sfida l\u2019Europa\", si schiera a favore di una biblioteca digitale europea e francese in risposta all\u2019iniziativa Google Libri. A seguito di ci\u00f2, Gallica subisce un'ulteriore evoluzione del ritmo di digitalizzazione per contrastare il colosso statunitense, con un aumento dei documenti e una progressiva transizione verso il riconoscimento ottico dei caratteri. Dal 2006 sono state avviate diverse raccolte di materiale digitale (stampa nazionale nel 2005, libri e riviste nel 2007, con 100\u00a0000 stampe digitalizzate in modalit\u00e0 immagine e in modalit\u00e0 testo all'anno). Nel 2007 esce la terza versione di Gallica, Gallica2, una sintesi di Gallica e del modello Europeana, sebbene la versione precedente rimanga a disposizione per la consultazione. Viene inoltre creata dalla BnF un'applicazione di Gallica per i dispositivi mobili.\nSempre con l'intento di reagire a Google, la BnF in collaborazione con la Direzione dei libri e della lettura, il Centro nazionale del libro e il Sindacato nazionale dell\u2019edizione avvia un progetto di integrazione in Gallica di opere soggette a diritti d'autore. Il motore di ricerca permette di accedere a documenti, soggetti o meno ai diritti d'autore. Gallica consente anche di consultare le biblioteche \"partner\" mediante il protocollo OAI-PMH.\nNel 2012 la Biblioteca nazionale di Francia introduce \"Gallica intra muros\"\",\" un servizio che consente di consultare documenti soggetti a diritti d\u2019autore esclusivamente \"in loco\". Nel 2015 Gallica viene interamente rivista ed esce una nuova versione del sito.\nAccordi di digitalizzazione pubblico/privato.\nIl 15 gennaio 2013, il Ministero della Cultura e della Comunicazione francese, il \"Commissariat aux investissements d'avenir\" e la BNF siglano congiuntamente due accordi per la scansione e la distribuzione di libri antichi e fondi musicali della Biblioteca Nazionale Francese nell'ambito del \"Programme d'investissements d'avenir\", tramite la filiale Bnf Partenariats, creata nel 2012: \nContenuti.\nI contenuti di Gallica, frutto di selezioni editoriali, sono suddivisi in insiemi tematici, geografici, o per tipo di documento, nel seguente modo: \nDocumenti in lingua italiana.\nGallica presenta un ampio repertorio di documenti in lingua italiana che abbraccia quasi tutti gli ambiti del sapere umano e spazia da opere pi\u00f9 conosciute, come \"Il Canzoniere\" di Petrarca, ad altre meno note che trattano tematiche piuttosto specifiche. Qui di seguito sono riportati alcuni esempi a titolo indicativo. \nLetteratura italiana.\nAriosto Ludovico.\n\"Orlando furioso\" / di M. Lodovico Ariosto; rev. et ristampato, sopra le correttioni di Jeronimo Ruscelli; ill. d'apr\u00e8s P. Eskrich - 1570 [Gallica contiene pi\u00f9 versioni dell\u2019Ariosto, anche sotto forma di manoscritto]\nAlighieri Dante.\n\"La Divina commedia di Dante Alighieri\" / col commento di Cristoforo Landino - 1481 [Gallica contiene pi\u00f9 versioni della Divina commedia, anche sotto forma di manoscritto: 1, 2, 3\n\"Dal commento sopra la commedia di Dante\" / Giovanni Boccaccio; letture scelte per cura di Oddone Zenatti - 1900 \n\"Il Purgatorio di Dante Alighieri\". Tome 1 / , tradotto in francese dal signor... A.-F. Artaud... 2\u00aa edizione - 1830\nBoccaccio Giovanni.\n\"Il Decamerone\" / di M. Giovanni Boccaccio nuovamente stampato; aggiunteci le annotationi di tuti quei luoghi che di questo cento novelle da Monsig. Bembo sono stati nelle sue prose allegati; ill. da P. Eskrich - 1555 \n\"Filostrato\" ([Reprod.) / Boccaccio] - 1499 \nGiovanni Boccaccio, \"Filocolo\" . - 1301-1400 [manoscritto]\nBoccalini Trajano.\nPietra del paragone politico di Tra\u00efano Boccalini con una nuova aggiunta dell istesso - 1667 \nBuonarroti Michelangelo.\n\"Il natal d'Ercole di Michelagnolo Buonaroti\" : favola rappresentata al Serenissimo Signor Don Alfonso da Este principe di Modena, e all' eccelentissimo Signor Don Liugi suo fratello, nello venuta loro a Firenze, da Madama Serenissima di Toscana, nel palazzo del' eccelentsis Signor D. Antonio Medici ([Reprod.)] - 1605 \n\"Il Giudizio di Paride, favola del s. Michelagnolo Buonarroti\". Rappresentata nelle felicissime nozze del sereniss. Cosimo Medici, principe di Toscana, e della seren. principessa Maria Maddalena, arciduchessa di Austria - 1608 \nIl gidizio di paride ([Reprod.) / favola del S. Michelagnolo Buonarroti, rappresentata nelle felicissima nozze del sereniss. Cosino Medici, principe di Toscano, e della seren. principessa Maria Maddalena, archiduchesa di Austria (4 di novembre 1608)] - 1608 \nD'Annunzio Gabriele.\n\"Per la pi\u00f9 grande Italia: orazioni e messaggi di Gabriele d'Annunzio\" - 1915 \nDe' Medici Lorenzo.\n\"Raccolta di poesie di Lorenzo de'Medici\", A. Poliziano, Giovanna della Mirandola, Bramante da Urbino, ecc. (V. Appendice). - \nFoscolo Ugo.\n\"Opere inedite e postume di Ugo Foscolo\"... - 1923 \nGiuniano Maio.\nDe Maiestate-1480\nMachiavelli, Niccol\u00f2.\n\"Tutte le opere di Nicolo Machiavelli\"... divise in V parti ([Reprod.)] - 1550 [ Pi\u00f9 versioni delle opere di N. Machiavelli sono consultabili pi\u00f9, anche sotto forma di manoscritto]\nIl Principe di N. Macchiavelli. - 1501-1600 [manoscritto]\nPetrarca.\n\"Il Canzoniere di Francesco Petrarca\" - 1401-1500 [manoscritto, esistono pi\u00f9 versioni dell\u2019opera consultabili in Gallica]\nPiccolomini Alessandro.\n\"Comedia intitulata \"Alessandro\"\" ([Reprod.) / del signor Alessandro Piccolomini] - 1550 \nPolo, Marco.\nMarco Polo, \"Il Milione\". - 1370-1410 [manoscritto]\nTorquato Tasso.\n\"La Gerusalemme liberata\" ([Reprod.) / di Torquato Tasso ; con le annotationi di Scipion Gentili, e di Giulio Guastavini; et li argomenti di Oratio Ariosti ; [figurata da Bernardo Castello]] - 1617 \nL'aminte du Tasse ([Reprod.) / [Torquato Tasso]] - 1681 \nAntologie.\n\"Anthologie po\u00e9tique italienne\". Premi\u00e8re partie, contenant, Un choix des plus beaux morceaux de M\u00e9tastase, d'Alfieri, d'Annibal Caro et de Goldoni, avec des notices et des r\u00e9sum\u00e9s / par L. Maggiolo... - 1834 \nLetteratura italiana tradotta in francese.\n\"Divina Comedia\" di Dante. Canto V dell'Inferno, d\u00e9clam\u00e9 par Madame Ad\u00e9laide Ristori. (Traduction de Louis Ratisbonne.) - 1860 \n\"Les \u0152uvres amoureuses\" / de P\u00e9trarque; traduites en fran\u00e7ais, avec le texte en regard et pr\u00e9c\u00e9d\u00e9es d'une notice sur la vie de P\u00e9trarque, par P.-L. Ginguen\u00e9... - 1918 \nFilosofia.\nCinque libri di Giambattista Vico de'Principj d'una scienza nuova d'intorno alla comune natura delle nazioni, in questa 2a impressione con pi\u00f9 propria maniera condotti e di molto accresciuti... - 1730 \nLettere di Tommaso Campanella / raccolte ed annotate da Michele Baldacchini - 1800-1850\nPolitica.\nArchivio Sforzesco. Documenti originali (cart. e membran.) dal 1433 al 1500. - 1601-1700 [manoscritto, Gallica contiene anche altri manoscritti provenienti dall\u2019archivio sforzesco]\nAl generale Garibaldi, esortazione a liberar la Venezia. [Sign\u00e9 : A. L. Franzini. 14 giugno 1863.] \nFascismo: inchiesta socialista sulle gesta dei fascisti in Italia - 1922 \nDiscorsi del 1925 / Benito Mussolini - 1926, Discorsi del 1927 / Benito Mussolini - 1928, Discorsi del 1926 / Benito Mussolini - 1927 \nStoria del cristianesimo.\nStoria della passione di G. C. narrata su l'autorit\u00e0 degli evangelisti: - in dial. Veneto. - 1401-1500 \n\"Le vite de sancti padri\" ([Reprod.) / [compilato da sancto Hieronymo]] - 1476 \nAugustino \"De la cita di dio\" ([Reprod.)] - 1483 \nTractato delle excomunicacione papali e vescovali ([Reprod.) / frate Jacopo de Bangio] - 1485 \nVita del gran pontefice Innozentio quarto ([Reprod.) / scritta giadda Paolo Pansa...] - 1598 \nRelazione della cacciata dei Gesuiti da Malta nel 1639 (pag. 1-17). [manoscritto]\nDella christiana moderatione del theatro libro detto l'ammonitioni a recitanti ([Reprod.) / [Ottonelli Giovanni Domenico]] - 1652 \nIl colosso sacro alle glorie dell'em.mo e rev.mo sig.re cardinale Mazarino panegirico del sig.re Girolamo Gratiani segretario di Stato del serenissimo signore duca di Modana. - 1656-01-01 \n\"Vita di san Brunone\", fondatore dei Certosini, libri tre / del sac Paolo Capello... - 1886\nMedicina.\n\"Contro alla peste Il consiglio di messer Marsilio Ficino\". Il consiglio di messer Tommaso del Garbo. Una ricetta duna polvere ; Una ricetta fatta nello Studio di Bologna et molte altri remedis ([Reprod.) / composta da Maestro Mingo da Faenza] - 1523 \n[ Il Dioscoride, dell ' eccellente dottor medico M. P. Andrea Matthioli da Siena, co i suoi discorsi da esso la seconda volta illustrati, &amp; diligentemente ampliati : con lagiunta del sesto libro de i rimedi di tutti i veleni, da lui nuovamente tradotto, &amp; con dottissimi discorsi per tutto commentato, con la giunta du tutte le figure delle piante, delle herbe, delle pietre, et de gli animali, tratte dal vero &amp; istesso naturale, &amp; non piu stampate] - 1549\n\"Trattato de la vita sobria\" ([Reprod.) / del magnifico M. Luigi Cornaro...] - 1558\n\"La pratica universale in cirurgia: di nuovo riformata, &amp; dal latino ridotta, alla fua vera lettura\". Vol. 3 / di M. Giovanni di Vigo - 1560 \n\"Le medicine partenenti alle infermita delle donne\" ([Reprod.) / scritte per M. Giovanni Marinello] - 1574 \n\"Relatione verissima del progresso della peste di Milano: qual principio nel mese d'Agosto 1576 e se gui fino al mese di Maggio 1577\" ([Reprod.) / scritta dal R. D. Paolo Bisciola...] - 1577 \nLa cirurgia dell'eccellente dottore E. Cavalier M. Leonardo Fioravanti ([Reprod.)] - 1582\n\"Dell ' historia dei semplici aromati et altre cose che vengono portate dall ' Indie orientali pertinenti all'uso della medecina\" ([Reprod.) / di don Garzia dall 'Horto... ; notta tutti tradotti dalle loro lingue nella nostra italiana da M. Annibale Briganti...] - 1589 \n\"Il tesoro della sanita: nel quale s ' insegna il modo di conservar la sanita &amp; prolongar la vita: &amp; si tratta della natura de'cibi &amp; de'rimedii de'nocumenti loro: con la tavola delle cose notabili\" ([Reprod.) / di Castor Durante da Gualdo...] - 1597\nSulla medicina legale del cadavere, secondo gli ultimi studi di Germania ed Italia / trattati di Cesare Lombroso... - 1877 \nAstronomia.\nGalileo Galilei.\nIstoria e dimonstrazioni intorno alle macchie solari e loro accidenti : compresse in tre lettere scritte all'illustrissimo signor Marco Velseri Linceo... ([Reprod. en fac-sim.) / dal signor Galileo Galilei Linceo...] - 1613 \nIl saggiatore nel quale conbilancia esquisita e giusta si ponderano le cose contenute nella libra astronomica e filosofica di Lotario ([Reprod.) / Galileo Galilei] - 1623 \nDialogo di Galileo Galilei linceo matematico sopraordinario... : massimi sistemi del mondo tolemaico, e Copernicano ([Reprod. en fac-sim.)] - 1632\nArti.\n\"Trattato della pittura\" di Leonardo da Vinci. - 1601-1700 [manoscritto]\n\"La Sonnambula\" (\"La Somnambule\") : op\u00e9ra en deux actes - Vicenzo Bellini - 1872 [manoscritto, spartito]\n\"I Capuletti ed I Montecchi\" (Romeo e Giulietta) : op\u00e9ra complet pour piano et chant - Vicenzo Bellini - 1880 [manoscritto, spartito]\n\"Norma\" : tragedia lirica in due atti - Vicenzo Bellini - 1890 [manoscritto, spartito]\n\"Tosca\" : melodramma in tre atti - Giacomo Puccini - 1899 [manoscritto, spartito]\n\"Il barbiere di Sevilla\" [manoscritto, spartito]\nVarie.\nIl libro dell'arte della Geomancia compilato da Maestro Gherardo da Cremona... - 1401-1500 [manoscritto]\nDell'amore humano trattato di Flaminio Nobili. - 1501-1600 [manoscritto]\nNota di furti, stupri, omicid\u00ee, ecc. commessi nel sec. XVI a Pistoia e nei dintorni (f. 1). Storia delle famiglie Panciatichi, Sozzifanti, Celleri e Del Gallo. Notizie di Ferrante Capponi (f. 3-31). - 1601-1700 [manoscritto]\nRaccolta di documenti (copie di lettere, relazioni, memoriali, ecc.) circa l'Inquisizione nel regno di Napoli; 1691-94. - 1601-1700 [manoscritto]\nRaccolta di documenti relativi al brigantaggio ed all'occupazione francese del regno delle due Sicilie. - 1801-1900 [manoscritto]\nGallica, servizio \"white-label\".\nDal 2013, la BnF offre alle biblioteche che desiderano rendere accessibili i propri contenuti senza disporre di mezzi propri, la possibilit\u00e0 di usufruire di Gallica come servizio \"white-label\". L'applicazione \u00e8 stata messa a punto e ospitata dalla BnF, ma consente alla biblioteca esterna di farne uso. \nNel gennaio 2020 sono 8 le biblioteche digitali a essere alimentate da Gallica \"white-label\". "}
{"id": "382540", "revid": "287204", "url": "https://it.wikipedia.org/wiki?curid=382540", "title": "Atletica leggera maschile ai Giochi della XXVII Olimpiade", "text": "Ai Giochi della XXVII Olimpiade di Sydney 2000 sono stati assegnati 24 titoli nell'atletica leggera maschile.\nCalendario.\nQuattro anni prima il campione del mondo dei 200 metri, Michael Johnson, aveva ottenuto una modifica del calendario che gli aveva consentito di disputare sia i 200 sia i 400 metri. A Sydney il campione olimpico si presenta solo sui 400 metri, comunque le due gare sono distanziate come ad Atlanta.\nAltre decisioni:\nNel complesso, nella prima parte del programma si assegnano undici titoli, contro i tredici assegnati nella seconda parte. Il rapporto \u00e8 pi\u00f9 bilanciato rispetto ad Atlanta (10-14).\nRisultati delle gare.\nDei 21 olimpionici vincitori delle gare individuali di Atlanta (Michael Johnson trionf\u00f2 sui 200 e 400 metri), solo cinque hanno lasciato l'attivit\u00e0 agonistica. Si contano poi due assenti (Adkins e Kiss, campioni rispettivamente dei 400 ostacoli e del martello). Dei rimanenti quattordici campioni olimpici, solo quattro riescono a confermarsi: lo stesso Johnson (400 metri), Haile Gebreselassie (10.000), Robert Korzeniowski (50 km di marcia) e Jan \u017delezn\u00fd (Lancio del giavellotto). \nSono cinque i primatisti mondiali che vincono la loro gara a Mosca, nelle seguenti specialit\u00e0: 100 metri, 400 metri, 10.000 metri, Salto triplo e Giavellotto.\nNel 1999 si sono tenuti a Siviglia i Campionati mondiali di atletica leggera. Dei 21 campioni di gare individuali (Maurice Greene trionf\u00f2 su 100 e 200 metri) diciotto si presentano a Sydney per tentare l'abbinamento con l'oro olimpico. Solo quattro vi riescono: lo stesso Greene (sui 100 metri), Michael Johnson (400 metri), Gebreselassie (10.000) e Iv\u00e1n Pedroso (Salto in lungo). Solo Gebreselassie migliora la propria prestazione dell'anno precedente.\nTre atleti, Michael Johnson (sui 400 metri), Heile Gebreselassie e Jan Zelezny sono gli unici che si presentano nella veste di campione in carica e di primatista mondiale. Entrambi vincono per la seconda volta il titolo (per Zelezny si tratta del terzo oro consecutivo).\nSono riusciti a qualificarsi quattro atleti di categoria Junior. Due di essi sono arrivati in finale: il russo Jurij Borzakovskij negli 800 metri (sesto), ed il kenyota John Korir nei 10000 metri (quinto)."}
{"id": "382542", "revid": "3732", "url": "https://it.wikipedia.org/wiki?curid=382542", "title": "Atletica leggera femminile ai Giochi della XXVII Olimpiade", "text": "Ai Giochi della XXVII Olimpiade di Sydney 2000 sono stati assegnati 22 titoli nell'atletica leggera femminile.\nCalendario.\nCome nelle precedenti edizioni, il programma femminile termina di sabato, poich\u00e9 di domenica si disputa solo la Maratona maschile.\nMancavano due concorsi al programma femminile per raggiungere il numero di 8, pari al programma maschile: a Sydney si colma la lacuna con l'introduzione di Salto con l'asta e Lancio del martello. Ci sono voluti 72 anni per passare dai due concorsi di Amsterdam 1928 (Alto e Disco) agli otto di oggi. \nAltre decisioni:\nAd Atlanta 1996 i 5000 metri, di nuova introduzione, erano stati sovrapposti ai 10000, impedendo alle atlete di iscriversi ad entrambe le gare. A Sydney le batterie dei 10000 metri sono spostate di quattro giorni in avanti.\nLa ripartizione delle gare di corsa piana in pista torna ad essere quella usuale e sperimentata: quattro nella prima parte del programma e tre nella seconda. Ecco lo schema:\nI titoli assegnati nella prima parte del programma sono solo otto; gli altri 14 sono assegnati nella seconda parte.\nRisultati delle gare.\nDelle sedici vincitrici di gare individuali di Atlanta (Marie-Jos\u00e9 P\u00e9rec e Svetlana Masterkova fecero una doppietta), solo tre hanno abbandonato l'attivit\u00e0 agonistica. In pi\u00f9, due sono state squalificate per l'assunzione di sostanze dopanti (Inesa Kravec' e Ludmila Engquist); Gail Devers non si \u00e8 qualificata sui 100 m piani; la campionessa del giavellotto \u00e8 assente; infine i 10 km di marcia sono stati sostituiti dalla distanza doppia. \nDelle rimanenti otto olimpioniche, nessuna riesce a confermarsi campionessa.\nTrine Hattestad, nuova primatista del giavellotto, \u00e8 l'unica primatista mondiale che vince la propria gara a Sydney. \nNel 1999 si sono tenuti a Siviglia i Campionati mondiali di atletica leggera. Delle 20 campionesse di gare individuali, quindici si presentano a Sydney per tentare l'abbinamento con l'oro olimpico. Solo tre ci riescono: Cathy Freeman (400 metri); Gabriela Szab\u00f3 (5000 metri) e Stacy Dragila (Salto con l'asta). Tutte migliorano la propria prestazione rispetto all'anno precedente (la Dragila si eguaglia).\nNessuna si presenta nella veste di campionessa in carica e di primatista mondiale. \nMarion Jones vince tre ori, ma nel 2007 i suoi successi vengono revocati dopo un'inchiesta antidoping.\nQuattro anni prima le atlete qualificate di categoria Junior erano state solo tre. A Sydney si qualificano ben nove atlete. Di esse, la polacca Kamila Skolimowska vince l'oro nel Lancio del martello. Da 28 anni un'atleta Junior non vinceva un titolo olimpico nell'atletica leggera femminile. L'ultima volta era accaduto nel 1972: Ulrike Meyfarth nel salto in alto. \nL'etiope Werknesh Kidane raggiunge la finale dei 5000 metri. \nL'atletica leggera femminile sta vivendo un ricambio generazionale: ben sei atlete della categoria Allieve (16-17 anni) partecipano ai Giochi. Tre raggiungono la finale: Vivian Cheruiyot (Kenya) nei 5000 metri (14\u00aa); Alice Timbilil (Kenya) nei 10000 metri (anch'essa 14\u00aa) ed Ivana Brklja\u010di\u0107 (Croazia) nel Lancio del martello (11\u00aa). Tutte sono nate nel 1983. Viene eliminata nelle Qualificazioni del Salto in alto la coetanea Blanka Vla\u0161i\u0107, croata come la Brklja\u010di\u0107, all'inizio della sua brillante carriera."}
{"id": "382544", "revid": "44627", "url": "https://it.wikipedia.org/wiki?curid=382544", "title": "Calci di rigore", "text": ""}
{"id": "382545", "revid": "109782623", "url": "https://it.wikipedia.org/wiki?curid=382545", "title": "T-Amp", "text": "Il T-Amp \u00e8 un amplificatore musicale prodotto dalla Sonic Impact che lavora in Classe D sfruttando il chip TA2024 della Tripath, che realizza un'amplificazione in tecnologia \"Digital Power Processing\" (Switching) alla frequenza di 50 MHz, ribattezzata dal produttore \"Classe T\". Questo dispositivo \u00e8 stato oggetto di particolare interesse nel mondo della riproduzione in alta fedelt\u00e0 date le sue caratteristiche di funzionamento e il costo estremamente ridotto.\nDispositivo.\nIl dispositivo T-Amp offre un'amplificazione con potenza continua di 6 watt su due canali attestati su impedenza di 8\u00a0\u03a9, 9\u00a0W su una impedenza di 4\u00a0\u03a9; pu\u00f2 funzionare con 8 batterie di tipo AA, dispone di una sola connessione mini-jack per l'ingresso audio di linea, di una connessione per l'alimentazione a 12 volt (massimo 14 volt) e di quattro connettori a molla per i cavi dei diffusori acustici.\nCaratteristiche tecniche.\nPrestazioni.\nL'elemento di maggior interesse di questo amplificatore \u00e8 l'elevata qualit\u00e0 sonora unita al costo irrisorio di acquisto: sull'onda del successo del T-Amp, riviste di alta fedelt\u00e0 di tutto il mondo hanno prodotto recensioni, la maggior parte molto positiva sulla validit\u00e0 audiofila dell'oggetto, con qualche eccezione.\nIn particolare i suoi sostenitori affermano che questo amplificatore produce un suono con un'alta qualit\u00e0 timbrica, un dettaglio elevato e un'ottima ricostruzione dell'immagine virtuale. Date le succitate peculiarit\u00e0, il soprannome che i suoi sostenitori hanno utilizzato per questo amplificatore \u00e8 l'\"ammazza giganti\", in quanto con una spesa irrisoria compete con apparecchi enormemente pi\u00f9 costosi.\nAl contrario, i suoi detrattori sostengono che il suono del T-Amp non \u00e8 in grado di riprodurre correttamente le frequenze sonore pi\u00f9 basse a causa del fattore di smorzamento mediocre e di ridotta capacit\u00e0 di erogare corrente, che l'immagine sonora \u00e8 irrealistica (proiettata in avanti), che la componentistica di basso livello utilizzata influisce sulla qualit\u00e0 del suono finale. In certi casi, alcuni rari recensori si sono spinti fino a definire \"fastidioso\" il suono del T-Amp.\nTweaking.\nNumerosi appassionati di elettronica hanno implementato modifiche al T-Amp con l'intento di migliorarne le caratteristiche di amplificazione e la curva di risposta in frequenza che risente troppo delle variazioni di impedenza del diffusore utilizzato. \nSu internet sono disponibili decine di progetti amatoriali che promettono di migliorare le prestazioni del T-Amp e che consistono pi\u00f9 che altro nella sostituzione dei condensatori con altri di qualit\u00e0 superiore e nella realizzazione pi\u00f9 attenta del filtro all'uscita che serve per eliminare segnali non desiderati fuori dalla banda audio senza per\u00f2 comprometterla.\nSuper T-Amp.\nEsiste in vendita, sempre dal produttore Sonic Impact, anche una versione evoluta del T-Amp: il \"Super T-Amp\". Questo dispositivo \u00e8 inserito in un corpo metallico e lo studio della disposizione dei componenti \u00e8 eseguito in modo da ridurre le interferenze. Ha un costo maggiore rispetto alla versione base e le opinioni sull'effettivo miglioramento del risultato sonoro sono molto discordanti."}
{"id": "382549", "revid": "125920186", "url": "https://it.wikipedia.org/wiki?curid=382549", "title": "Jon Voight", "text": " \nNel corso della sua carriera ha vinto un Premio Oscar al migliore attore (a fronte di 4 candidature) per \"Tornando a casa\", quattro Golden Globe e un Prix d'interpr\u00e9tation masculine al Festival di Cannes.\nBiografia.\nNato da Elmer Voight (1909-1973) e Barbara Kamp (1910-1995), i suoi nonni materni erano di origine tedesca mentre il nonno paterno era un immigrato slovacco (il vero cognome era Vojtka). Studi\u00f2 alla scuola maschile Archbishop Stepinac High School nella vicina White Plains, dove inizi\u00f2 ad interessarsi alla recitazione, esordendo in teatro nel ruolo di Puck nel \"Sogno di una notte di mezza estate\". Dopo essersi diplomato nel 1956, prosegu\u00ec gli studi collegiali alla Catholic University of America di Washington, terminati i quali si trasfer\u00ec a New York. \nLa sua carriera inizi\u00f2 nei musical di Broadway. Sul finire degli anni sessanta partecip\u00f2 a numerosi serial televisivi. Il debutto sul grande schermo avvenne nel 1967 nel film \"L'ora delle pistole\" con James Garner. \nIl primo ruolo di rilievo giunse nel 1969, quando fu protagonista di \"Un uomo da marciapiede\", al fianco di un giovane Dustin Hoffman. Per la sua notevole interpretazione nella parte del giovane gigol\u00f2 Joe Buck, ottenne la sua prima candidatura al premio Oscar. L'ambito riconoscimento quale miglior attore arriv\u00f2 dieci anni dopo per la sua interpretazione di Luke, il reduce paraplegico della guerra del Vietnam, in \"Tornando a casa\", diretto da Hal Ashby.\nVita privata.\nPadrino dell'attrice Skyler Shaye, \u00e8 da sempre sostenitore del Partito Repubblicano. \u00c8 stato sposato dal 1962 al 1967 con l'attrice Lauri Peters. Nel 1971 spos\u00f2 in seconde nozze Marcheline Bertrand (si separarono nel 1976 e infine divorziarono nel 1978), che gli diede due figli, James Haven ed Angelina Jolie, i quali seguiranno le sue orme nel mondo del cinema.\nRiconoscimenti.\nPremio Emmy\nDoppiatori italiani.\nNelle versioni in italiano dei suoi film, Jon Voight \u00e8 stato doppiato da:"}
{"id": "382553", "revid": "124429598", "url": "https://it.wikipedia.org/wiki?curid=382553", "title": "Confederate States Army", "text": "Confederate States Army indica le forze armate della Confederazione. Da esso dipendevano l'esercito, la marina e la \"State Militia\" degli Stati Confederati d'America. Sotto il suo coordinamento, sebbene autonoma, operava invece la \"Confederate Home Guard\".\nIl Comando in Capo delle Forze armate.\nLa Costituzione definitiva degli Stati Confederati d'America prevedeva che il Presidente sarebbe stato il Comandante in Capo dell'Esercito e della Marina nonch\u00e9 delle Milizie dei diversi Stati quando chiamate in servizio attivo. Conseguentemente, in ogni considerazione relativa alle Forze armate confederate, il ruolo del Presidente Jefferson Davis deve essere ben tenuto presente; incluso il fatto che egli in precedenza aveva prestato servizio nell'Esercito degli Stati Uniti ed era stato Segretario alla Guerra degli Stati Uniti.\nIl Presidente controll\u00f2 strettamente la condotta della guerra e interfer\u00ec, con risultati non sempre brillanti, nelle operazioni dei generali al comando delle varie armate; non venne nominato un comandante in capo con pieni poteri fino al gennaio 1865 quando finalmente, in una situazione ormai quasi compromessa, venne assegnato l'incarico al generale Robert Edward Lee.\nI Dipartimenti della Guerra e della Marina.\nNel Governo degli Stati Confederati operarono i seguenti Segretari:\nEsercito.\nLEsercito degli Stati Confederati d'America nella guerra di secessione era articolato in due grandi categorie di Enti: quelli dell'Organizzazione Territoriale e le Grandi Unit\u00e0 ed Unit\u00e0 di campagna.\nDiversamente dall'Esercito dell'Unione vi erano generali, sia nell'Esercito Provvisorio sia poi in quello regolare, e tenenti generali: ogni Comandante di Armata doveva avere il grado di generale e ogni Comandante di Corpo d'Armata quello di tenente generale. Un'eccezione a questa regola fu il generale Samuel Cooper, che non comand\u00f2 mai un'Armata ma prest\u00f2 servizio a Richmond come Aiutante ed Ispettore Generale.\nL'Organizzazione Territoriale.\nIl sistema di base dell'Organizzazione Territoriale prevedeva \"Dipartimenti\", \"Sottosezioni dei Dipartimenti\", \"Distretti Militari\" e \"Sub-Distretti Militari\", laddove i Distretti dovevano coincidere con gli Stati ed i Dipartimenti raggruppare pi\u00f9 Distretti.\nPeraltro l'Organizzazione Territoriale nel corso della guerra sub\u00ec continue modifiche, anche largamente fuori dagli schemi, sia in relazione ai mutamenti territoriali sia in relazione agli eventi della guerra stessa.\nI compiti dell'Organizzazione Territoriale militare consistevano nella difesa del territorio, nell'approntamento ed addestramento delle nuove unit\u00e0 e nel riordino e completamento di unit\u00e0 ritirate dal combattimento. Purtuttavia le vicissitudini della guerra fecero s\u00ec che l'Organizzazione Territoriale spesso dovesse assumere i compiti delle maggiori Grandi Unit\u00e0 da campagna - Armate e Corpi d'Armata - e non sono infrequenti i casi di trasformazione di un Dipartimento o Distretto in Grande Unit\u00e0 da campagna e viceversa.\nL'Esercito di campagna.\nNell'Esercito di campagna erano previsti otto tipi di unit\u00e0, collocati su sei diversi livelli ordinativi (legione, reggimento e battaglione appartengono allo stesso livello).\nLa Milizia.\nI singoli stati confederati arruolarono una milizia, la \"State Militia\", integrandola con compagnie di volontari. Le pi\u00f9 numerose erano la \"Arkansas Militia\" con 68 reggimenti e la \"Missouri State Guard\" con nove divisioni. Combatt\u00e9 a fianco e sotto il coordinamento del Confederate States Army.\nConfederate Home Guard.\nOper\u00f2 anche una milizia armata irregolare, la \"Confederate Home Guard\". Era incaricata sia della difesa del fronte interno confederato durante la guerra civile, nonch\u00e9 per aiutare a rintracciare e catturare i disertori dell'esercito confederato.\nMarina.\nLa \"Confederate States Navy\" oper\u00f2 sia con flottiglie fluviali, sia nelle acque dell'America Settentrionale, sia negli oceani Atlantico e Pacifico, in queste ultime tramite navi corsare e violatori di blocco (in inglese blockade runners), fino al termine delle operazioni belliche. L'ultima nave ad ammainare la bandiera confederata fu l'incrociatore ausiliario Shenandoah, il 6 novembre 1865.\nUna Marina per una guerra certa.\nNon ci fu guerra marittima nel senso proprio del termine durante i quattro anni di guerra; non ci furono flotte che si scontrarono in battaglia in mare aperto, ci furono soltanto due o tre azioni che meritino di essere citate dagli annuari navali. Ma fin dall'inizio, nel formare il Governo della nuova Repubblica, fu costituito un Dipartimento della Marina le cui realizzazioni, lottando contro le difficolt\u00e0 con cui ebbe a confrontarsi, furono poco meno che mirabili, considerando il limitato tempo disponibile per la preparazione, in un Paese quasi privo di cantieri ed altri mezzi per costruire ed equipaggiare navi che potessero prendere il mare, per non parlare di navi da guerra.\nNegli ultimi giorni del 1860 La secessione della Carolina del Sud rese evidente alla gente del Nord e del Sud che stava costantemente aumentando la frattura fra le due parti del Paese. Ben presto si percep\u00ec che il divario sempre crescente non poteva essere risolto con mezzi diplomatici e che gli Stati secessionisti, per sostenere le posizioni che avevano preso, sarebbero stati costretti dalle pressanti voci dei loro capi a fare appello alle armi.\nIl Sud era immensamente svantaggiato sotto molti punti, ma principalmente dalla mancanza non solo di navi da Guerra ma persino di un qualsiasi nucleo di forze navali. La secessione di Mississippi, Florida, Alabama, Georgia e Louisiana in rapida successione rese certo l'inizio delle ostilit\u00e0. Nel febbraio 1861 delegati degli Stati secessionisti si riunirono a Montgomery, Alabama, e costituirono un nuovo Governo Provvisorio; la rottura aveva ampiamente superato ogni speranza di aggiustamento; l'unica maniera per poter risolvere la disputa era la guerra.\nIl presidente Jefferson Davis assegn\u00f2 il posto di Segretario alla Marina a Stephen Russell Mallory, Florida, che aveva servito il suo Stato nel Senato degli Stati Uniti e per anni era stato Presidente del Comitato Navale della Casa dei Rappresentanti, un'esperienza che lo metteva in una situazione favorevole.\nGli ostacoli.\nIl Sud non possedeva nessuna imbarcazione che potesse essere allestita come nave da guerra. C'erano solo due depositi navali, uno a Norfolk, Virginia, Stato che non era ancora passato dalla parte dei secessionisti; l'altro deposito era a Pensacola, Florida, e non era equipaggiato per costruzioni navali ma solo per riparazioni e ricovero. C'erano poi alcuni piccoli cantieri privati distribuiti in tutto il Sud, ma nessuno aveva le installazioni necessarie per costruire ed equipaggiare una nave da guerra anche di esiguo tonnellaggio.\nIn aggiunta a ci\u00f2 non c'era una fabbrica al Sud in grado di costruire un motore di potenza sufficiente ad equipaggiare adeguatamente una cannoniera; c'era scarsit\u00e0 di ferro e non c'erano fabbriche in grado di produrre le lastre da due pollici e mezzo per le corazzate in modo da sostituire le navi di legno. C'era un solo impianto nel Sud in grado di fornire cannoni di grosso calibro, la Tredegar Iron Works in Richmond (Virginia), che fu al di fuori della giurisdizione degli Stati Confederati fin dopo il cannoneggiamento di Fort Sumter. C'era abbastanza legname nel Sud per costruire una media flotta di navi, ma si trovava nelle foreste, ancora da tagliare e da stagionare.\nUn ulteriore ostacolo sulla strada della costituzione di una Marina confederata era il fatto che le Grandi Potenze europee avevano proclamato la loro neutralit\u00e0 quasi immediatamente dopo che la prima cannonata era stata sparata contro Fort Sumter e le potenze minori presto seguirono l'esempio delle maggiori. In sostanza, queste proclamazioni permettevano alle navi di ambedue le parti di utilizzare i porti per le riparazioni ed i rifornimenti. Nessuna nave poteva rinforzare il proprio equipaggio in alcuno di questi porti stranieri o fare qualsiasi modifica al di fuori delle riparazioni necessarie per poter affrontare il mare e non potevano rifornirsi di carbone nel porto di alcuna Potenza se non una volta ogni tre mesi, salvo speciale autorizzazione.\nL'inizio di una nuova Marina.\nIl personale.\nQuesta era la situazione che stava di fronte al Segretario della Marina della Confederazione dopo l'apertura delle ostilit\u00e0. Ma gi\u00e0 prima che la guerra scoppiasse Mallory aveva cominciato a costruire la sua organizzazione, non disarmato dalle difficolt\u00e0 contro le quali doveva combattere. C'erano molti sudisti nella Marina Federale le cui simpatie andavano al nuovo Governo: le loro dimissioni venivano presentate giornalmente alle Autorit\u00e0 di Washington ed il loro servizio veniva offerto agli Stati Confederati.\nMolti degli uomini che lasciavano il servizio della Federazione erano comandanti di navi e c'erano situazioni nelle quali essi avrebbero potuto facilmente consegnare le loro navi alla Confederazione, ma, senza eccezioni, essi restituirono le navi loro affidate dal Governo federale prima di lasciare il servizio, ritirandosi cos\u00ec \"con le mani pulite\". C'erano anche diversi Ufficiali su navi costiere che erano in porti del Sud allo scoppio della Guerra, che salparono verso il Nord con le loro navi e poi tornarono al Sud per unirsi ai Confederati.\nSedici capitani, trentaquattro comandanti e settantasei tenenti, insieme a centoundici sottufficiali, tra regolari e facenti funzione, si dimisero dalla Marina degli Stati Uniti. Per far loro posto il servizio confederato fu incrementato col l'Atto di Emendamento del 21 aprile 1862, e portato alla seguente consistenza:\nIl materiale.\nUno dei primi uomini di mare sudisti a dimettersi dal Dipartimento della Marina Federale fu il comandante Raphael Semmes, che immediatamente venne al Sud per prendere servizio per il nuovo Governo. Egli fu inviato a Nord per procurarsi tutte le armi e munizioni possibili, per contrattare ulteriori consegne e, se possibile, trovare navi che potessero servire da primo nucleo per la Marina della Confederazione. Fu consegnata o contrattata una grande quantit\u00e0 di munizioni, ma non si poterono trovare navi idonee ad essere adattate per il servizio in alto mare: con questa parte incompiuta della sua missione Semmes torn\u00f2 a Montgomery, dodici giorni prima del cannoneggiamento di Fort Sumter.\nNel frattempo altri agenti del governo avevano tentato di trovare nei porti del Sud idonee navi da acquistare. Tutte queste furono considerate inidonee al servizio come navi da guerra, ma un comandante, apprese le specifiche di una di esse, chiese al Segretario della Marina di assicurarsela, di modificarla, di dargliene il comando e poi permettergli di prendere il mare. Il Segretario acconsent\u00ec: la piccola nave fu portata a New Orleans e furono iniziate le operazioni per trasformarla in una cannoniera che inalberasse i colori confederati e, disturbando il commercio del Nord, facesse la sua parte del lavoro di guerra. I piani di ricostruzione della nave erano appena completati quando si diffuse nel mondo la voce che Fort Sumter era stato cannoneggiato ed era caduto, e la nave, la prima di una Marina che doveva misurarsi contro la terza maggior Marina del mondo, fu battezzata con il nome del primo forte caduto nelle mani della Confederazione, il \"Sumter\".\nCome la guerra fu dichiarata fu evidente che la Virginia si sarebbe unita agli Stati secessionisti e prima della frettolosa evacuazione del grande deposito navale di Norfolk i Federali distrussero tutto quello che poterono. Sei delle sette navi che erano nel deposito di Gosport il 20 aprile, quando fu iniziata la distruzione, andarono completamente distrutte, ma la settima, la fregata ad elica \"Merrimac\", dopo essere bruciata quasi fino alla linea di galleggiamento, fu salvata dopo che i Federali se ne furono andati e le autorit\u00e0 confederate, sotto la direzione di John M. Brooke, vecchio tenente della Marina degli Stati Uniti, avviarono immediatamente la ricostruzione della carcassa secondo un piano che era nuovo per la guerra marittima. L'8 marzo dell'anno successivo la corazzata Merrimac, ribattezzata \"Virginia\", sollev\u00f2 le speranze della Confederazione e chiuse il periodo delle navi da battaglia in legno con l'affondamento della \"Cumberland\" e la distruzione del \"Congress\" in Hampton Roads, Virginia. Le speranze che aveva sollevato, per\u00f2, furono eclissate il giorno successivo dall'avvento del \"Monitor\" progettato da John Ericsson.\nAltre navi federali furono catturate dopo l'apertura delle ostilit\u00e0, fra le quali i cutter costieri \"Aiken\", \"Cass\", \"Washington\", \"Pickens\", \"Dodge\", \"McClelland\" e \"Bradford\". Tutte queste navi furono modificate al pi\u00f9 presto per la corsa e presero il mare con diverse fortune. L\"Aiken\" fu ribattezzata \"Petrel\" ed alla sua carriera pose presto fine la fregata unionista \"St. Lawrence\", alla quale stava tentando di sfuggire.\nLe finanze della Confederazione furono presto alimentate con valuta sufficiente a far partire le operazioni ed il Dipartimento della Marina, con la quota assegnatale, inizi\u00f2 a rendere la sua piccola flotta la pi\u00f9 formidabile possibile. Tutti i cantieri occupati o resi disponibili da privati furono equipaggiati per costruzione e trasformazioni. Ogni nave trovata che potesse rispondere a qualcuno dei requisiti della Marina fu acquistata e, prima della fine del primo anno di guerra, erano pronti trentacinque fra navi a vapore ed a vela di varie dimensioni, classi ed armamento ed altre erano in costruzione. Di quelle in commessa, ventuno erano a vapore, la maggior parte piccole, scelte pi\u00f9 per velocit\u00e0 che per potenza. Diverse montavano un solo cannone, altre ne avevano due e la maggioranza ne aveva meno di cinque.\nIl Dipartimento della Marina aveva costituito una fabbrica di polveri, magazzini motori, caldaie e macchinari e cinque magazzini munizioni. Questo in aggiunta ai diciotto cantieri gi\u00e0 pianificati ed in esercizio. Le signore della Georgia avevano donato agli Stati Confederati una batteria galleggiante quasi completamente pronta alla fine del primo anno di guerra. Lo Stato dell'Alabama aveva regalato al servizio confederato una carcassa di corazzata.\nLa guerra da corsa.\nLa maggior parte delle navi completate alla fine del primo anno di guerra furono messe in mare come navi da corsa per ostacolare la marina mercantile del Nord. Altre furono utilizzate per sorvegliare le foci dei fiumi della Confederazione, mentre diverse navi operavano offensivamente sui fiumi. Il \"George Page\", ribattezzato \"Richmond\", un piccolo vapore equipaggiato leggero, divent\u00f2 presto ben noto ai federali per la continua minaccia ai forti sui fiumi Occoquan e Quantico Creek, spesso avvicinandosi e sparando cannonate contro di essi.\nDopo l'inizio della guerra i corsari confederati divennero presto una tale minaccia che il presidente Lincoln eman\u00f2 un proclama che tutti i corsari sarebbero stati considerati pirati e che i loro equipaggi sarebbero stati puniti come tali. Sei mesi dopo l'emanazione di questo ordine l'equipaggio del corsaro \"Savannah\", catturato, fu processato per pirateria, ma la giuria non approv\u00f2. Durante l'attesa per un nuovo processo i confederati presero prigionieri di guerra un egual numero di ufficiali dell'Esercito Federale e notificarono alla controparte che qualsiasi punizione dovesse essere inflitta agli equipaggi corsari sarebbe stata applicata anche agli ufficiali, che erano trattenuti come ostaggi. Le Grandi Potenze mondiali rifiutarono di accettare l'ultimatum dell'Unione secondo cui i corsari praticavano la pirateria e da quel momento fino alla fine della guerra gli equipaggi corsari catturati vennero trattati come prigionieri di guerra.\nUlteriori ampliamenti.\nA questo momento ebbe luogo da parte del Dipartimento della Marina confederato un'importantissima mossa, che apr\u00ec un nuovo capitolo nella storia navale. Il 9 maggio 1861 Mallory, convinto che le risorse della Confederazione non fossero sufficienti per completare una Marina adeguata a mantenere le difese delle vie d'acqua del Sud, incaric\u00f2 James D. Bulloch di recarsi in Inghilterra e di cercare di ottenere alcune navi ivi costruite, informandolo nel contempo che i fondi necessari sarebbero stati assicurati e messi a sua disposizione presso la Rappresentanza della Confederazione in Inghilterra. La questione di costruire navi da guerra in Inghilterra presentava molte difficolt\u00e0 a causa della politica britannica di neutralit\u00e0: ogni nave delle potenze in guerra, armata o equipaggiata da materiale costituente contrabbando sarebbe stata colpevole di rottura della neutralit\u00e0 e il Governo britannico avrebbe potuto prenderne possesso.\nIl capitano Bulloch, graduato di Annapolis, era ben istruito sul compito ed entr\u00f2 subito in negoziato per la costruzione di due navi, da consegnare personalmente a lui come sua propriet\u00e0. Costruiti sulle linee generali di una nave corsara, non dovevano essere armate o comunque equipaggiate come navi da guerra. Furono poi equipaggiate in altri porti da navi che trasportavano le loro armi e le munizioni. Bulloch rest\u00f2 in Europa durante la maggior parte della guerra e fu un valido assistente del Segretario della Marina confederata.\nNel periodo in cui egli stava sovrintendendo l'acquisizione delle forze costruite all'estero Mallory organizz\u00f2 un Ufficio ordini e dettaglio, un Ufficio artiglieria e idrografia, un Ufficio provviste e vestiario, che aveva anche l'incarico dei pagamenti delle forze navali, ed un Ufficio Medicina e Chirurgia.\nCorpo aerostatico.\nFu costituito anche un piccolo \"Corpo aerostatico\" nell'ambito dell'Esercito, denominato Servizio aereo confederato che utilizzava palloni aerostatici per l'osservazione aerea, dei quali fece buon uso per l'esplorazione ed il bombardamento."}
{"id": "382554", "revid": "14214", "url": "https://it.wikipedia.org/wiki?curid=382554", "title": "David Friedrich", "text": ""}
{"id": "382557", "revid": "339392", "url": "https://it.wikipedia.org/wiki?curid=382557", "title": "Contee tradizionali dell'Irlanda", "text": ""}
{"id": "382560", "revid": "729019", "url": "https://it.wikipedia.org/wiki?curid=382560", "title": "Hiller X-18", "text": "LHiller X-18 era un convertiplano sperimentale realizzato dalla statunitense Hiller Aircraft Corporation, destinato a sperimentare l'ala basculante, nella prospettiva di realizzare un cargo con caratteristiche VTOL. A differenza di altri convertiplani poteva decollare ed atterrare come un normale aeroplano con le eliche in posizione orizzontale.\nNella fase sperimentale in cui venne impiegato, l'Hiller X-18 oper\u00f2 in questo modo quindi come uno STOVL.\nIn volo comp\u00ec rotazioni dell'ala per angoli fino a 50\u00b0, senza effettuare mai una transizione completa, che venne provata solo nei collaudi vincolati a terra.\nStoria del progetto.\nIl lavoro di progettazione inizi\u00f2 nel 1955 con un contratto della United States Air Force alla Hiller Aircraft Corporation di Stanley Hiller Jr, per la realizzazione dell'unico prototipo realizzato.\nPer velocizzare la costruzione del prototipo si ricorse a materiali riciclati provenienti da altri velivoli:\nI due motori turboelica mantenvano le caratteristiche eliche controrotanti tripala, ma ne aumentavano il diametro a 4,8 m, di modo che potessero essere utilizzati come rotori per le operazioni di decollo. Le due turboeliche non erano comunque interconnesse, ovvero uno dei motori non erano in grado di azionare le eliche dell'altro in caso di avaria.\nL'X-18 disponeva inoltre di un motore turbogetto il cui scarico in coda poteva essere orientato verso l'alto e il basso in modo da poter controllare il beccheggio (inclinazione) dell'aeromobile alle basse velocit\u00e0, in particolare nella fasi di decollo ed atterraggio.\nImpiego operativo.\nIl primo collaudo in volo venne compiuto il 24 novembre 1959 presso la base di Edwards AFB, dopo una serie di prove vincolate. L'X-18 comp\u00ec una serie di 20 voli durante i quali fu afflitto da diversi problemi. In particolare le raffiche di vento quanto il velivolo ruotava l'ala che tendeva cos\u00ec a comportarsi come una vela.\nL'ultimo volo ebbe luogo nel luglio 1961. L'X-18 ebbe un problema al motore a getto che controllava il beccheggio a 3\u00a0000 m mentre era in fase di volo librato, entrando in rotazione. L'equipaggio riusc\u00ec a riprendere il controllo ed atterrare senza danni. Successivamente fu interrotta la fase di test di volo, limitando l'impiego del convertiplano per le prove a terra.\nA questo punto, per\u00f2, una delle installazioni su cui era stato montato l'apparecchio collass\u00f2 e il prototipo rimase gravemente danneggiato. Per questo motivo il programma venne definitivamente cancellato il 18 gennaio 1964 e l'X-18 venne successivamente rottamato."}
{"id": "382561", "revid": "767487", "url": "https://it.wikipedia.org/wiki?curid=382561", "title": "Lista di aerei a decollo verticale", "text": ""}
{"id": "382570", "revid": "6923", "url": "https://it.wikipedia.org/wiki?curid=382570", "title": "Euroflora", "text": "Euroflora \u00e8 una mostra del fiore e della pianta ornamentale. Rappresenta una delle principali \"floralies\" (rassegne floreali) che si svolgono nel Mediterraneo e nel mondo, e riguarda: ricerca all'ibridazione, fiore reciso alle fronde, piante in vaso arboricoltura, giardinaggio e paesaggismo. \u00c8 organizzata dalla Fiera di Genova nel capoluogo ligure, viene riconosciuta dall'AIPH - Association Internationale des Producteurs Horticoles e fa parte di AIF - Association of International Floralies.\nEuroflora si svolgeva con cadenza quinquennale, con la prima edizione avvenuta nel 1966. Tra i temi principali della manifestazione c'\u00e8 la biodiversit\u00e0.\nL'edizione 2018 \u00e8 stata annunciata il 31 gennaio 2018, e si svolta a Genova nei Parchi di Nervi dal 21 aprile al 6 maggio.\nL'edizione 2011 si \u00e8 svolta dal 21 aprile al 1\u00ba maggio. Per l'undicesima edizione, prevista nel 2016, era stata ipotizzato l'anticipo di un anno per consentire alla manifestazione di svolgersi in contemporanea con l'Expo 2015 di Milano, ma l'ipotesi \u00e8 stata prima ridimensionata, prevedendo una semplice anteprima dell'esposizione, e infine definitivamente scartata in favore di una manifestazione floreale legata all'Expo che si \u00e8 svolta nel maggio 2015 a Firenze.\nL'edizione 2016 \u00e8 stata poi successivamente rimandata prima al 2017, poi al 2018 con anche l'annuncio di un cambio di periodicit\u00e0, da cinquennale a triennale.\nLa prossima edizione si terr\u00e0 dal 24 aprile al 9 maggio 2021, sempre nei Parchi di Nervi.\nStoria.\nEuroflora ha avuto la sua prima edizione nel 1966, ma il progetto originario aveva preso le mosse un anno prima sulla base di un'idea del senatore Carlo Pastorino, all'epoca presidente della Fiera di Genova (che oggi \u00e8 una societ\u00e0 per azioni, ma fino al 2002 era un ente pubblico). Il marchio dell'Euroflora - pi\u00f9 volte vincitore di premi internazionali - \u00e8 stato dipinto da Emanuela Tenti, all'epoca grafica ed illustratrice alle dipendenze dell'Ente Fiera stesso.\nPastorino propose all'associazione dei florovivaisti liguri di organizzare, con cadenza quinquennale, una grande \"floralie\" ad imitazione di quella di Gand, in Belgio.Venne quindi avanzata formale richiesta all'AIPH, l'Association Internazionale des Producteurs de l'Horticulture, responsabile del calendario degli eventi floristici, che acconsent\u00ec volentieri.\nAlle dieci edizioni tenute dal 1966 al 2011 hanno partecipato 5.700 espositori e sono state visitate da 5 milioni di persone. Il record di maggiore afflusso si \u00e8 avuto nell'edizione del 1986 visitata da 730.000 persone.\nGi\u00e0 al debutto i numeri della manifestazione furono di tutto rilievo: 250.000 i visitatori e oltre 260 espositori provenienti da 19 paesi.\n \nL'area espositiva.\nEuroflora \u00e8 allestita negli spazi dei padiglioni coperti \"Blu\" e \"C\", oltre al Palasport (cuore dell'esposizione) e alle aree all'aperto della Fiera di Genova.\nIl 2011 ha visto la partecipazione della Royal Agricultural and Horticultural Society of Ghent, societ\u00e0 organizzatrice delle \"Floralies\" dell'omonima citt\u00e0 belga. Oltre al Belgio, si sono registrate partecipazioni da: Cina, Francia, Ecuador, Germania, Guinea Equatoriale, India, Nuova Zelanda, Paesi Bassi, Romania, Repubblica di San Marino, Spagna, Stati Uniti, Taiwan e Ungheria.\nCuriosit\u00e0.\nA Euroflora 2011 \u00e8 stato allestito il balcone fiorito pi\u00f9 lungo del Mediterraneo: 1.500 piante suddivise in 150 vasi, hanno 'vestito' i 150 metri della balaustra sulla terrazza del padiglione Blu."}
{"id": "382575", "revid": "125986607", "url": "https://it.wikipedia.org/wiki?curid=382575", "title": "Oblast' di Cherson", "text": "L'oblast' di Cherson () \u00e8 una delle 24 oblast' dell'Ucraina. Il capoluogo \u00e8 Cherson."}
{"id": "382579", "revid": "92723", "url": "https://it.wikipedia.org/wiki?curid=382579", "title": "Oblast' di Chmel'nyc'kyj", "text": "L'oblast' di Chmel'nyc'kyj () \u00e8 una delle 24 oblast' dell'Ucraina, con capoluogo Chmel'nyc'kyj."}
{"id": "382581", "revid": "6066", "url": "https://it.wikipedia.org/wiki?curid=382581", "title": "John Gardiner Wilkinson", "text": ""}
{"id": "382585", "revid": "205197", "url": "https://it.wikipedia.org/wiki?curid=382585", "title": "Maroussi", "text": ""}
{"id": "382591", "revid": "77358", "url": "https://it.wikipedia.org/wiki?curid=382591", "title": "La Rosa nel Pugno", "text": ""}
{"id": "382593", "revid": "547034", "url": "https://it.wikipedia.org/wiki?curid=382593", "title": "Chiesa di Santa Chiara (Mondov\u00ec)", "text": "La chiesa di Santa Chiara si trova a Mondov\u00ec.\nStoria.\nLa chiesa di Santa Chiara fu costruita tra il 1712 ed il 1724 su progetto dell'architetto Francesco Gallo nel luogo dove sorgeva una precedente chiesa.\nFece parte del convento delle monache Clarisse fino al 1802, anno della soppressione degli ordini religiosi voluta da Napoleone I. Successivamente pass\u00f2 alla confraternita delle monache Benedettine. \nDescrizione.\nLa facciata, decorata con due ordini di lesene sovrapposti, \u00e8 pesantemente curvata verso l'interno. La balaustra convessa conduce al semplice portale. La concavit\u00e0 della facciata ingrandisce un poco lo spazio della strada. \nLa decorazione interna (opera di ignoti artisti) \u00e8 eseguita con grande maestria. Nelle colonne in finto marmo, addossate alle pareti, si possono scorgere scorci di paesaggi e figure fantastiche. \nLa cupola rappresenta l\"'Assunzione di Maria tra gli angeli ed i papi Celestino V, Gregorio VII, Gregorio Magno e Leone III\".Nelle due cappelle laterali sono rappresentati quattro episodi di vita di una santa benedettina, e nel presbiterio si possono ammirare \"San Paolo\" e \"San Pietro\" (opere di Andrea Vinaj, chiamato dalle monache benedettine). \nDurante la spoliazione napoleonica lo splendido altare maggiore di marmi policromi venne asportato assieme ai due altari laterali. Rimangono gli stucchi e la decorazione pittorica dell'intero edificio. \nL'edificio appartiene al momento di maggior accentuazione barocca del Gallo. \nOra la chiesa \u00e8 sconsacrata ed appartiene al comune di Mondov\u00ec dalla met\u00e0 dell'Ottocento, dopo la soppressione delle benedettine cassinesi (1867) assieme all'adiacente convento, che ospita la scuola media \"Francesco Gallo\"', il liceo \"Rosa Govone\" e la scuola comunale di Musica."}
{"id": "382594", "revid": "827882", "url": "https://it.wikipedia.org/wiki?curid=382594", "title": "Settimanale di attualit\u00e0", "text": "Un settimanale di attualit\u00e0, (detto in lingua inglese \"news magazine\" o \"newsmagazine\"), \u00e8 una rivista a periodicit\u00e0 settimanale focalizzata sull'analisi e la cronaca di eventi di attualit\u00e0, spesso pi\u00f9 approfondita rispetto a un quotidiano. \nIn Italia:\nFra i pi\u00f9 noti nel mondo ci sono:\nSettimanali di attualit\u00e0 televisiva.\nI settimanali di attualit\u00e0 in televisione offrono servizi simili a quelli cartacei, ma le storie vengono presentate in brevi documentari. La formula, introdotta negli Stati Uniti dal programma CBS \"60 Minutes\" nel 1968, ha avuto successo in tutto il mondo e si \u00e8 specializzata notevolmente, contemplando servizi di stretta attualit\u00e0 nazionale e internazionale, interviste, inchieste e dirette di grandi eventi.\nSettimanali di attualit\u00e0 radiofonica.\nI settimanali di attualit\u00e0 alla radio sono simili come formato a quelli televisivi e hanno solitamente una durata maggiore rispetto ai giornali radio (da 30 minuti a 3 ore)."}
{"id": "382595", "revid": "2117876", "url": "https://it.wikipedia.org/wiki?curid=382595", "title": "Museum Speelklok", "text": "Il Museum Speelklok (gi\u00e0 \"Museum Van Speelklok tot Pierement\") \u00e8 un museo nella citt\u00e0 di Utrecht in Paesi Bassi. Esso possiede una collezione di strumenti musicali che suonano automaticamente. La maggior parte degli strumenti \u00e8 ancora in funzione e dunque pu\u00f2 ancora suonare la sua musica. La collezione consiste in carillon, orologi musicali, pianole, organi di barberia (fra cui anche gli organi \"di strada\" che sono tipici dei Paesi Bassi), e un orologio di campanile con relative campane. Durante le visite guidate gli strumenti vengono suonati. Nei 50 anni della sua esistenza, il museo \u00e8 diventato molto popolare nei Paesi Bassi e nel resto del mondo."}
{"id": "382596", "revid": "1718925", "url": "https://it.wikipedia.org/wiki?curid=382596", "title": "Oblast' di Kiev", "text": "La regione di Kiev () \u00e8 una oblast' dell'Ucraina centrale. La zona \u00e8 detta anche Kyiv\u0161\u010dyna (ucraino: \u041a\u0438\u0457\u0432\u0449\u0438\u043d\u0430).\nLa citt\u00e0 di Kiev \u00e8 il capoluogo della regione omonima e di questa ospita le strutture amministrative; ciononostante la citt\u00e0 di Kiev ha uno status speciale per cui non \u00e8 sotto la giurisdizione di alcuna regione.\nGeografia fisica.\nTerritorio.\nLa regione di Kiev si estende su una superficie di fra l'Ucraina centrale e settentrionale e confina con:\nPur trovandosi all'interno dell'oblast' di \u010cernihiv, la citt\u00e0 di Slavuty\u010d \u00e8 un'enclave appartenente all'oblast' di Kiev.\nLa provincia \u00e8 approssimativamente divisa in due dal fiume Dnepr. Altri fiumi importanti sono tutti affluenti del Dnepr:\nIl Dnepr scorre lungo il territorio di questa provincia per . Circa 177 fiumi di varia grandezza la percorrono; vi sono poi 13 serbatoi di piena (i pi\u00f9 grandi quelli di Kiev e di Kaniv, pi\u00f9 di stagni e circa 750 piccoli laghi.\nClima.\nIl clima dell'oblast' di Kiev \u00e8 quello caratteristico della zona paludosa della Polesia e delle vicine foreste: continentale con inverni relativamente miti ed estati calde.\nLe temperature variano fra i di gennaio e i di luglio.\nVegetazione.\nNell'oblast' di Kiev vi sono montagne basse e pendii che terminano sulla riva destra del fiume Dnepr. Tutta l'area \u00e8 delimitata da una cintura continua di verde e foreste. L'area verde dell'oblast' \u00e8 vasta ; sono presenti circa 250 variet\u00e0 diverse di alberi.\nStoria.\nL'oblast' di Kiev fu istituita ufficialmente come parte della Repubblica Socialista Sovietica Ucraina il 27 febbraio 1932.\nGli attuali confini sono stati tracciati in seguito all'incidente di \u010cernobyl' del 1986. La nuova citt\u00e0 di Slavuty\u010d, costruita entro l'oblast' di \u010cernihiv, fu assegnata amministrativamente all'oblast' di Kiev (vedi \"Exclave\" pi\u00f9 sotto).\nLe antiche suddivisioni amministrative che confluirono a formare l'oblast' furono:\nLa parte settentrionale dell'oblast' appartiene alla regione storico-geografica della Polesia.\nGeografia antropica.\nSuddivisioni amministrative.\nLa zona di \u010cernobyl'.\nIl confine nord-occidentale dell'oblast' \u00e8 parte della cosiddetta zona di alienazione, ovvero di quella zona ad alto rischio per avvelenamento da radiazione in seguito al famoso incidente nucleare di \u010cernobyl' del 1986. Le zone interessate sono i dintorni delle citt\u00e0 di \u010cernobyl' e di Pryp\"jat', citt\u00e0 fantasma. La citt\u00e0 di Slavuty\u010d \u00e8 sorta in breve tempo dopo l'incidente al di fuori della zona per ospitare i cittadini di Pryp\"jat' e gli addetti alla ex-centrale."}
{"id": "382597", "revid": "287204", "url": "https://it.wikipedia.org/wiki?curid=382597", "title": "Atletica leggera maschile ai Giochi della XXVI Olimpiade", "text": "Ai Giochi della XXVI Olimpiade di Atlanta 1996 sono stati assegnati 24 titoli nell'atletica leggera maschile.\nCalendario.\nLa struttura del programma \u00e8 ormai la stessa dal 1984: le gare iniziano il venerd\u00ec e terminano la domenica della settimana seguente (in pratica terminano il sabato con le staffette poich\u00e9 la domenica si disputa solo la Maratona). Vi \u00e8 un giorno di riposo: il marted\u00ec.\nLe cronache riportano la richiesta giunta all'IAAF da parte di Michael Johnson, che chiede di modificare il calendario per permettergli di disputare sia i 200 che i 400 metri. Il campione del mondo viene accontentato: i 200 metri sono posticipati di due giorni e concentrati in due giornate (contro le tre di Barcellona 1992), mentre i 400 metri vengono arretrati di un giorno.\nCome a Barcellona, gli 800 e i 1500 metri sono sovrapposti, scoraggiando il loro abbinamento; inoltre il calendario impedisce l'accoppiata 1500-5000.\nAltre decisioni:\nNel complesso, nella prima parte del programma vengono assegnati 10 titoli, contro i 14 della seconda parte.\nNuovi record.\n\"I due record mondiali sono, per definizione, anche record olimpici.\"\nRisultati delle gare.\nDei 22 olimpionici vincitori delle gare individuali di Barcellona, solo cinque hanno lasciato l'attivit\u00e0 agonistica. In pi\u00f9 Quincy Watts (400 metri) non si \u00e8 qualificato ai Trials; il campione del lancio del martello Abduvalijev \u00e8 assente e il vincitore degli 800 si presenta sui 1500 metri. Dei rimanenti quattordici campioni olimpici, solo due riescono a confermarsi: Carl Lewis e Jan \u017delezn\u00fd. Lewis consegue la quarta vittoria nel Salto in lungo, eguagliando un record storico (l'unico che c'era gi\u00e0 riuscito fu Al Oerter nel lancio del disco dal 1956 al 1968).\nSono cinque i primatisti mondiali che vincono la loro gara ad Atlanta, nelle seguenti specialit\u00e0: 200 metri, 1500 metri, 10.000 metri, Giavellotto e Decathlon .\nNel 1995 si sono tenuti a G\u00f6teborg i Campionati mondiali di atletica leggera. Dei 21 campioni di gare individuali (Michael Johnson trionf\u00f2 su 200 e 400 metri) diciotto si presentano ad Atlanta per tentare l'abbinamento con l'oro olimpico. In nove riescono nell'impresa: Bailey (100 m), lo stesso Johnson sia sui 200 che sui 400 metri, Morceli (1500 m), Gebreselassie (10.000), Allen Johnson (110 hs), Adkins (400 hs), Riedel (Lancio del Disco), Zelezny (Giavellotto) e O'Brien (Decathlon). Il tasso tecnico dei risultati di Atlanta \u00e8 migliore rispetto a G\u00f6teborg in tutte le gare. Fanno eccezione solo i 400 e i 1500 metri.\nDue atleti, Javier Sotomayor (Salto in alto) e Jan Zelezny (Giavellotto) sono gli unici che si presentano nella veste di campione in carica e di primatista mondiale. Il secondo conquista per la seconda volta il titolo. Zelezny \u00e8 anche l'unico atleta presente ad Atlanta come olimpionico, campione del mondo e primatista mondiale.\nSono riusciti a qualificarsi tre atleti di categoria Junior. Francis Obikwelu (200 metri) e Assefa Mezegebu (5000 metri) raggiungono le semifinali."}
{"id": "382602", "revid": "287204", "url": "https://it.wikipedia.org/wiki?curid=382602", "title": "Atletica leggera femminile ai Giochi della XXVI Olimpiade", "text": "Ai Giochi della XXVI Olimpiade di Atlanta 1996 sono stati assegnati 20 titoli nell'atletica leggera femminile.\nCalendario.\nCome nelle precedenti edizioni, il programma femminile termina di sabato, poich\u00e9 di domenica si disputa solo la Maratona maschile.\nI 200 e i 400 metri subiscono la stessa modifica del programma maschile (anche se non c'\u00e8 un Michael Johnson che chiede di poter disputare entrambe le competizioni).\nVengono arretrate anche le seguenti gare:\nFino al 1992 le due gare pi\u00f9 lunghe in pista erano i 3000 metri e i 10000 metri. Tali gare appartengono a due categorie diverse: la prima al mezzofondo, la seconda al fondo. Quindi si possono sovrapporre. Ad Atlanta i 3000 vengono sostituiti dai 5000. Si hanno quindi due gare di fondo (5000 e 10.000). Molte atlete potrebbero iscriversi ad entrambe, quindi sarebbe opportuno distanziarle. Nel programma, invece, i 5000 sono collocati negli stessi giorni dei \u201cvecchi\u201d 3000 metri. L'errore verr\u00e0 corretto quattro anni dopo.\nAltre decisioni:\nI titoli assegnati nella prima parte del programma sono nove; sono 11 quelli assegnati nella seconda parte. Il programma \u00e8 pi\u00f9 bilanciato rispetto a Barcellona.\nRisultati delle gare.\nDelle diciassette vincitrici di gare individuali di Barcellona, solo Paraskeu\u012b Patoulidou (100 hs) ed Heike Henkel (Salto in alto) hanno abbandonato l'attivit\u00e0 agonistica. In pi\u00f9 la campionessa degli 800 metri e quella dei 10 km di marcia non sono attive, Heike Drechsler (Lungo) \u00e8 infortunata e Gwen Torrence (200 metri) non si \u00e8 qualificata ai Trials. Infine, i 3000 metri non ci sono pi\u00f9, sostituiti dai 5000. \nSi presentano ad Atlanta per difendere il titolo, quindi, dieci atlete. Si confermano solo in due: Gail Devers (100 metri) e Marie-Jos\u00e9 Perec (400 metri).\nSono due le primatiste mondiali che vincono la loro gara ad Atlanta: Stefka Kostadinova (Salto in alto) ed Inesa Kravec' (Triplo).\nNel 1995 si sono tenuti a G\u00f6teborg i Campionati mondiali di atletica leggera. Tutte le diciotto campionesse delle gare individuali si presentano ad Atlanta per tentare l'abbinamento con l'oro olimpico. In sei riescono nell'impresa: Marie-Jos\u00e9 Perec, Fernanda Ribeiro (10.000), la Kostadinova, la Kravec', Astrid Kumbernuss (Getto del peso) e Ghada Shouaa (Eptathlon). Tutte ottengono risultati migliori rispetto ai Mondiali, tranne due: la Kravec\u2019 e la Kumbernuss.\nJackie Joyner (Eptathlon) \u00e8 l'unica atleta che si presenta nella veste di olimpionica e di primatista mondiale. Non riesce a confermarsi.\nSono riuscite a qualificarsi solo tre atlete di categoria Junior. La migliore \u00e8 la svizzera Anita Weyermann, che disputa la finale dei 1500 metri giungendo 14\u00aa."}
{"id": "382605", "revid": "1573940", "url": "https://it.wikipedia.org/wiki?curid=382605", "title": "Sinagoga di Mondov\u00ec", "text": "La sinagoga di Mondov\u00ec si trova in Via Vico al numero 65, e fu realizzata nella seconda met\u00e0 del XVIII secolo. \nDopo la confinazione degli ebrei decretata nei primi decenni del Settecento da Vittorio Amedeo II, non avrebbe dovuto avere elementi architettonici visibili dall'esterno. Venne perci\u00f2 allestita ristrutturando un alloggio al secondo piano e ultimo piano. \nEssa \u00e8 composta da quattro differenti camere: la sala delle celebrazioni, l'aula scolastica, la terrazza a veranda ed il matroneo. Piccola e riccamente arredata, conserva tuttora gli originali arredi barocchi in legno dorato e laccato. Pregevoli sono le cornici, i pannelli e le colonne tortili, intagliate a mano. \nL'Arca santa, contenente le tavole della legge, ed il Menorah (candelabro con sette braccia), era posta nella parete rivolta verso Gerusalemme. Erano custoditi i quattordici rotoli delle Sacre Scritture ed i cinque libri della Torah, scritti in caratteri ebraici. \nI lampadari sono di cristallo. \nPiacevole a vedersi \u00e8 anche il pulpito ottagonale (Bimah), scolpito in legno dorato. \nLungo le pareti sono disposti alcuni banchi. Pregevoli sono le sei finte finestre dipinte riportanti passi della Bibbia e la finta trabeazione floreale del soffitto. \nNel 1917 la comunit\u00e0 si un\u00ec a quella di Cuneo. I documenti che vi erano conservati, vennero spostati a Torino in base alla Legge 24 giugno 1929, n. 115, sulle disposizioni dei culti ammessi, diventando, con Regio decreto del 30 ottobre 1930, parte della comunit\u00e0 israelitica di Torino, dove venne traslato quasi tutto il materiale di archivio ed i rotoli della legge. \nIl poco materiale che era rimasto nella torre and\u00f2 distrutto nel bombardamento del 22 novembre 1942. Tra i documenti conservati a Cuneo vi fanno parte anche quelli del \"Fondo della Comunit\u00e0 israelitica di Mondov\u00ec\" composti di 1277 unit\u00e0 che coprono il periodo dal 1809-1916.\nQuesta scarsissima documentazione permette comunque di ricostruire la vita della piccola comunit\u00e0 ebraica. Nel 1924 venne celebrato l'ultimo matrimonio."}
{"id": "382611", "revid": "599013", "url": "https://it.wikipedia.org/wiki?curid=382611", "title": "Antonio Benarrivo", "text": "Carriera.\nGiocatore.\nClub.\nHa iniziato a giocare nel calcio professionistico nella squadra della sua citt\u00e0, il , con cui ha esordito in Serie C1 nel campionato 1986-1987. Dopo tre stagioni fra i pugliesi, \u00e8 passato al Padova in Serie B, dove \u00e8 rimasto due anni. Nel 1991 \u00e8 stato acquistato dal di Nevio Scala, che aveva conquistato la qualificazione in Coppa UEFA al primo anno in Serie A. Gioca oltre un decennio con il Parma.\nAl suo primo anno in massima divisione conquista la Coppa Italia e l'anno seguente, nel 1992-1993, la Coppa delle Coppe, perdendo in finale nel 1993-1994 e conquistando in quell'anno la Supercoppa Europea. La striscia di vittorie continua con la Coppa UEFA 1994-1995, mentre in campionato il Parma sfiora lo scudetto nel 1996-1997.\nNel 1999 la squadra conquista la Coppa UEFA e una seconda Coppa Italia: per Benarrivo \u00e8 l'ultimo anno da titolare. Dal campionato successivo inizier\u00e0 a giocare di meno. Smette di giocare nel 2004, con nel frattempo un'altra Coppa Italia vinta dal Parma, quella del 2002. Con la societ\u00e0 emiliana ha raccolto 257 presenze in Serie A con 5 reti.\nNazionale.\nConvocato da Arrigo Sacchi, ha esordito in nazionale il 22 settembre 1993, a 25 anni, nella partita Estonia-Italia (0-3) valida per le qualificazioni mondiali. Diventato il terzino destro titolare, ha preso parte al Mondiale 1994 negli Stati Uniti, dove il 17 luglio 1994 ha disputato da titolare, ma come terzino sinistro, la finale persa ai rigori contro il Brasile.\nHa ottenuto 23 presenze in nazionale, giocando la sua ultima partita il 29 ottobre 1997 contro la Russia.\nAllenatore.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-UEFA Pro."}
{"id": "382612", "revid": "287204", "url": "https://it.wikipedia.org/wiki?curid=382612", "title": "Cucina salentina", "text": "La cucina salentina \u00e8 la cucina tipica del Salento, parte meridionale della Puglia comprendente la Provincia di Lecce e parte delle province di Brindisi e Taranto. \n\u00c8 una cucina, per molti versi, legata alla cultura contadina ma, come d'altronde facile da immaginare per un territorio circondato da 3 lati dal mare, fortemente legata alla tradizione marinara.\nGli ingredienti usati partono dalla farina, quasi sempre di grano duro e poco raffinata oppure dalla farina di orzo per andare verso una quantit\u00e0 notevole di verdure coltivate e selvatiche che la terra salentina pu\u00f2 offrire, alle carni di manzo, poco presenti storicamente nella cucina salentina in verit\u00e0, a quelle molto pi\u00f9 comuni di pollo e coniglio, maiale, agnello e soprattutto cavallo oltre, naturalmente, a tutti i prodotti della pesca e ai molluschi e mitili largamente usati. Si \u00e8 persa la tradizione della carne di asino (salvo qualche ristorante gourmet che ancora mantiene viva la tradizione) una volta abbastanza usata anche per la preparazione di salumi. \nPrimi piatti\nNella descrizione dei piatti pi\u00f9 tipici della tradizione salentina non si pu\u00f2 non partire dalla pasta fatta in casa: le orecchiette, i minchiareddhi (maccheroncini), i cappelletti, le sagne torte (sorta di tagliatelle senza uovo ritorte su stesse), la tria, sorta di tagliatelle spezzetate. Tutti i formati rigorosamente di grano duro o di farina d'orzo o un mix delle due. I condimenti tipici sono il sugo di pomodoro, il sugo con le costine di maiale (\"u sugu cu lu morsu)\", il sugo con le classiche polpette (nel Salento si fanno con carne mista macinata, mollica di pane di grano duro raffermo bagnata nel latte, uova, formaggio pecorino stagionato, sale, pepe e prezzemolo, vengono fritte e poi unite al sugo), il sugo di carne di cavallo preparato con la classica ricetta \"alla pignata\", con una cottura lunghissima (tipo in umido) di pezzi di pancetta di cavallo insieme a cipolla, carota, sedano, alloro, peperoncino e pomodorini in un recipente di terracotta a bassa temperatura (una volta si faceva sotto al camino con una cottura di 4 o 5 o pi\u00f9 ore fino al completo amalgama di tutte le verdure in un sugo rosso scuro, saporito e piccante), ma vi sono varianti comuni come il condire la pasta con la ricotta fresca di pecora disciolta in poca acqua di cottura e pepe o in varie altre salse vegetali (pure di fave, cavoli saltati in padella, cime di rapa). Un classico la pasta con le cozze o con le vongole sia nella versione con sugo che in bianco. Piatto delle grandi occasioni la pasta \"allo scoglio\", in genere \"minchiareddhi\" conditi con un sugo preparato con le rimanenze di pesce e mitili invendute dei pescatori, un piatto nato dalla necessit\u00e0 di economia in famiglia di una bont\u00e0 incredibile. \nSempre nei primi piatti comunissime sono le zuppe dove la fanno da padrone i legumi e le verdure. \"U pisceammare,\" tipica zuppa preparata con gli ingredienti necessari per la zuppa di pesce ma senza il pesce (quindi il pesce a mare, divertente denominazione della ricetta), da mangiarsi con il pane tostato, \"le cicore a minescia,\" zuppa di cicorie e parti meno nobili del maiale come la pancetta, \"i ciciri e tria\", minestra pasta, ceci e pezzetti di pasta fritti, \"I vermiceddhi cu lu stoccu e la suppa te baccal\u00e0\", zuppe tipiche dei giorni prefestivi (Festa della Madonna Immacolata, San Giuseppe, Vigilia di Natale), preparate appunto con il baccal\u00e0 o lo stoccafisso (stoccu), olive, uva passa e spaghettini fatti in casa. Immancabili nella cucina salentina le zuppe di fagioli, di ceci e di fave ma anche di un legume quasi scomparso ad altre latitudini: le cicerchie (in dialetto salentino \"\"tolaca\").\" Non possono mancare le zuppe di pesce fresco come la classica \"suppa te pesce alla caddhipulina,\" versione salentina del caciucco molto simile nella preparazione al caciucco alla livornese, o \"a pastina cu lu pesce,\" zuppa con una pastina all'uovo fatta in casa e pesce misto in bianco. Un altro classico la minestra di fagioli e cozze.\nSecondi piatti\nLa carne in umido, che sia di manzo, maiale, la carne usata per preparare il sugo quale condimento per la pasta viene servita come secondo.\n\"I turcineddhi o 'mboti,\" involtini di interiora di agnello avvolti nel proprio budello e cotti alla griglia. Usati un tempo anche come cibo di strada. \n\"I pezzetti te cavaddhu,\" pezzi di carne di cavallo, gi\u00e0 descritti in ordine alla preparazione di sughi. Anch'essi storicamente usati come cibo di strada, venivano serviti a m\u00f2 di panino fra due fette di pane casareccio. \n\"U purpu alla pignata\", polipo cotto cotto nella stessa acqua che emette durante la cottura con verdure varie.\nFritture di ogni specie, dal pesce azzurro al polipo o il calamaro fritto, agli argentini (pesce azzurro molto piccolo che si mangia intero, con testa e spine) in pastella.\n\"I moniceddhi spritti\", lumache soffritte in olio con spezie e peperoncino, una squisitezza per palati fini, una quasi esclusivit\u00e0 salentina dove si alleva da secoli una particolare variet\u00e0 di lumache adatte all'uso alimentare, ma nelle prime giornate di pioggia autunnali non \u00e8 inconsueto vedere i \"cacciatori\" di lumache per le campagne del Salento in cerca delle lumache andate in letargo durante l'estate e che escono dai loro rifugi sotteranei al primo sentore di pioggia. \nLe triglie salentine alla gallipolina, ricetta che richiede la triglia di Porto Cesareo (una variet\u00e0 presente quasi solo nei mari prospicienti il Salento), intinte in un pinzimonio e nel pan grattato speziato e cotte alla griglia. \nI mitili vengono preparati in diverse ricette, ma nessuno pu\u00f2 dire di aver provato la cucina salentina senza aver assaggiato il crudo di mare alla salentina: ricci, cozze piluse, cozze nere, gamberi rossi di Gallipoli al crudo, fasolari, carpacci pesce vari, il tutto condito con limone e olio di oliva extravergine e da gustare con un rosato DOC di cui il Salento \u00e8 un grande produttore.\nDolci\nLa fantasia domina soprattutto nei dolci che risentono dell'influenza del mondo orientale (bizantini e arabi). La presenza di ingredienti quali le mandorle, del miele e della cannella \u00e8 tipica di molte regioni del vicino oriente e delle coste del mar Mediterraneo. La pasta di mandorle \u00e8 largamente usata, i dolci che si preparano a base di essa sono innumerevoli. Famosissimo il pasticciotto, un dolcetto di pasta frolla con un cuore di crema al limone. \nVerdura e frutta.\nLa cucina salentina si caratterizza soprattutto per la presenza delle verdure che sono il vero fondamento della dieta tradizionale del Salento.\nSi troveranno tutte le verdure di stagione: le cime di rapa (o \"rapacaule\"), vari tipi di cavolo (verze, \"mugnuli\", cavolfiori, cavoli cappuccio), le bietole da erbette (in dialetto \"seuche\" o \"gneti\"), il cardo, i pomodori (o \"pummitori\"), i peperoni (o \"pipirussi\"), le melanzane (o \"marangiane\"), i carciofi (o \"scarcioppule\"), le cipolle porraie (o \"spunzali\", usati anche come contorno dei legumi); tutti i legumi: fagioli (o \"pasuli\"), ceci (o \"ciciri\"), piselli (o \"pisieddhri\", come il \"pisello nano\" di Zollino che ha ottenuto recentemente il marchio DE.C.O.) e fave (o \"fae\", il baccello intero \u00e8 invece detto \"ungulu\"), fresche in primavera e secche durante la stagione invernale.\nCon i pomodori e i peperoni si realizza anche la tipica cunserva mara che \u00e8 simile a una salsa concentrata.\nOltre alle verdure coltivate si raccolgono numerosi tipi di verdure selvatiche: le cicorie selvatiche (o \"cicore reste\", \"cicureddhe reste\"), il crespigno (localmente chiamato \"zangune\"), il tarassaco (o \"suffi\u00f2ne\" che per\u00f2 \u00e8 poco usato come alimento), l'aspraggine (o \"sprucinu\"), l'asperella (o \"carruzzitula\"), gli asparagi selvatici, la senape selvatica (in dialetto \"san\u00e0pi\") le cui foglie si consumano cotte ed hanno un sapore simile agli spinaci, i cardi selvatici, le piante del papavero raccolte prima della fioritura della pianta stessa (dette \"papar\u00ecne\" o \"paparene\") e spesso cucinate con il lapazio (o \"lapazzu\") altra pianta selvatica che cresce spontaneamente nel Salento, infine vi sono i famosi lampascioni (detti anche \"pampasciuni\" o \"ampasciuni\" o \"pampasciuli\") che sono delle cipolline selvatiche.\nAndando verso la costa si trova il finocchietto marino (o \"r\u00ecpili\", \"salissia\", \"erva ti mare\", \"cr\u00ectimu\", \"critimi\", \"tr\u00ectimu\") che cresce sugli scogli bagnati dal mare, l\u00ec vicino cresce anche la salicornia (o \"s\u00e0lippici\", \"erva s\u00e0usa\", \"salass\u00eca\", \"s\u00e0usari\", \"s\u00e0usani\").\nIl piatto forse pi\u00f9 tipico della tradizione contadina \u00e8 la purea di fave sgusciate con le cicorie selvatiche (\"f\u00e0e nette e foje\"), sintesi sublime di verdure e legumi.\nLe verdure e i legumi sono consumati principalmente con il pane o la pasta (spesso fritti in parte), preferibilmente fatti in casa. Si hanno, quindi, piatti come le orecchiette con le cime di rapa e i \"c\u00ecciri e ia\", che sono i ceci con una pasta assomigliante a delle pappardelle tagliate a rombo (alle volte unite ai cavoli per ottenere la cosiddetta \"massa\", tipica della festa di San Giuseppe il 19 marzo). La tradizione cristiana vorrebbe che la \"ia\" rappresenti appunto i trucioli di legno di San Giuseppe, in realt\u00e0 con \"ia\" gli arabi indicavano la pasta secca. I \"ceca mariti\" o \"muersi fritti\" sono dei pezzetti di pane fritti, uniti ai piselli secchi o alla purea di fave.\nTra i prodotti della terra va annoverata la patata sieglinde di Galatina, inserita nella lista dei prodotti tradizionali di Puglia.\nLa frutta che tradizionalmente si consuma nel Salento \u00e8 quella che si poteva coltivare su terreni particolarmente poveri d'acqua. Nel periodo estivo dominano i fichi in diverse variet\u00e0 (\"Abate\", \"Pizzilonga\", \"Fracazzano\", \"Culummara\", ecc.). Per poterli conservare nella stagione invernale vengono fatti essiccare al sole, aromatizzati con scorza di limone e alloro e al loro interno si introduce una mandorla sgusciata. Verso la fine dell'estate ci sono i fichi d'India (o \"ficaligne\"), caratterizzati da diversa coloritura del frutto. Nonostante la coltivazione della vigna sia perlopi\u00f9 rivolta alla produzione del vino, tuttavia non manca l'uva da tavola (in particolare, nelle variet\u00e0 \"Cardinale\", \"Italia\", \"Regina\").\nNel periodo invernale invece si consumano gli agrumi ed in particolare le arance (a volte chiamate anche \"portacalli\") e i mandarini, la cui buccia viene usata in varie preparazioni dolciarie per l'intensa nota aromatica.\nAltri tipi di frutta coltivati sono diverse variet\u00e0 di pere di piccole dimensioni (\"Petrucina\", \"Franchiddhese\", ecc.), le pesche e le percoche (\"priquechi\" o \"mbriquechi\"), le albicocche (o \"spergie\", \"pernacocche\"), le nespole, le susine (o \"prunelle\"), le prugne, le ciliegie (o \"cirase\", \"cerase\", \"girase\"), le melecotogne (o \"cutugne\"), le melograne (\"site\" o \"seti\"). Ci sono poi le angurie (in dialetto \"sarginischi\", \"miluni de acqua\", \"malune de acqua\") e i meloni (in dialetto \"malune de pane\"); questi ultimi in particolare hanno una variet\u00e0 in grado di conservarsi fino all'inverno. Diverse variet\u00e0 di meloni immaturi detti caroselli (in dialetto \"minuncee\" o \"meluncee\", \"spuree\", \"cucummari\" o \"cucumbrazzi\" o \"pagghiotti\" o \"barattieddi\" a seconda delle localit\u00e0) vengono inoltre consumati in alternativa ai cetrioli (qui quasi sconosciuti).\nDa segnalare l'uso di frutti selvatici quali i corbezzoli (o \"rusciuli\" o \"fr\u00f9sciuli\"), le giuggiole (o \"scesciule\"), i gelsi (o \"g\u00e8usi\"). Ormai in disuso il consumo di carrube (o \"cornule\").\nFunghi.\nI funghi non sono molto diffusi sul territorio salentino visto che non c'\u00e8 il tipo di terreno e di clima adatto. Si trovano dei funghi nelle zone pi\u00f9 umide quali le pinete. Qui in particolare si trova una variet\u00e0 detta \"manitula\" o \"munitula\" o \"munetula\" o \"minitula\" appartenente all'ordine dei porcini (\"Suillus collinitus\" della famiglia dei Suillaceae).\nMeno diffusi ma pi\u00f9 rinomati, in quanto aventi un gusto prelibato sono i cardoncelli (\"Pleurotus eryngii\", o localmente chiamati \"carduncei\"), che sono una variet\u00e0 di funghi prataioli che crescono vicino alle piante di cardo selvatico (da cui il nome).\nI \"mariei\" (\"Lactarius tesquorum\" uno dei funghi della famiglia dei \"Lactarius\") sono particolari per il loro gusto amaro: vengono consumati nonostante siano annoverati, al pari delle altre specie che emettono lattice sulle tonalit\u00e0 del bianco, tra i funghi (leggermente) tossici.\nChiocciole.\nDi lumache si mangiano diverse variet\u00e0 tra le quali le \"municee\" o \"munaceddhri\" (\"Cantareus apertus\") che sono caratterizzate dal guscio colore marrone (come il saio dei monaci francescani), se invece sono chiuse da una patina biancastra allora sono pi\u00f9 costose e si chiamano \"uddhratieddhri\". Cannole \u00e8 la \"Citt\u00e0 delle lumache\", ed ogni anno vi si svolge in agosto la frequentatissima Festa della Municea.\nSan Pietro Vernotico ospita anche la \"sagra te l'uddhratieddhru\" che per\u00f2 non sembra avere cadenza regolare.\nOltre a queste esistono le \"cozze piccinne\" o \"cuzzeddhre\" (\"Theba pisana\") che sono di dimensioni pi\u00f9 piccole e meno pregiate.\nFra le meno pregiate ci sono anche i grossi \"cuzzuni\" (Eobania vermiculata) e i \"marruchi\" o \"pateddi\" (Cornu aspersum).\nPesce.\nPoich\u00e9 il Salento \u00e8 una penisola, anche il pesce occupa un posto importante, soprattutto in prossimit\u00e0 delle coste. Domina il pesce azzurro, ma si consumano molte variet\u00e0 di molluschi e crostacei. Fra le ricette, ricordiamo \"lu purpu alla pignata\", che \u00e8 il polpo cucinato in umido e prende il nome dal contenitore in terracotta usato per cucinarlo, la \"pignata\" (pignatta). Da segnalare anche la \"scap\u00e8ce\", tipica di Gallipoli, ma diffusa in tutte e tre le province salentine, che \u00e8 una preparazione che permette la conservazione del pesce per un lungo periodo: si utilizza del pesce azzurro, in particolare una variet\u00e0 chiamata \"pupii\", che vengono fritti e conservati in un preparato di pane grattugiato, aceto, zafferano, olio extra vergine d'oliva. Diffuso \u00e8 anche il consumo di baccal\u00e0 che viene consumato nel periodo invernale anche in abbinamento con la pasta.\nFra i frutti di mare molto diffusi sono le cozze (molto diffusa \u00e8 la cozza tarantina) con cui si preparano la \"taieddhra\" e la \"'mpepata di cozze\". Esistono anche altre variet\u00e0 tipo le vongole e le cozze patelle.\nNella zona di Gallipoli \u00e8 presente anche la simulata con le cozze (piatto molto simile al couscous) ed \u00e8 preparata aggiungendo la semola di grano duro alle cozze.\nI pesci comunemente consumati hanno spesso nel Salento nomi caratteristici: \"lutrini\", \"masculari\", \"ope\", \"spicaluri\", \"bufal\u00e0chi\", \"scummari\", \"cazzi de re\", \"parasaule\", ma anche nomi pi\u00f9 comuni come triglie e merluzzi.\nCarne.\nI piatti a base di carne non sono moltissimi, visto che in passato la maggior parte della popolazione salentina non poteva permettersi la carne sostituita per\u00f2 egregiamente dai legumi. Classici sono i pezzetti di carne di cavallo, chiamati anche solo \"pezzetti\", e i \"turciniei\" o \"'mbrijatiei\" o \"gnemariei\", che sono involtini ricavati dalle interiora dell'agnello (e perci\u00f2 preparati nel periodo pasquale). Una pietanza divenuta ormai rarissima \u00e8 il sanguinaccio (\"sangunazzu\") fatto con sangue suino mescolato con cervella di maiale o vitello e cotto nel budello. La carne, dato anche il clima, non viene conservata e non si ha quindi produzione di salumi.\nPane, friselle, pettole, pitte.\nCapitolo a parte merita il pane, che nel Salento viene ottenuto da farine di grano poco raffinate e presenta, dunque, un colore particolarmente scuro a causa della presenza di crusca. Si utilizza il lievito naturale (detto \"criscituru,\" \"criscituni\" o \"liatu\") e la cottura avviene nel forno di pietra, utilizzando fascine di rami di ulivo che danno al pane un profumo particolare. Altri tipi di pane sono i \"pizzi leccesi\" (o \"pizzionguli\", \"simea\"), di cui una variante sono le \"sc\u00e8blasti\" tipiche della Grec\u00eca Salentina e il pane con le olive (detto anche \"puccia\"). Quest'ultimo \u00e8 realizzato con una farina di grano molto pi\u00f9 raffinata rispetto al pane semplice e si ottiene semplicemente aggiungendo le olive leccesine (olive nere di dimensioni particolarmente piccole) all'impasto del pane. I pizzi invece sono ottenuti aggiungendo all'impasto del pane pomodoro, cipolla, zucchine, capperi, olive nere e olio; hanno una forma non ben definita come ci ricorda il nome griko \"sc\u00e8blasti\" che vuol dire, appunto, informe.\nFra i prodotti da forno un posto di primissimo piano occupa la frisella o \"frisea\" in dialetto, che \u00e8 una sorta di pane duro in quanto disidratato, che serviva per essere conservato a lungo in casa. La frisella era preparata con il grano per i ceti pi\u00f9 ricchi e con orzo per i ceti meno abbienti, in quanto questo secondo cereale era meno pregiato e quindi meno costoso. La caratteristica principale della frisella \u00e8 la doppia cottura per cui \u00e8 possibile definirla anche come un semplice biscotto di farina di grano o orzo. Altrettanto importanti sono i taralli e i tarallini, anch'essi facilmente conservabili per lunghi periodi. Nei forni a legna tradizionali, oltre ai prodotti quantitavamente superiori di pane fresco da taglio e secco da conservazione, venivano prodotti pani speciali con l'aggiunta di olive nere, pezzi di zucca, pomodoro e cipolla (tipo la \"cucuzzata\"). Coi fondi dei lavaggi dei contenitori degli impasti si cuoceva un pane di forma molto schiacciata, la \"pirilla\".\nProdotto tipico \u00e8 poi la \"pittula\", che \u00e8 una frittella di pasta dalla forma pi\u00f9 o meno tonda. Le \"pittule\" si preparano tradizionalmente nel periodo natalizio, alla vigilia della festa dell'Immacolata (8 dicembre) e di Natale. Nella preparazione delle pittule si possono aggiungere altri ingredienti come acciughe sotto sale, le cime di rapa, il cavolfiore o piccoli pezzi di baccal\u00e0. Molto simili alle pittule sono i cecamariti, con la differenza principale data dalla presenza delle uova e dall'assenza della lievitazione, oltre che dall'aggiunta di diverse verdure tritate.\nPer Pasqua si prepara la \"puica\" che \u00e8 un tarallo dolce o salato (a seconda delle versioni) e comunque molto aromatizzato nel cui impasto si metteva un uovo sodo. Una variante con pi\u00f9 uova soda \u00e8 detta \"puicastru\", in quanto la sua forma ricorda una fortificazione (\"castrum\"). Sempre nel periodo pasquale si preparano delle polpettine con la mollica del pane raffermo e altri ingredienti dette \"cocule\".\nTipica del Salento \u00e8 anche la focaccia di patate ripiena, la \"Pitta\", di cui esistono diverse varianti.\nDurante il carnevale si prepara anche la focaccia di Carnevale (o \" fucazza de Carnuale\") con ripieno a base di carne di maiale e pecorino.\nPasta.\nAnche la pasta come il pane viene prodotta con farina poco raffinata e ha quindi un colorito scuro. Attualmente per\u00f2 si utilizzano anche farine di semola rimacinate mescolate in una certa percentuale con la farina tradizionale che, comunque, resta fondamentale. La pasta fatta in casa veniva tradizionalmente impastata la domenica, giorno della festa e il gioved\u00ec. Oltre alla \"ia\", di cui si \u00e8 gi\u00e0 detto, sono diffuse, come in tutto il territorio regionale, le orecchiette, abbinate spesso ai maccheroncini (detti anche \"minchiarei\" , \"pizzariei\" o \"maccaruni\").\nCi sono poi le \"sagne 'ncannulate\", che sono delle pappardelle ritorte su s\u00e9 stesse. Il condimento della pasta \u00e8, ovviamente, il sugo di pomodoro. D'estate si utilizzano i pomodori freschi e d'inverno la salsa di pomodoro imbottigliata in estate. Il formaggio grattugiato sulla pasta \u00e8 il cacioricotta nel periodo primavera-estate e il pecorino o la ricotta (usata senza sugo) nella stagione invernale. Anche la ricotta forte (mischiata con il sugo) \u00e8 un buon condimento per i palati pi\u00f9 forti. In mancanza di formaggio la pasta veniva condita con la \"muica\", che \u00e8 la mollica di pane raffermo fritta nell'olio d'oliva.\nOltre che ricavare la farina per il pane e la pasta i chicchi di grano vengono mangiati interi, nel piatto detto \"ranu stumpatu\" (grano pestato).\nNella zona di Nard\u00f2 \u00e8 presente un tipo di pasta chiamato \"milaffanti\" (triddhi nella Grec\u00eca salentina), che consiste in farina di semola mischiata grossolamente con uova, pecorino, prezzemolo tritato, sale e pepe e infine ricoperta da brodo caldo.\nRosticceria.\nAltro prodotto tipico (di origine pi\u00f9 recente) \u00e8 il rustico leccese: \u00e8 un disco di pasta sfoglia ripieno di besciamella, pomodoro, mozzarella e pepe. Si trova anche il classico calzone nelle varianti fritto e al forno.\nDolci.\nI dolci salentini presentano una grande variet\u00e0. Regina tra i dolci del Salento \u00e8 la pasta di mandorla che \u00e8 ottenuta dalla macinazione di mandorle sgusciate e zucchero. Essa assume forme diverse a seconda del periodo dell'anno: nel periodo natalizio viene modellata a forma di pesce (un antico simbolo cristiano che rappresenta il Cristo) e nel periodo pasquale a forma di agnello (anch'esso simbolo del Cristo pasquale). In entrambi i casi la forma di pasta di mandorla viene riempita con marmellata, che tipicamente \u00e8 la cotognata (marmellata di mele cotogne) oppure la marmellata d'uva locale di variet\u00e0 negroamaro detta mostarda.\nDolci tipici del periodo natalizio sono i \"purceuzzi\" (purciuzzi nel nord salento, o \"pizzi cunfitti\") che sono delle piccole palline fatte di una pasta dolce croccante fritta e poi girati nel miele e guarniti con pinoli o mandorle e confettini colorati. Una variante \u00e8 costituita dalla forma pi\u00f9 squadrata e denominata \"carteate\" (\"cartiate\" nel nord salento).\nPer la festa di San Giuseppe sono presenti le classiche zeppole o \"z\u00e8ppule\". Una variante delle zeppole \u00e8 costituita dalle \" parigine\", la pasta viene modellata come un bign\u00e8 e poi fritta, subito dopo viene riempita di crema pasticcera, pinoli e uvetta, in seguito viene leggermente caramellata; di solito \u00e8 presente solo in alcune pasticcerie leccesi e talvolta denominata \"ecchi de lupu\" (occhi di lupo).\nCi sono poi i \"mustazzoli\", detti anche \"scajuezzuli\", \"mustazzueli\" o \"mustazzueni\", che sono dei biscotti a base di mandorle, cacao e vari aromi tra cui la cannella, rivestiti di una glassa al cioccolato. Gli \"'nfocacatti\" sono a base di farina, zucchero e limone e ricoperti da una glassa bianca di zucchero.\nPer le festivit\u00e0 di Ognissanti, delle caramelle particolari chiamate fanfullicchie sono tipiche per la citt\u00e0 di Lecce e vengono distribuite davanti al cimitero.\nDa ultimo, c'\u00e8 il \"pasticciotto\" leccese che \u00e8 una preparazione a base di pasta frolla (in cui invece del burro si usa lo strutto) e crema pasticciera, realizzato in forme piccole ovali oppure a forma tonda della grandezza di una torta (quest'ultima preferita nel caso di preparazione casalinga). Una variante del pasticciotto \u00e8 il \"fruttone\", che \u00e8 riempito di pasta di mandorla e marmellata invece di crema pasticciera e, nella parte superiore, \u00e8 ricoperto di cioccolato fondente.\nUn ingrediente molto usato nella pasticceria salentina \u00e8 la patata dolce, nella variet\u00e0 caratterizzata dalla buccia arancio-rossiccia e dalla polpa gialla. Viene utilizzata spesso da sola arrostita nel forno (o sotto la cenere calda) con la buccia, oppure, privata della buccia e tagliata a fette, fritta nell'olio d'oliva e spolverata di zucchero. Con la patata dolce lessata e ridotta in poltiglia si prepara anche un'ottima torta ripiena di ricotta.\nDa annoverare tra i dolci anche lo spumone, che \u00e8 un gelato a base solitamente di tre diversi gusti stratificati nato a Napoli e da l\u00ec diffuso in tutto il mondo con alcune variazioni nella composizione (di solito nocciola, cioccolato e pistacchio con aggiunta di granella di frutta secca e/o aromi). Lo spumone viene tradizionalmente solidificato e servito in ciotole rotonde che gli conferiscono la forma di una semisfera.\nVi sono le \"chinulie\" fatte a mo' di calzoncini con ripieno di marmellata e cotte al forno; le \"pitteddhre\" sono simili a queste come composizione per\u00f2 hanno la forma di un cestino con la marmellata al centro.\nLa \"Cupeta\" \u00e8 un altro dolce a base di mandorle ricoperte da zucchero caramellato e miele.\nDolci ormai quasi dimenticati sono quelli poveri della tradizione contadina: vi erano dolci fatti senza zucchero, fritti nell'olio d'oliva e guarniti con un fico o la marmellata d'uva. Appartengono a questa categoria anche le intorchiate (o intorcinati) con mandorle, che sono biscotti friabili a forma di treccia con le mandorle.\nCaratteristiche sono anche le crepes salentine, sono pi\u00f9 croccanti rispetto alle solite e quindi \u00e8 possibile mangiarle in una mano come un cono gelato.\nAltro dolce tipico salentino sono le Bocche di Dama, tipico della citt\u00e0 di Racale (la tradizione vuole che nasca dalla maestria della famiglia Causo) composto da 2 strati di pan di spagna imbevuti leggermente dall\u2019amaro San Marzano, farciti con crema pasticciera e glassati.\nSempre nella citt\u00e0 di Racale nasce ancora per mano del pasticciere Causo uno Spumone alla crema ripieno di una meringa al cioccolato venduto in tipiche coppe di vetro che poi venivano riportate al negozio come vuoto a rendere. Oggigiorno tali contenitori sono stati sostituiti dalla plastica.\nIl dolce si trova a a partire dal mese di Giugno in concomitanza della festa patronale, San Sebastiano.\nFormaggi.\nI formaggi salentini sono tutti di origine ovina data la diffusione dell'allevamento delle pecore e delle capre. Nella stagione estiva si produce il cacioricotta, che si pu\u00f2 consumare fresco o stagionato per qualche mese, quando assume un sapore pi\u00f9 deciso. Nella stagione invernale il formaggio pecorino e la ricotta. Ottima da aggiungere al rag\u00f9 o spalmare sulla bruschetta \u00e8 la ricotta forte (o \"ricotta 'scante\" per via del sapore che \"pizzica\" il palato), che si presenta come una crema spalmabile e si ottiene dalla fermentazione della ricotta. Meno diffusa \u00e8 la giuncata, che \u00e8 un formaggio fresco paragonabile al primo sale, e il cui nome deriva dai contenitori in cui viene posta realizzati appunto con giunchi.\nOlio e olive.\nL'ulivo \u00e8 l'albero pi\u00f9 diffuso sul territorio salentino, in quanto \u00e8 una pianta particolarmente adatta alle caratteristiche del terreno e alla scarsit\u00e0 d'acqua. L'olio d'oliva \u00e8 dunque la produzione principale del Salento, insieme al vino. La produzione di olio \u00e8 molto antica, probabilmente risalente ai greci ma diffusasi ampiamente nel medioevo, come testimoniato sia dalla presenza di oliveti secolari che dalla presenza di frantoi ipogei risalenti all'epoca della presenza dei monaci basiliani nel Salento. Attualmente l'olio extravergine d'oliva salentino ha la Denominazione di origine protetta (DOP):\nInsieme all'olio anche le olive costituiscono un importantissimo elemento della dieta salentina. Vengono conservate in salamoia e altri tipi di preparazione come le olive schiacciate (alle volte condite con peperoncino) e quelle seccate.\nBevande.\nParlando di cucina salentina non si pu\u00f2 non citare il caff\u00e8, in buona misura prodotto da una rinomata torrefazione locale, che viene consumato al bar o in casa in varie modalit\u00e0, diffuse anche nel resto della Puglia e d'Italia.\nLa pi\u00f9 tipica preparazione di caff\u00e8 salentina, prevalentemente estiva, \u00e8 per\u00f2 il caff\u00e8 in ghiaccio che viene preparato sul momento da una tazzina d'espresso che, dopo avervi disciolto lo zucchero a piacere, viene riversata in un bicchiere con del ghiaccio. A richiesta, lo zucchero viene anche sostituito con il latte di mandorla. Si pu\u00f2 anche poi \"soffiare\" il caff\u00e8 nel bicchiere conferendogli una consistenza spumosa e delicata.\nVino.\nNel dialetto salentino, per indicare il vino, oltre a \"vinu\" si usa pi\u00f9 spesso la parola \"mieru\", che vuol dire \"schietto\". Tale aggettivo \u00e8 dovuto al carattere vigoroso e intenso del vino prodotto nel Salento, carattere che port\u00f2 i Romani a definirlo \"merum\", cio\u00e8 \"vero\", in contrapposizione a quello greco, pi\u00f9 leggero e annacquato. L'importanza del vino \u00e8 sottolineata dai festeggiamenti in onore di San Martino di Tours (11 novembre), giorno in cui la tradizione contadina vuole che il mosto si trasformi in vino. I festeggiamenti sono diffusi in tutto il Salento, ma si svolgono in famiglia e con amici e non in forma pubblica. La tradizione prevede che vengano stappate alcune bottiglie di vino imbottigliate durante la vendemmia precedente e l'assaggio del vino novello.\nNel Salento la produzione di vini \u00e8 ampia e diffusa, ed i migliori di essi sono esportati in tutta Italia ed all'estero. Tra i vitigni pi\u00f9 coltivati, il negroamaro, la malvasia, il primitivo, il sangiovese, l'aleatico, il montepulciano, l'ottavianello.\nVini rossi.\nCaratterizzati da alta gradazione, quelli che hanno la Denominazione di Origine Controllata (DOC) sono:\nA questi si aggiunge il Salento rosso prodotto nelle province di Brindisi, Lecce e Taranto che ha la denominazione Indicazione Geografica Tipica (IGT).\nVini rosati.\nDegni di nota sono i vini rosati del Salento, grazie al particolare clima che garantisce una maturazione delle uve lenta e costante, vini ricchi di aromi e profumi. Tre rosati del Salento hanno anche la Denominazione di Origine Controllata DOC:\nVini bianchi.\nVini non molto diffusi, ma che stanno conquistando i migliori palati nazionali e internazionali sono:"}
{"id": "382614", "revid": "1543377", "url": "https://it.wikipedia.org/wiki?curid=382614", "title": "Oblast' di Kirovohrad", "text": "L'oblast' di Kirovohrad () \u00e8 una delle 24 regioni dell'Ucraina.\nGeografia.\nIl capoluogo \u00e8 la citt\u00e0 di Kropyvnyc'kyj, fino al 2016 chiamata Kirovohrad. Il cambio di nome della citt\u00e0 non ha avuto impatto sulla denominazione dell'oblast'."}
{"id": "382617", "revid": "1652635", "url": "https://it.wikipedia.org/wiki?curid=382617", "title": "Simone il Cananeo", "text": "Nel Nuovo Testamento.\nIl nome di Simone appare in tutte le liste di apostoli dei Vangeli sinottici e degli Atti degli Apostoli, senza per\u00f2 altri dettagli. Tuttavia San Girolamo non lo incluse nel \"De viris illustribus\". \nPer distinguerlo da Pietro, fu chiamato \"il Cananeo\" o \"lo Zelota\" o lo \"Zelote\". Entrambi i nomi hanno il medesimo significato, in quanto cananeo deriva dalla parola ebraica \"qana\" che indica il movimento degli \"zeloti\"; in seguito \"cananeo\" fu tradotto erroneamente come \"proveniente da Cana\" o anche \"da Canaan\"; per questo, la traduzione della parola come il Cananeo o il Canaanita \u00e8 puramente tradizionale e senza paralleli extra-canonici\n. Una seconda interpretazione potrebbe essere che sua madre fosse appunto cananea. \nSimone \u00e8 l'unico apostolo che pu\u00f2 essere associato con certezza al ribellismo zelota (fondato da Giuda il Galileo) e che costitu\u00ec per i romani del tempo un grave problema politico e militare. Il legame di Ges\u00f9 e di tutto il suo movimento con i ribelli \u00e8 invece tutto da dimostrare, verosimilmente inesistente, dato che nei Vangeli non vi \u00e8 traccia.\nNel Nuovo Testamento Simone lo Zelota non \u00e8 mai identificato con il fratello-cugino di Ges\u00f9 citato nel Vangelo secondo Marco:\nidentificato con Simone di Gerusalemme, considerato il secondo vescovo di Gerusalemme dopo Giacomo il Giusto.\nLa tradizione posteriore.\nIsidoro di Siviglia registr\u00f2 tutti gli aneddoti su san Simone nel \"De ortu et obitu Patrum qui in Scriptura laudibus efferuntur\", ma l'intera collezione di leggende \u00e8 presentata nella \"Legenda Aurea\" di Jacopo da Varazze. Si crede che l'apostolo Simone sia sepolto a Komani, Abcasia, o a Lanciano.\nLa tradizione agiografica pi\u00f9 famosa \u00e8 quella riportata dalla \"Legenda Aurea\", secondo la quale, dopo aver evangelizzato l'Egitto, Simone segu\u00ec Giuda in Persia e Armenia, dove furono entrambi martirizzati. Pertanto Simone \u00e8 spesso associato con Giuda Taddeo nella venerazione e insieme vengono ricordati il 28 ottobre.\nVi sono molte altre tradizioni sul personaggio singolo. dicono che visit\u00f2 il medio Oriente e l'Africa; , indubbiamente condizionati dall'appellativo \"lo Zelota\", hanno ipotizzato che sia stato coinvolto nella rivolta dei giudei del 66/70 contro l'Impero romano; sostengono che abbia visitato la Britannia e sia stato martirizzato nel Lincolnshire.\nNell'apocrifa \"Epistula Apostolorum\", nella polemica contro gli gnostici, si cita Simone tra gli autori della lettera come \"Giuda lo Zelota\" e alcune traduzioni in latino del Vangelo di Matteo sostituiscono addirittura Giuda Taddeo con Giuda lo Zelota. Alcuni pensano erroneamente che questo indichi che Simone si possa sovrapporre alla figura di quel Giuda citato in Giovanni 14, 22: \"Gli disse Giuda, non l'Iscariota: \u00abSignore, come \u00e8 accaduto che devi manifestarti a noi e non al mondo?\u00bb\" In realt\u00e0 si tratta di Giuda Taddeo apostolo .\nIl simbolo o attributo principale di san Simone \u00e8 una sega poich\u00e9 secondo la tradizione fu martirizzato con questo strumento.\nReliquie.\nLe reliquie di San Simone sarebbero conservate nella Basilica di San Pietro in Vaticano, al centro dell'abside del transetto con altare dedicato a San Giuseppe.\nSecondo la tradizione, confermata da lettere autentiche conservate nel Museo diocesano, nel 1438 un francescano lancianese di nome Jacopo si rec\u00f2 a Venezia, per venerare le reliquie dei santi Simone e Giuda nella basilica omonima. Il frate fu cos\u00ec colpito che decise di portare qualche reliquia a Lanciano per scongiurare la citt\u00e0 dalle carestie. Prese la testa di Simone e un avambraccio e la tibia di Giuda Taddeo. Alla scoperta, il doge di Venezia scrisse al vescovo di Chieti, che per\u00f2 si rifiut\u00f2 di riconsegnare le reliquie. . Solo un secolo pi\u00f9 tardi Venezia, con una bolla ufficiale, riconobbe la nuova propriet\u00e0 lancianese delle reliquie.\nOggi le presunte reliquie dei due santi si trovano nella cappella omonima del complesso conventuale di Sant'Agostino, in via dei Frentani a Lanciano."}
{"id": "382618", "revid": "1543377", "url": "https://it.wikipedia.org/wiki?curid=382618", "title": "Commissione Barroso I", "text": "La Commissione Barroso I \u00e8 stata la prima Commissione europea presieduta da Jos\u00e9 Manuel Dur\u00e3o Barroso, in carica dal 22 novembre 2004 al 9 febbraio 2010.\nPresidente.\n\u00c8 un esponente del Partito Social Democratico del Portogallo, gi\u00e0 Primo ministro del Portogallo dal 6 aprile 2002 al 29 giugno 2004 alla guida di una coalizione di centro-destra.\nDopo le elezioni europee del giugno 2004 e la vittoria del Partito Popolare Europeo, era probabile che la presidenza della Commissione europea venisse assegnata a un esponente del PPE. Tra i nomi presi in considerazione, oltre a quello di Jos\u00e9 Manuel Barroso, vi erano quelli del primo ministro del Lussemburgo Jean-Claude Juncker e del cancelliere austriaco Wolfgang Sch\u00fcssel; altri ipotesi avanzate, ma pi\u00f9 deboli, furono quelle dei commissari europei uscenti Michel Barnier, Franz Fischler e Chris Patten.\nVennero presi in considerazione anche esponenti di partiti diversi dal PPE: il primo ministro del Belgio Guy Verhofstadt, in quota ELDR, sostenuto da Francia e Germania ma osteggiato da Regno Unito, Italia, Spagna e Polonia per la sua opposizione alla guerra in Iraq e all'inserimento di un riferimento alle radici cristiane nella Costituzione europea; il presidente uscente del Parlamento Europeo Pat Cox, anch'egli in rappresentanza dell'ELDR; l'Alto rappresentante per la politica estera e di sicurezza comune Javier Solana, espressione del PSE.\nLa candidatura di Barroso riusc\u00ec infine ad imporsi, nonostante il sostegno che aveva dato alla guerra in Iraq. Gli altri possibili candidati suscitarono maggiori perplessit\u00e0 e sollevarono maggiore opposizione, per cui la scelta di Barroso costitu\u00ec sostanzialmente un compromesso al ribasso. La nomina di Barroso venne approvata dal Parlamento Europeo il 22 luglio 2004 con 413 voti favorevoli, 215 contrari e 44 astensioni; la maggior parte del sostegno venne dal Partito Popolare Europeo e dai Democratici Europei.\nIn seguito Barroso guadagn\u00f2 maggiori consensi, grazie all'abilit\u00e0 mostrata nell'assegnare i vari portafogli della sua commissione, facendo attenzione alle competenze dei singoli commissari e assegnando i portafogli di maggiore peso non solo a commissari provenienti dagli Stati membri pi\u00f9 grandi dell'Unione europea.\nApprovazione della Commissione.\nDopo l'assegnazione dei portafogli ai commissari designati da parte del presidente Barroso, tra la fine di settembre e l'inizio di ottobre 2004 si sono svolte le audizioni dei commissari designati davanti al Parlamento Europeo.\nIl Parlamento Europeo critic\u00f2 l'assegnazione di alcuni portafogli a dei commissari, come Ingrida Udre, L\u00e1szl\u00f3 Kov\u00e1cs, Neelie Kroes e Mariann Fischer-Boel. Tuttavia, il problema pi\u00f9 grave fu quello posto dalla nomina del commissario italiano Rocco Buttiglione come commissario per la giustizia, la libert\u00e0 e la sicurezza. Con tale portafoglio Buttiglione avrebbe dovuto occuparsi anche della tutela dei diritti fondamentali; tuttavia, i suoi punti di vista molto conservatori sull'omosessualit\u00e0 intesa come peccato e sul ruolo delle donne condussero i parlamentari europei a bocciare la sua nomina. Si \u00e8 trattato della prima volta che il Parlamento Europeo ha respinto la nomina di un commissario europeo.\nIl Partito del Socialismo Europeo annunci\u00f2 il suo voto contro la nuova commissione, a meno che Barroso rivedesse la sua composizione e Buttiglione fosse sostituito. La nuova commissione era appoggiata dal Partito Popolare Europeo e da parte del Partito Europeo dei Liberali, Democratici e Riformatori, ma non era sicuro che avrebbe ottenuto l'approvazione della maggioranza dei parlamentari europei. Per assicurare l'approvazione della commissione, Barroso fu costretto a ritirare la sua proposta di assegnazione dei portafogli e propose una nuova commissione tre settimane pi\u00f9 tardi. Il commissario italiano designato Buttiglione era stato sostituito da Franco Frattini, che aveva mantenuto lo stesso portafoglio, mentre a L\u00e1szl\u00f3 Kov\u00e1cs era stato assegnato il portafoglio della fiscalit\u00e0 invece che quello dell'energia, assegnato a Andris Piebalgs, che sostitu\u00ec Ingrida Udre come commissario designato della Lettonia.\nUn ultimo problema sulla commissione Barroso venne sollevato dal gruppo parlamentare euroscettico Indipendenza e Democrazia e riguardava il commissario designato francese Jacques Barrot. Nel 2000 Barrot era infatti stato condannato per uno scandalo relativo a finanziamenti illeciti al suo partito, ma aveva poi beneficiato di un'amnistia dell'allora presidente francese Jacques Chirac. Tuttavia, Barroso difese la nomina di Barrot.\nLa Commissione \u00e8 stata infine approvata dal Parlamento Europeo il 18 novembre 2004 con 449 voti a favore, 149 contro e 82 astenuti. I tre maggiori gruppi parlamentari annunciarono il loro appoggio alla commissione. La nuova commissione entr\u00f2 in carica il 22 novembre.\nComponenti della Commissione.\nLegenda: \u00a0 [\u00a0\u00a0\u00a0\u00a0\u00a0]\u00a0Sinistra/Socialisti - [\u00a0\u00a0\u00a0\u00a0\u00a0]\u00a0Destra/Conservatori - [\u00a0\u00a0\u00a0\u00a0\u00a0]\u00a0Liberali\nAttivit\u00e0 svolta.\nLa Commissione Barroso I eredit\u00f2 dalla precedente Commissione Prodi la direttiva sui servizi nel mercato interno, nota anche come direttiva Bolkestein. Tale direttiva puntava a liberalizzare il settore dei servizi all'interno dell'Unione Europea, che comprende circa i due terzi dell'economia europea. Il nuovo commissario per il mercato interno ed i servizi, Charlie McCreevy, propose per la direttiva un testo piuttosto diverso dalla bozza elaborata dal suo predecessore, accogliendo cos\u00ec le modifiche proposte dal Parlamento europeo e venendo incontro alle forti preoccupazioni espresse dai sindacati. L'accordo finale raggiunto nel maggio 2007 consent\u00ec l'approvazione della direttiva; l'accordo escluse dai settori coinvolti dalla direttiva numerosi servizi (sanit\u00e0, sicurezza, assistenza sociale...) e rigett\u00f2 la proposta del principio del Paese di origine per cui un'azienda avrebbe potuto operare in qualsiasi parte dell'Unione Europea rispettando le norme sul lavoro del proprio stato membro di origine.\nUn'iniziativa della Commissione che godette di ampio sostegno dell'opinione pubblica fu il regolamento sui costi del roaming all'interno dell'Unione Europea, portato avanti dalla commissario per la societ\u00e0 dell'informazione e i mezzi di comunicazione Viviane Reding. Il regolamento pose un limite ai costi di roaming delle chiamate effettuate da un telefono cellulare europeo all'interno di uno stato membro diverso dal suo di origine.\nLa direttiva REACH costitu\u00ec un'altra importante direttiva approvata dalla Commissione Barroso I. La direttiva regolamenta l'utilizzo di oltre 30.000 sostanze chimiche all'interno dell'UE per tutelare la salute dell'ambiente e dei cittadini. La direttiva REACH costituisce il pi\u00f9 corposo singolo atto mai prodotto dalla Commissione ed \u00e8 un punto di riferimento anche per il resto del mondo.\nIl 10 gennaio 2007 la Commissione rese pubblica la politica energetica dell'Unione Europea, mirata a istituire un mercato unico europeo dell'energia, a contrastare il cambiamento climatico favorendo le energie da fonti rinnovabili e a assicurare maggiore indipendenza strategica dell'UE dai fornitori stranieri di combustibili fossili.\nIl commissario per la concorrenza Neelie Kroes prosegu\u00ec l'azione iniziata dalla Commissione Prodi contro Microsoft per l'abuso della sua posizione dominante di mercato. Microsoft ricevette una multa di 497 milioni di euro, la pi\u00f9 alta multa mai imposta dalla Commissione ad una singola azienda.\nIl 3 marzo 2010 il Presidente Barroso annunci\u00f2 la strategia decennale Europa 2020, una proposta per rilanciare l'economia europea e indirizzarla verso una crescita innovativa, sostenibile e inclusiva e per coordinare meglio le politiche economiche europee e nazionali.\nIl commissario per la pesca e gli affari marittimi Joe Borg pose le basi per la creazione di una politica marittima integrata.\nEvoluzione del ruolo della Commissione.\nIl mandato della Commissione Barroso I vide una crescente attivit\u00e0 politica dei suoi componenti: alcuni, come Louis Michel nel 2007, parteciparono direttamente alle elezioni politiche nel loro Paese di origine, mentre altri dichiararono il loro appoggio a determinati candidati impegnati in competizioni elettorali. Fu questo il caso di Neelie Kroes e del suo appoggio ad Angela Merkel nelle elezioni politiche del 2005 e di Margot Wallstr\u00f6m e del suo appoggio a S\u00e9gol\u00e8ne Royal nelle elezioni presidenziali francesi del 2007.\nL'impegno dei commissari nelle competizioni elettorali nazionali appariva in contrasto con l'esigenza di assicurare la neutralit\u00e0 della Commissione europea nei confronti delle vicende politiche interne agli stati membri. Tuttavia, Michel e Wallstr\u00f6m difesero le loro scelte sostenendo che il loro impegno politico aiutava ad avvicinare la Commissione ai cittadini e ad evidenziare il ruolo politico della Commissione.\nEvoluzione dell'apparato burocratico.\nLa nomina di Catherine Day come Segretario generale della Commissione nel 2005 segn\u00f2 un passaggio significativo nell'evoluzione della Commissione. Oltre ad essere la prima donna a ricoprire tale incarico, la nomina di Day si inser\u00ec in un pi\u00f9 vasto cambiamento dei dirigenti generali della Commissione che fu vista come un successo dell'ala liberale della Commissione, della Germania e del Regno Unito e come una sconfitta della Francia.\nIl commissario G\u00fcnter Verheugen segnal\u00f2 la gravit\u00e0 del problema della frammentazione delle Direzioni generali della Commissione e della parziale sovrapposizione dei mandati di alcuni commissari, che comportavano insufficiente coerenza delle politiche e lotte interne per l'affermazione dell'egemonia.\nCommissione Barroso II.\nIl presidente Barroso \u00e8 stato riconfermato dal Consiglio europeo e dal Parlamento europeo per un secondo mandato ed ha perci\u00f2 presentato una nuova commissione, che \u00e8 stata approvata dal Parlamento europeo il 9 febbraio 2010."}
{"id": "382619", "revid": "2149620", "url": "https://it.wikipedia.org/wiki?curid=382619", "title": "Oblast' di Luhans'k", "text": "L'oblast' di Luhans'k () \u00e8 una delle 24 regioni dell'Ucraina. Il capoluogo \"de iure\" \u00e8 Luhans'k. Poich\u00e9 tuttavia la citt\u00e0 \u00e8, come buona parte del territorio dell'oblast', sotto il controllo \"de facto\" della Repubblica Popolare di Lugansk, che ha proclamato l'indipendenza dall'Ucraina il 12 maggio 2014, il governo regionale opera a Sjevjerodonec'k."}
{"id": "382622", "revid": "116292001", "url": "https://it.wikipedia.org/wiki?curid=382622", "title": "Mescal (etichetta discografica)", "text": "La Mescal \u00e8 un'etichetta discografica indipendente italiana, fondata nel 1993 da Luciano Ligabue e Valerio Soave, che si occupa anche di produzione e management per i suoi artisti.\nStoria.\nLa Mescal nacque nel 1993, in forma di societ\u00e0 a responsabilit\u00e0 limitata fra Luciano Ligabue e Valerio Soave. L'idea principale del progetto era di produrre e tutelare musicisti emergenti e progetti artisticamente meritevoli ma ignorati dal mercato italiano. La Mescal quindi inizialmente si proponeva come manager di un artista, proponendolo alle etichette discografiche e affiancandolo nella produzione dei suoi lavori che venivano per\u00f2 sostenuti economicamente da altre etichette discografiche.\nIl primo album pubblicato fu nel 1994 \u201c\"Sono note inutili?\"\u201d di Stefano Belluzzi.\nNel 1995 Luciano Ligabue lasci\u00f2 la Mescal, pare a causa delle molte critiche ricevute da giornalisti specializzati e dal pubblico, riguardo al guadagno ricavato dal talento di artisti pi\u00f9 giovani e meno noti. Valerio Soave rimase cos\u00ec solo, ampliando per\u00f2 l'organico dell'agenzia aggiungendo un ufficio stampa interno che permetteva di promuovere gli artisti in forma complementare alle major che li producevano esecutivamente.\nGrazie al successo ottenuto dai suoi artisti la Mescal progressivamente continu\u00f2 il suo ampliamento al livello interno e nel 1997 divent\u00f2 un'etichetta indipendente a tutti gli effetti, aprendo sedi anche a Torino, Milano e Bologna.\nNegli anni successivi la Mescal \u00e8 diventata una delle pi\u00f9 importanti etichette indipendenti italiane, forse l'etichetta-simbolo della musica indipendente italiana degli anni Novanta, dando vita nel 2001 anche al festival musicale itinerante \"Tora! Tora!\".\nFra gli artisti pi\u00f9 noti lanciati dalla Mescal ci sono Afterhours, Bluvertigo, Carmen Consoli, Cristina Don\u00e0, La Crus, Massimo Volume, Mau Mau, Modena City Ramblers, Perturbazione, Subsonica, Ermal Meta.\nDal 2003 \u00e8 attiva anche la divisione Mescal Libri che ha pubblicato varie opere legate alla propria produzione musicale.\nDopo un lungo periodo di operativit\u00e0 limitata, a inizio 2012 la Mescal \u00e8 tornata in piena attivit\u00e0 con artisti come Morgan, Arisa, Mauro Ermanno Giovanardi, Violante Placido, Ron, Moreno, Ermal Meta e vari gruppi emergenti.\nNel 2019 entra nel roster il cantautore Bugo, il quale partecipa al Festival di Sanremo del 2020.\nIn 20 anni di attivit\u00e0 discografica sono stati pubblicati su etichetta Mescal pi\u00f9 di 100 album, oltre a libri e DVD.\nArtisti.\nGli artisti che hanno, o hanno avuto, un contratto discografico o di management con la Mescal sono:"}
{"id": "382623", "revid": "287204", "url": "https://it.wikipedia.org/wiki?curid=382623", "title": "Immigrazione illegale", "text": "Limmigrazione illegale (o immigrazione clandestina o immigrazione irregolare) \u00e8 l'ingresso o il soggiorno di cittadini stranieri in violazione delle leggi di immigrazione del Paese di destinazione.\nLo \"status\" degli immigrati illegali \u00e8, nella maggior parte dei casi, temporaneo. Pu\u00f2 accadere che persone entrate clandestinamente, senza presentare le proprie generalit\u00e0 ai controlli di frontiera, riescano successivamente a sanare la loro posizione sul territorio, tramite \"sanatorie\" o \"regolarizzazioni\". Viceversa persone entrate legalmente sul territorio possono restarvi per un tempo superiore al previsto e divenire quindi \"irregolari\" (\u201coverstaying\u201d, cio\u00e8 soggiornanti oltre il tempo consentito), non riuscendo a rientrare nelle casistiche previste per ciascuna \"sanatoria\". In altri casi, gli immigrati illegali possono essere detenuti e/o espulsi dal Paese in cui vi risiedono clandestinamente a seguito di decreti d'espulsione.\nGli immigrati clandestini sono spesso mossi dalla ricerca di condizioni economiche migliori, provenendo generalmente da Paesi poveri; persone provenienti da Paesi in guerra civile, o in cui non vengono rispettati i diritti civili, hanno invece diritto allo status di rifugiato.\nL'immigrazione illegale, cos\u00ec come quella regolare, \u00e8 un fenomeno di cui sono oggetto generalmente i Paesi pi\u00f9 ricchi e segue rotte e modalit\u00e0 di trasporto svariate. Tali spostamenti vengono definiti irregolari se avvengono senza la necessaria documentazione e, peraltro, di frequente coinvolgono trafficanti di esseri umani, talvolta costituiti in vere e proprie organizzazioni criminali dirette al loro sfruttamento. Le persone che si muovono in questa maniera spesso mettono a rischio la propria vita, sono obbligate a viaggiare in condizioni disumane e possono essere oggetto di sfruttamento e abuso.\nDa un punto di vista politico, l'immigrazione clandestina va a toccare una serie di grandi aspetti sociali, quali: l'economia, il welfare state, l'istruzione, l'assistenza sanitaria, la schiavit\u00f9, la prostituzione, le protezioni giuridiche, il diritto di voto, i servizi pubblici, i diritti umani, la criminalit\u00e0.\nDescrizione.\nProblematiche.\nSpesso gli immigrati seguono vie illegali per raggiungere il Paese di destinazione, divenendo quindi irregolari, e in tali casi si affidano a malavitosi, che possono essere qualificati come veri e propri schiavisti, i quali gestiscono moderne tratte degli esseri umani. Un esempio sono i cosiddetti \"scafisti\", che ammassano enormi quantit\u00e0 di persone su imbarcazioni di scarsissima qualit\u00e0 e sicurezza (le \"carrette del mare\"), partendo dalle coste settentrionali dell'Africa per arrivare nei Paesi mediterranei: l'Italia \u00e8 una delle mete preferite, perch\u00e9 il tratto dall'Africa alla Sicilia, e in particolare a Lampedusa, \u00e8 molto corto rispetto agli altri possibili percorsi. Per molti di loro il viaggio continua verso altri Paesi europei. Questi scafisti si fanno pagare somme molto ingenti in cambio della speranza di una nuova vita e sono spesso alleati con varie organizzazioni criminali, avvalendosi inoltre della complicit\u00e0 delle forze dell'ordine dei Paesi d'origine e di transito; attorno all'immigrazione illegale c'\u00e8 un forte indotto criminale fin dall'origine.\nEssendo entrati illegalmente, i clandestini non possono inserirsi nel mercato del lavoro \"ufficiale\". Pertanto, arrivati a destinazione, vengono sfruttati da datori di lavoro senza scrupoli, che li usano come manodopera a basso costo e in nero, approfittando della loro condizione di bisogno e del fatto che non sono regolarizzabili, quindi sono facilmente ricattabili proprio a causa della loro posizione irregolare.\nIn quanto manodopera a basso costo, gli stranieri irregolari finiscono, loro malgrado, spesso per colpa del caporalato, per abbassare i salari medi (fenomeno che \u00e8 detto \"svalutazione sociale\"); in taluni casi, questa situazione si riflette a danno dei lavoratori regolari, peggiorandone la qualit\u00e0 della vita.\nMolti clandestini spesso finiscono, inoltre, per ingrossare la rete della criminalit\u00e0 organizzata, nella quale svolgono il cosiddetto \"lavoro sporco\", ovvero le mansioni di pi\u00f9 basso livello, meno desiderabili e pi\u00f9 rischiose.\nVittime dell'immigrazione illegale.\nSecondo notizie raccolte sulla stampa internazionale tra il 1987 e il 2008 dall'osservatorio sulle vittime dell'immigrazione Fortress Europe, almeno 12.012 tra uomini, donne e bambini hanno perso la vita tentando di raggiungere l'Europa clandestinamente, non potendo viaggiare in modo regolare. Nel Mar Mediterraneo e nell'Oceano Atlantico, verso le Isole Canarie, sono annegate 8.315 persone; met\u00e0 delle salme (4.255) non \u00e8 mai stata recuperata. Nel Canale di Sicilia, tra Libia, Egitto, Tunisia, Malta e Italia, le vittime sono 2.511, di cui 1.549 dispersi. Altre 70 persone sono morte navigando dall'Algeria verso la Sardegna. Lungo le rotte che vanno dal Marocco, dall'Algeria, dal Sahara occidentale, dalla Mauritania e dal Senegal alla Spagna, puntando verso le isole Canarie o attraversando lo Stretto di Gibilterra, sono morte almeno 4.091 persone, di cui 1.987 risultano disperse. Nel Mar Egeo, invece, tra la Turchia e la Grecia, hanno perso la vita 895 migranti, tra i quali si contano 461 dispersi. Infine, nel Mare Adriatico, tra l'Albania, il Montenegro e l'Italia, negli anni passati sono morte 603 persone, delle quali 220 sono disperse. Inoltre, almeno 597 migranti sono annegati sulle rotte per l'isola francese di Mayotte, nell'Oceano Indiano. Il mare non viene attraversato soltanto su imbarcazioni di fortuna, ma anche su traghetti e mercantili, dove spesso viaggiano molti migranti, nascosti nella stiva o in qualche container; anche qui le condizioni di sicurezza restano pessime: 146 le morti accertate per soffocamento o annegamento.\nPer chi viaggia da sud, il Sahara \u00e8 un pericoloso passaggio obbligato per arrivare al mare. Il grande deserto separa l'Africa occidentale e il Corno d'Africa dal Mediterraneo. Lo si attraversa sui camion e sui fuoristrada, che battono le piste tra Sudan, Ciad, Niger e Mali, da un lato, e Libia e Algeria, dall'altro. Qui dal 1996 sono morte almeno 1.587 persone. Ma, stando alle testimonianze dei sopravvissuti, quasi ogni viaggio conta i suoi morti. Pertanto il numero di vittime reso noto sulla stampa potrebbe essere solo una sottostima. Tra i morti si contano anche le vittime delle deportazioni collettive praticate dai Governi di Tripoli, Algeri e Rabat, abituati da anni ad abbandonare a se stessi gruppi di centinaia di persone in zone frontaliere, in pieno deserto. In Libia si registrano gravi episodi di violenze contro i migranti. Non esistono dati sulla cronaca nera. Nel 2006 Human Rights Watch e Afvic hanno accusato Tripoli di arresti arbitrari e torture nei centri di detenzione per stranieri, tre dei quali sarebbero stati finanziati dall'Italia. Nel settembre 2000 a Zawiya, nel nord-ovest del Paese, vennero uccisi almeno 560 migranti nel corso di sommosse razziste.\nViaggiando nascosti nei TIR, hanno perso la vita in seguito a incidenti stradali, per soffocamento o schiacciati dal peso delle merci, 283 persone. E almeno 182 migranti sono annegati attraversando i fiumi frontalieri: la maggior parte nell'Oder-Nei\u00dfe tra Polonia e Germania, nell'Evros tra Turchia e Grecia, nella Sava tra Bosnia e Croazia e nella Morava, tra Slovacchia e Repubblica Ceca. Altre 112 persone sono invece morte di freddo percorrendo a piedi i valichi della frontiera, soprattutto in Turchia e Grecia. In Grecia, al confine nord-orientale con la Turchia, nella provincia di Evros, esistono ancora i campi minati; qui, tentando di attraversare a piedi il confine, sono rimaste uccise 88 persone.\nSotto il fuoco della polizia di frontiera sono morti 192 migranti, di cui 35 soltanto a Ceuta e Melilla, le due enclave spagnole in Marocco, 50 in Gambia, 40 in Egitto e altri 32 lungo il confine turco con l'Iran e l'Iraq. Ma a uccidere sono anche le procedure di espulsione in Francia, Belgio, Germania, Spagna, Svizzera e l'esternalizzazione dei controlli delle frontiere in Marocco e Libia. Infine 41 persone sono morte assiderate, viaggiando nascoste nel vano carrello di aerei diretti verso gli scali europei. E altre 23 hanno perso la vita, viaggiando nascoste sotto i treni che attraversano il tunnel della Manica, per raggiungere l'Inghilterra, cadendo lungo i binari o rimanendo fulminati scavalcando la recinzione del terminal francese; oltre a 12 morti investiti dai treni in altre frontiere e 3 annegati nel Canale della Manica.\nPolitiche dell'immigrazione.\nLe politiche dell'immigrazione sono un tema centrale della politica dei Paesi pi\u00f9 ricchi. L'Italia ha cominciato a subire il flusso immigratorio solo negli ultimi vent'anni, senza che prima vi fossero delle chiare norme al riguardo (se non qualche minima disposizione nel vecchissimo Testo Unico di Pubblica Sicurezza). Dopo un primo tentativo con la legge Martelli del 1990, solo con la legge Turco-Napolitano del 1998, si decise di controllare il fenomeno immigratorio in modo da limitarlo al massimo, ponendo anche pesanti sanzioni penali per chi lo favorisse. Con la legge Bossi-Fini del 2002, si cerc\u00f2 di restringere ancora di pi\u00f9 le possibilit\u00e0 di immigrazione in Italia e si appesantirono le sanzioni penali sia introducendo il reato di immigrazione clandestina a carico di ciascun immigrato, sia appesantendo a tal punto le pene per chi in qualsiasi modo (con qualsiasi atto, fatto o comportamento) contribuisse a favorire l'ingresso in Italia dall'estero da equiparare le pene a quelle dei capi mafiosi, tanto per entit\u00e0 della pena (da 5 a 15 anni di reclusione, oltre la multa di 15.000 euro per ogni persona di cui si \u00e8 tentato od ottenuto di favorire l'ingresso) che per le misure carcerarie (divieto di concessione dei benefici riservati agli altri detenuti), equiparando ai cosiddetti \"scafisti\" anche chiunque contribuisca ad organizzare ingressi apparentemente regolari (ad esempio fittizie richieste di assunzione di specialisti non facilmente reperibili in Italia).\nL'introduzione di quote per l'immigrazione, se da un lato dovrebbe evitare un afflusso troppo massiccio di immigrati che non potrebbero essere assorbiti dal mercato del lavoro, dall'altro pu\u00f2 finire coll'incentivare l'immigrazione clandestina.\nA fronte di un numero di immigrati irregolari vengono spesso applicate delle sanatorie, che da un lato portano fuori dall'illegalit\u00e0 molti immigrati, ma che dall'altro non sono che un prendere atto che le politiche per fronteggiare il problema non sono state efficaci. Il problema sostanziale \u00e8 che mantenere nell'illegalit\u00e0 centinaia di migliaia di immigrati ottiene l'effetto perverso di spingerli nelle mani della criminalit\u00e0 organizzata come braccia a basso costo per attivit\u00e0 criminose o comunque illegali, mentre facilitarne la regolarizzazione, incentiva l'immigrazione di altre decine di migliaia di persone. Comunque il problema non \u00e8 risolvibile sino a quando permarranno cos\u00ec vistose differenze tra il tenore di vita ed i salari dei paesi europei e quelli di molti dei paesi ad essi vicini. Per voler fare un paragone, gli USA accettano 1.000.000 di immigrati legali ogni anno e subiscono l'ingresso di un numero ancora maggiore di immigrati illegali, pur contrastandone l'ingresso; pur essendo rare le sanatorie, le norme USA favoriscono la regolarizzazione, mentre i tradizionali meccanismi automatici dello \"ius soli\" (cio\u00e8 che chiunque nasca all'interno del territorio ne \u00e8 automaticamente cittadino) e del servizio militare volontario (cio\u00e8 che chiunque presti servizio volontario per tre anni nelle forze armate, ottiene la cittadinanza) favoriscono le naturalizzazioni (del resto sono norme che risalgono ancora ai tempi dell'impero romano verso i barbari, anche se in Italia non sono pi\u00f9 applicate).\nIn Italia, ultimamente si \u00e8 tentato di eliminare l'immigrazione alla fonte, con degli accordi con i Paesi di origine e in specie con la Libia, dove a spese dello Stato italiano molti immigrati sono stati rimpatriati per poi essere portati nei loro Paesi di origine, spesso dell'Africa subsahariana o centrale. Tale politica ha causato, nel 2009, ripetute proteste da parte di Laura Boldrini la quale, a nome dell'Alto commissariato delle Nazioni Unite per i rifugiati, ha sottolineato come la cosiddetta \"politica dei respingimenti\" non tenga conto di come fra le persone respinte vi siano persone con tutti i requisiti per richiedere asilo politico, in possesso dei requisiti per ottenerlo. Da parte governativa, per bocca del ministro Maroni, \u00e8 stato risposto che l'identificazione dei migranti, e l'accertamento della loro condizione di legittimi chiedenti asilo politico, non pu\u00f2 essere verificata a bordo dei natanti delle forze di Stato, che espletano funzioni di polizia e di soccorso, ma va fatta nei luoghi di imbarco, dagli uffici dell'Alto commissariato ONU per i rifugiati, che infatti ha una sede in Libia.. L'Italia \u00e8 stata poi condannata davanti alla Corte europea e il trattato con la Libia definitivamente sospeso dal governo Monti e sostituito da altro dove non si parla espressamente di respingimenti. La questione delle persone a cui l'Italia si \u00e8 impegnata con trattati internazionali a concedere asilo politico \u00e8 diventata particolarmente evidente nel 2013, anno in cui si \u00e8 visto un grande afflusso di migranti con \"carrette del mare\" cariche di persone provenienti da zone di conflitto bellico o di negazione di diritti, in particolare da Somalia, Eritrea e Siria. \nLa questione \u00e8 balzata in grande evidenza interessando, oltre che l'opinione pubblica, anche il governo nazionale e la commissione europea quando il 3 ottobre 2013 un barcone carico di migranti si \u00e8 inabissato incendiato a seguito del tentativo di richiamare l'attenzione di possibili soccorritori incendiando di notte una coperta; il naufragio ha provocato 366 morti accertati, oltre a un'ulteriore presunta ventina di dispersi, nonostante quasi un terzo dei trasportati sia stato (pare tardivamente) salvato; la polemica \u00e8 esplosa non solo perch\u00e9 i superstiti hanno riferito che ben tre pescherecci in zona si sarebbero rifiutati di prestare soccorso, a causa di precedenti incriminazioni per favoreggiamento dell'immigrazione clandestina di pescatori soccorritori, ma anche perch\u00e9 tutti i superstiti, bench\u00e9 tutti reclamanti diritto al trattamento come richiedenti asilo, sono stati incriminati per il reato di immigrazione clandestina, con conseguente sdegno dell'opinione pubblica, impersonata anche dal Presidente della Repubblica, e polemiche pubbliche tra il Presidente del Consiglio dei ministri e il procuratore capo di Agrigento, senza contare che dopo pochi giorni (l'11 ottobre 2013) un simile disastro si \u00e8 ripetuto, anche se con meno annegati. \nUn altro dei problemi \u00e8 che sono numerosi i migranti minori di et\u00e0 senza accompagnatore, che per legge non possono essere espulsi prima della maggiore et\u00e0, n\u00e9 trattenuti assieme ai maggiorenni in ; per\u00f2, prima di compiere la maggiore et\u00e0, buona parte abbandona le strutture di accoglienza non carcerarie andando a ingrossare il numero degli immigrati clandestini.\nIl reato di ingresso e soggiorno illegale in Italia.\nNell'agosto del 2009 anche in Italia \u00e8 entrato in vigore il reato contravvenzionale di ingresso e soggiorno illegale nel territorio dello Stato, reato gi\u00e0 previsto in ordinamenti giuridici di altri stati europei quali ad esempio Gran Bretagna, Francia e Germania, seppure con alcune sostanziali differenze: una differenza si riscontra, ad esempio, nel fatto che negli ordinamenti francese e britannico non esiste l'obbligatoriet\u00e0 dell'azione penale, prevista, invece, in Italia.\nIl reato, molto discusso, apre a un processo anche se vige sempre la possibilit\u00e0 di espulsione immediata (molto spesso intimata formalmente, ma scarsamente posta in pratica a causa dell'elevato costo della sua esecuzione e della scarsit\u00e0 delle relative risorse a disposizione). L'Italia \u00e8 stata chiamata in audizione alla 98\u00aa conferenza internazionale del lavoro dell'ILO (International Labour Organization), unico paese europeo, per chiarire alcune domande di questa Agenzia ONU sul T.U.2009\nLa legge 94 del 2 luglio 2009 che introduce in Italia il reato di immigrazione illegale ha suscitato diverse critiche, tra cui quella di monsignor Agostino Marchetto, segretario del Pontificio consiglio per la pastorale dei migranti.\nAnche politici di destra, quali Mirko Tremaglia, hanno criticato il provvedimento, definendolo \"assurdo\", \"un reato inventato\", chiedendone la cancellazione e l'avvio di una regolarizzazione e di una sanatoria.\nDiversi intellettuali, tra cui Andrea Camilleri, Antonio Tabucchi, Dacia Maraini, Dario Fo, Franca Rame, Moni Ovadia, Maurizio Scaparro, Gianni Amelio, hanno firmato un \u00abAppello contro il ritorno delle leggi razziali in Europa\u00bb: \u00ab\u00c8 stato sostituito il soggetto passivo della discriminazione, non pi\u00f9 gli ebrei bens\u00ec la popolazione degli immigrati irregolari, che conta centinaia di migliaia di persone; ma non sono stati cambiati gli istituti previsti dalle leggi razziali\u00bb.\nDiversi giuristi (tra cui Valerio Onida, Stefano Rodot\u00e0, Armando Spataro, Gustavo Zagrebelsky) hanno redatto un \u00abAppello contro l'introduzione dei reati di ingresso e soggiorno illegale dei migranti\u00bb, lamentando l'uso simbolico della sanzione penale, la criminalizzazione di mere condizioni personali e profili di illegittimit\u00e0 costituzionale. In particolare, secondo tali giuristi:\nSotto altro profilo, \u00e8 stato evidenziato come la previsione di simile fattispecie di reato comporti conseguenze particolarmente dispendiose e prive di un effettivo risvolto pratico:\nNumerose onlus e associazioni per i diritti dei bambini hanno sottoscritto un appello al presidente della Repubblica riguardo alla legge. In esso, le associazioni (tra cui Terre des hommes e Save the Children) lamentano che gli stranieri saranno spinti a non avere pi\u00f9 contatto con le istituzioni, e i bambini stranieri saranno esclusi dai servizi scolastici, sociali e sanitari, in violazione dei diritti fondamentali dei minori all'istruzione e alle cure sanitarie (vedi Convenzione Internazionale sui Diritti dell'Infanzia).\nNonostante le critiche, la norma \u00e8 divenuta legge dello Stato; la Corte Costituzionale, con sentenza del 5 luglio 2010 n. 249, ha dichiarato illegittima l'aggravante della clandestinit\u00e0 (che aumentava le pene per qualsiasi reato se commesso da un clandestino fino ad un terzo; art. 61, n. 11 bis del codice penale) sotto il profilo del principio di uguaglianza e del principio di responsabilit\u00e0 personale penale - ragionevolezza. La stessa Corte costituzionale, con sentenza n. 250/2010, ha respinto invece la questione di costituzionalit\u00e0 del reato cosiddetto di \"clandestinit\u00e0\", ritenendola una scelta rientrante nella sfera di discrezionalit\u00e0 del legislatore.\nCon sentenza 359/2010 del dicembre 2010 la Corte Costituzionale ha dichiarato l'illegittimit\u00e0 costituzionale dell'art. 14 comma 5-quater (inottemperanza a un secondo ordine di allontanamento impartito dal Questore) del D. Lgs. n. 286/98 come modificato dalla legge n. 94/09 nella parte in cui non prevede, cos\u00ec come invece espressamente previsto dal comma 5-ter (inottemperanza a un primo ordine di allontanamento impartito dal Questore) dello stesso articolo, la scriminante del giustificato motivo. La Corte Costituzionale nella sentenza citata pronuncia una censura della mancata previsione di un giustificato motivo a chi commetta il fatto (soggiorno nonostante l'ordine di espulsione oppure, per ora in ipotesi, anche solo di ingresso sul territorio) per motivi di estrema indigenza, perch\u00e9 viola un principio fondamentale destinato a fungere in linea di massima da valvola di sicurezza del meccanismo repressivo, evitando che la sanzione penale scatti allorch\u00e9, anche al di fuori della presenza di vere e proprie cause di giustificazione, l'osservanza del precetto appaia concretamente inesigibile in ragione, a seconda dei casi, di situazioni ostative al carattere soggettivo od oggettivo del reato addebitato.\nMalgrado l'applicazione delle pene pecuniarie, introdotte adesso anche per i casi di inottemperanza all'ordine di lasciare il territorio dello stato, al posto delle pene detentive stabilite in precedenza e dichiarate incostituzionali, l'intero sistema italiano dei rimpatri degli immigrati irregolari risulta ancora connotato da procedure e da un quadro sanzionatorio di carattere penale e amministrativo imperniato sulla detenzione (la pena pecuniaria pu\u00f2 essere trasformata in pena domiciliare pari a 45 giorni, inoltre sono previsti i CIE) piuttosto che sull'esecuzione effettiva delle misure di allontanamento.\nLe conseguenze pi\u00f9 drammatiche si verificano nel caso di immigrati che escono dal circuito penitenziario, e si ritrovano privi di un permesso di soggiorno, magari soltanto per la mancata possibilit\u00e0 di rinnovo nel periodo della detenzione. La maggior parte degli immigrati che escono dal carcere per fine pena o a seguito del venir meno delle esigenze cautelari, o dopo un'assoluzione, finisce generalmente nei centri di identificazione ed espulsione, sempre che si siano posti disponibili. Altrimenti il questore adotta un procedimento che contiene l'invito a lasciare il territorio dello stato entro sette giorni (prima erano cinque). In molti casi, quindi, dopo un determinato periodo di trattenimento in un CIE o in altra struttura informale adibita alla detenzione amministrativa, gli immigrati irregolari, anche a seconda della nazionalit\u00e0, per la scarsa probabilit\u00e0 che i paesi di origine collaborino nelle identificazioni, o per la mancanza di posti disponibili, vengono rimessi in libert\u00e0 con l'intimazione a lasciare il territorio dello stato entro sette giorni. Prassi amministrativa altamente discrezionale ed assai diffusa, che appare in forte contrasto con le previsioni della stessa direttiva sui rimpatri mirate ad un bilanciamento tra l'esigenza di dare effettiva esecuzione alle misure di allontanamento forzato e la tutela dei diritti fondamentali della persona.\nQuando si accerta l'ingresso o il soggiorno irregolare in Italia di un immigrato rimangono dunque due possibilit\u00e0: se la procedura ordinaria di allontanamento forzato si \u00e8 conclusa con l'accompagnamento in frontiera dell'immigrato prima che il giudice si sia pronunciato, lo stesso giudice emette una sentenza di non luogo a procedere, e quindi la previsione del reato di immigrazione clandestina risulta del tutto superflua al fin di garantire l'effettivit\u00e0 dell'espulsione; qualora invece non sia stato eseguito l'accompagnamento immediato, il giudice condanna al pagamento di una contravvenzione, per la quale non \u00e8 prevista oblazione, ed \u00e8 comunque prevista la possibilit\u00e0 dell'esecuzione immediata dell'accompagnamento in frontiera, in quanto la pena dell'ammenda pu\u00f2 essere sostituita con quella dell'espulsione, questa volta stabilita dall'autorit\u00e0 giudiziaria, come previsto dall'art. 16 del T.U. sull'immigrazione n.286 del 1998 (12) . Occorre inoltre ricordare che la pena pecuniaria \u00e8 sostituibile con la permanenza domiciliare (fino a 45 giorni), ai sensi degli artt. 53 e 55, co. 5 d.lgs. n. 274/2000, in caso di insolvibilit\u00e0 del condannato.\nLa Corte di Giustizia dell'Unione Europea, con la sentenza del 28 aprile 2011, caso El Dridi, stabiliva dunque che gli Stati membri non possono introdurre, al fine di ovviare all'insuccesso delle misure coercitive adottate per procedere all'allontanamento coattivo, una pena detentiva, come quella prevista dalla normativa italiana allora vigente, solo perch\u00e9 un cittadino di un paese terzo, dopo che gli \u00e8 stato notificato un ordine di lasciare il territorio nazionale e che il termine impartito con tale ordine \u00e8 scaduto, permane in maniera irregolare in detto territorio. Secondo i giudici di Lussemburgo, gli Stati membri devono continuare ad adoperarsi per dare esecuzione alla decisione di rimpatrio, che continua a produrre i suoi effetti. La Corte di giustizia svolge il suo ragionamento partendo dalla necessit\u00e0 di rendere effettivi i procedimenti di espulsione, senza alcuna considerazione buonista, ma superando la logica delle leggi manifesto (elettorale) tanto diffusa in Italia. La Corte osserva che una pena detentiva prolungata, segnatamente in ragione delle sue condizioni e delle modalit\u00e0 di applicazione, rischia di compromettere proprio la realizzazione dell'obiettivo perseguito dalla direttiva rimpatri, ossia l'instaurazione di una politica efficace di allontanamento dei cittadini di paesi terzi il cui soggiorno sia irregolare, garantendo al contempo il pieno rispetto dei loro diritti fondamentali.\nL'indirizzo interpretativo vincolante fornito dalla Corte con la sentenza del 28 aprile 2011, non si limita solo alla (in)compatibilit\u00e0 comunitaria dell'art. 13 comma 5 ter del T.U. 286 del 1998, che prevedeva un reato sanzionato con la detenzione per i casi di inottemperanza all'ordine del Questore di lasciare entro cinque giorni il territorio dello stato (il cd. foglio di via), ma traccia con precisione i limiti che il legislatore penale nazionale deve rispettare in caso di allontanamento forzato degli immigrati irregolari. Non solo la direttiva 2008/115/CE sui rimpatri \"osta ad una normativa nazionale che punisce con la reclusione il cittadino di un paese terzo in soggiorno irregolare che non si sia conformato ad un ordine di lasciare il territorio nazionale. Una sanzione penale quale quella prevista dalla legislazione italiana pu\u00f2 compromettere la realizzazione dell'obiettivo di instaurare una politica efficace di allontanamento e di rimpatrio nel rispetto dei diritti fondamentali\". \nLa Corte di giustizia afferma per la prima volta il principio che, oltre alla sanzione penale a carattere detentivo, qualunque limitazione della libert\u00e0 personale che vada oltre i diciotto mesi, non pu\u00f2 costituire lo strumento per governare fenomeni complessi come l'allontanamento forzato degli immigrati che richiedono un giusto equilibrio tra l'efficacia degli interventi ed il rispetto dei diritti fondamentali della persona umana, diritti inalienabili da riconoscere senza deroga alcuna anche agli immigrati irregolari. Per la Corte, quando si tratta di una persona che si trova in una condizione di soggiorno irregolare nel territorio dello stato il termine di diciotto mesi costituisce la durata massima sia della detenzione amministrativa che della detenzione in carcere, e per questa stessa ragione, una volta completato questo periodo, in presenza die rigorosi requisiti fissati dalla Direttiva 2008/115/CE per le procedure di convalida, l'immigrato irregolare non pu\u00f2 essere arrestato, o perseguito penalmente, e dovrebbe anzi essere dotato di documenti identificativi.\nSecondo un'inchiesta giornalistica pubblicata dal \"The Guardian\" e ripresa dal sito \"voxnews.info\", l'UNHCR avrebbe pagato dei clandestini per lasciare il sovraffollato centro-profughi di Tripoli in cambio di denaro."}
{"id": "382624", "revid": "125619950", "url": "https://it.wikipedia.org/wiki?curid=382624", "title": "Luigi Apolloni", "text": "Ha giocato per dodici anni con il , con il quale ha vinto numerosi trofei e detiene il record di presenze (385) nelle competizioni ufficiali dei \"Ducali\". Con la nazionale italiana ha preso parte a un Mondiale e a un Europeo; con l'Italia fu vicecampione del mondo al .\nCaratteristiche tecniche.\nGiocatore.\nGiocava come difensore centrale.\nCarriera.\nGiocatore.\nClub.\nHa iniziato la carriera nella nel 1983-1984 in Serie C2, pur senza mai scendere in campo in prima squadra, per passare alla nei due anni successivi, dove ha esordito nel calcio professionistico; nel primo anno subisce una retrocessione in Serie C2. Dopo un altro anno in Serie C1 alla , \u00e8 passato nel 1987 al giocando al fianco di Lorenzo Minotti.\nDopo tre stagioni fra i cadetti, nel 1990 ha conquistato la promozione in Serie A. Nel 1991-1992 la vince la Coppa Italia, che permise alla squadra di giocare l'anno successivo in Coppa delle Coppe, arrivando fino alla finale nel 1993-1994. Nel suo palmar\u00e8s figurano con i ducali un'altra Coppa Italia, una Supercoppa italiana, una Supercoppa europea e due Coppe UEFA nel 1994-1995 e nel 1998-1999.\n Rimase a Parma fino al 1999, senza riconquistare mai il posto da titolare. Pass\u00f2 a ottobre di quell'anno al Verona, con cui chiuse la carriera dopo due stagioni in massima serie, nella seconda delle quali sub\u00ec 5 espulsioni. In carriera ha totalizzato complessivamente 255 presenze e 7 reti in Serie A.\nNazionale.\nApolloni gioc\u00f2 in nazionale sotto la gestione tecnica di Arrigo Sacchi. Ricevette la prima convocazione senza scendere in campo nel settembre 1992 contro i ed esord\u00ec solamente due anni dopo, il 27 maggio 1994 nell'amichevole Italia- (2-0). Nello stesso anno segn\u00f2 la sua unica rete in maglia azzurra, durante un'amichevole con la Turchia.\nPartecip\u00f2 al Mondiale 1994, dove fu vicecampione del mondo, giocando nelle sfide della fase a gironi contro (1-0), entrando al posto dell'infortunato Franco Baresi, e (1-1), e nella finale contro il (0-0) persa per 3-2 dopo i tiri di rigore entrando nel primo tempo al posto di Roberto Mussi. Inoltre fece parte della spedizione azzurra pure all'Europeo 1996. La sua quindicesima e ultima partita in azzurro risale al 1996, una partita amichevole contro la .\nAllenatore.\nApolloni rimane all'interno del dapprima come osservatore fino al 2003, e poi come \"team manager\" fino al 2004. Il 14 luglio 2005 ritorna a Parma come collaboratore tecnico di Mario Beretta.\nIl 6 giugno 2006 viene nominato vice di Daniele Zoratto, suo vecchio compagno di squadra, sulla panchina del . Il 26 gennaio 2009, a seguito del licenziamento di Zoratto, assume l'incarico di responsabile della prima squadra a interim. Raggiunge la salvezza all'ultima giornata di campionato contro la Triestina dopo aver ereditato la squadra ultima in classifica. Il 3 luglio viene annunciata la sua conferma alla guida del per la stagione 2009-2010, in cui conduce i canarini alla salvezza.\nIl 23 giugno 2010 diventa tecnico del . Esordisce in campionato nel pareggio per 0-0 contro l\u2019Ascoli. Il 27 settembre dopo aver raccolto cinque punti nelle prime sei giornate di campionato viene esonerato e sostituito da Francesco Moriero.\nIl 2 aprile 2012 diventa l'allenatore del Gubbio in sostituzione dell\u2019esonerato Marco Alessandrini. Al debutto sulla panchina umbra, perde col Cittadella 2-1. Dopo ventisette giorni dal suo insediamento alla guida del club viene annunciato che rester\u00e0 anche per la successiva stagione. La squadra si classifica al penultimo posto, non riuscendo ad evitare la retrocessione in Lega Pro, sancita con 3 gare d\u2019anticipo. Il 4 giugno le due parti si dividono. Totalizza 1 vittoria 2 pareggi e 6 sconfitte.\nIl 28 dicembre 2012 \u00e8 chiamato a guidare la Reggiana in Lega Pro al posto dell'esonerato Lamberto Zauli. Esordisce nella sconfitta per 2-0 contro la . Il 19 marzo 2013 con la squadra penultimo posto con 22 punti in campionato viene esonerato.\nIl 13 giugno nell'ambito della collaborazione tecnica sancita tra Parma e Gorica, diventa allenatore della formazione slovena. Esordisce nella vittoria per 0-1 contro il ND Triglav. Chiude al quarto posto in campionato e vince la Coppa di Slovenia battendo in finale il Maribor per 2-0. Il secondo anno inizia male, viene subito eliminato dal FK Molde al secondo turno dell\u2019Europa League. Il 7 ottobre 2014 dopo aver totalizzato 2 vittorie, 3 pareggi, 7 sconfitte con la squadra all\u2019ottavo posto in campionato, viene esonerato e sostituito da Miran Srebrni\u010d.\nIl 20 giugno 2015 diventa allenatore del Lentigione, ma il 3 luglio lascia l'incarico per allenare il nuovo Parma del presidente Nevio Scala, club rifondato, dopo il fallimento decretato dal Tribunale di Parma. Vince il proprio girone con 94 punti con un distacco di 17 punti dalla seconda. Nella poule scudetto esce al triangolare iniziale.\nIl 22 novembre 2016, a seguito della sconfitta patita in casa per 1-4 contro il Padova e con la squadra al settimo posto in campionato, viene sollevato dall'incarico, cos\u00ec come il responsabile dell'area tecnica Lorenzo Minotti e il direttore sportivo Andrea Galassi.\nIl 31 maggio 2018 torna sulla panchina del dopo 8 anni. Il 10 gennaio 2019 viene esonerato, pur con la squadra prima in classifica, dopo una serie di prestazioni ritenute al di sotto delle aspettative.\nL' 8 febbraio 2022 viene ufficializzato come nuovo allenatore del Felino , club emiliano di Eccellenza.\nStatistiche.\nPresenze e reti nei club.\n\"Statistiche aggiornate al termine della carriera.\"\nStatistiche da allenatore.\n\"Statistiche aggiornate al 6 gennaio 2019.\"\nPalmar\u00e8s.\nAllenatore.\nCompetizioni nazionali.\nPromozione dalla Serie D alla Serie C col Parma Calcio 1913"}
{"id": "382626", "revid": "182193", "url": "https://it.wikipedia.org/wiki?curid=382626", "title": "Associazioni Italiane in Sud America", "text": "Le Associazioni Italiane in Sud America furono una lista elettorale, costituita da Luigi Pallaro nel 2005, che partecip\u00f2 alle elezioni politiche italiane del 2006 nella ripartizione America meridionale della circoscrizione Estero.\nCon quasi un terzo dei voti ottenuti, risult\u00f2 il partito pi\u00f9 votato del Sudamerica e riusc\u00ec cos\u00ec a conquistare un seggio alla Camera dei deputati ed uno al Senato della Repubblica, mandando in Parlamento rispettivamente Ricardo Antonio Merlo (che poi fond\u00f2 il Movimento Associativo Italiani all'Estero, con cui \u00e8 stato successivamente rieletto) e lo stesso Luigi Pallaro, che non venne poi rieletto nel 2008.\nIl successo della lista, particolarmente significativo in Brasile (37,66% di voti) e soprattutto in Uruguay (48,6% dei voti), fu dovuto al fatto che gli emigrati in sudamerica non erano legati ai partiti nazionali in Italia, ma erano molto pi\u00f9 in contatto con i movimenti associativi fra emigrati italiani: secondo i fondatori della lista, infatti, l'identit\u00e0 italiana in Sudamerica era basata sull'associazionismo, tanto che le differenze ideologiche passavano in secondo piano. La campagna elettorale venne basata unicamente sulla difesa corporativa ed apolitica degli interessi degli emigrati italiani in sudamerica.\nLa lista Associazioni Italiane in Sud America fu quindi l'unico partito indipendente della XV Legislatura, in quanto non appartenente n\u00e9 alla coalizione di centro-sinistra de L'Unione, n\u00e9 a quella di centro-destra della Casa delle Libert\u00e0. Pur disponendo di un solo eletto, la sua posizione risult\u00f2 particolarmente rilevante a causa della strettissima maggioranza in essere al Senato (158 senatori di centro-sinistra contro 156 di centro-destra): la presenza in aula del senatore Pallaro risult\u00f2 infatti determinante in molte occasioni, tra cui la nascita e la caduta del governo Prodi II.\nNel 2008 La lista dell'AISA non elesse nessun rappresentante in parlamento. Da allora il partito divent\u00f2 inattivo."}
{"id": "382627", "revid": "125347522", "url": "https://it.wikipedia.org/wiki?curid=382627", "title": "Oblast' di Leopoli", "text": "L'oblast' di Leopoli (, cio\u00e8 \"oblast di Lviv\") \u00e8 una delle 24 regioni dell'Ucraina. La zona viene detta anche L'viv\u0161\u010dyna (\u041b\u044c\u0432\u0456\u0432\u0449\u0438\u043d\u0430). Il capoluogo \u00e8 Leopoli (Lviv).\nStoria.\nL'oblast' venne istituita come parte della Repubblica socialista sovietica ucraina il 4 dicembre 1939. Il territorio dell'ex-oblast di Drohoby\u010d venne inglobato nell'oblast' di Leopoli nel 1959 e cos\u00ec rimane a tutt'oggi.\nLa posizione strategica dell'oblast' nel cuore dell'Europa centrale, punto di collegamento verso i Carpazi ne ha fatto cambiare dominio parecchie volte nel corso dei secoli. \u00c8 stato dominato dalla Grande Moravia, dalla Rus' di Kiev e da uno dei suoi successori, lo stato di Galizia-Volinia (XII/XIV secolo circa), poi dalla Confederazione Polacco-Lituana (dal 1400 al 1795), l'Impero Austro-ungarico (dal 1795 al 1918) e dalla Polonia (1918-1939), quando era Voivodato di Leopoli nella Seconda Repubblica di Polonia. La popolazione locale dominante nel 1918 dichiar\u00f2 il territorio parte di un'indipendente Repubblica Nazionale dell'Ucraina Occidentale, ma non dur\u00f2 a lungo. I trattati internazionali garantivano l'autonomia locale, ma non vennero rispettati dal governo polacco e la zona fu teatro di tensioni etniche fra ucraini e polacchi.\nLa regione e il suo capoluogo ricevono il loro nome ai tempi della Galizia-Volinia, quando Daniele di Galizia, il re della Rus', fond\u00f2 Leopoli, dandole il nome del figlio Leo. All'epoca la regione attorno a Leopoli era conosciuta come Rutenia rossa (\u010cerven' Rus').\nLa regione divenne parte dell'Unione Sovietica nei termini del patto Molotov-Ribbentrop nel 1939, quando fu annessa alla RSS Ucraina. Venne occupata dalla Germania nazista dal 1941 al 1944 e rimase nelle mani dell'Unione Sovietica come deciso nelle conferenze di Teheran e Jalta. Proprio a causa delle sue vicende storiche, l'oblast' di Leopoli \u00e8 una delle zone meno russificate e sovietizzate.\nGeografia fisica.\nIl terreno dell'oblast' di Leopoli \u00e8 molto variegato e va dalle steppe aperte alle dense foreste, con bacini fluviali densamente coltivati e montagne coperte di foreste. Nella parte occidentale vi \u00e8 il Parco nazionale di Javoriv.\nSuddivisioni.\nL'oblast' di Leopoli \u00e8 suddivisa amministrativamente in 20 distretti e 9 citt\u00e0 direttamente subordinate al consiglio di oblast': Boryslav, \u010cervonohrad, Drohoby\u010d, Mor\u0161yn, Novyj Rozdil, Sambir, Stryj, Truskavec', e Leopoli, capoluogo."}
{"id": "382628", "revid": "1305772", "url": "https://it.wikipedia.org/wiki?curid=382628", "title": "Direzione superiore studi ed esperienze", "text": "La Direzione superiore studi ed esperienze (DSSE) era un centro di sperimentazione aeronautica sorto a partire dal 1935 nei pressi di Roma, a Montecelio; prese l'eredit\u00e0 delle precedenti attivit\u00e0 sperimentali del Battaglione Specialisti del Servizio Aeronautico del Regio Esercito, tra le cui file vi era anche il Tenente Giulio Costanzi e poi della Regia Aeronautica che aveva concentrato in quella zona a partire dal primo dopoguerra, e che negli anni venti vedeva gi\u00e0 la presenza in zona di una galleria del vento perfettamente funzionante. In quegli anni, avendo come corpo centrante il DSSE, col\u00e0 sorse la citt\u00e0 di Guidonia. Il DSSE fu, negli anni immediatamente precedenti la seconda guerra mondiale, un centro di eccellenza a livello mondiale nella sperimentazione aeronautica.\nDescrizione.\nAlle attivit\u00e0 della DSSE concorrevano tutte le specialit\u00e0 che sono tuttora inquadrate nel Corpo del genio aeronautico: ingegneri, geofisici, chimici e tecnici specializzati.\nNell'ambito di questo fermento di uomini e di idee innovative venne realizzato a Guidonia il centro per gli studi e le esperienze aeronautiche, necessario per ospitare tutte le attivit\u00e0 della DSSE, secondo una idea originale del generale Gaetano Arturo Crocco.\nQuesto Centro aveva la particolarit\u00e0 di comprendere nel suo ambito tutti i settori della ricerca aeronautica dell'epoca: radiotecnica, armamento, tecnologia, elicistica, aerodinamica subsonica, ottica, fotografia e strumentistica. Alla ricerca nel settore della tecnica aeronautica furono via via affiancati anche altri centri di studio in un certo senso \"affini\", per ricerche di Medicina aeronautica, il Reparto Sperimentale di Volo e uno Stabilimento di costruzioni aeronautiche (SCA).\nPresso il DSSE c'erano molti impianti all'avanguardia: la galleria a doppio ritorno, la galleria \"Ultrasonica\", il simulatore di vuoto, chiamato cassone pneumatico per l'alta quota, e una centrifuga per lo studio del disorientamento spaziale. Molti di questi impianti erano utilizzati dal Centro studi e ricerche di medicina aeronautica e prefigurarono attrezzature poi usate per la medicina spaziale, o portarono alla realizzazione di equipaggiamenti che si possono considerare a tutti gli effetti i precursori delle moderne apparecchiature usate in campo astronautico. Gli esempi pi\u00f9 eclatanti sono rappresentati dal simulatore con \"ciclo-ergometro\", dalla centrifuga, dalla tuta pressurizzata e dalla cabina stagna, queste due ultime utilizzate da Mario Pezzi per i suoi record di quota stabiliti negli anni \u201840.\nIl DSSE costitu\u00ec il tentativo di realizzare un unico organismo statale di ricerca pubblica in campo aeronautico, con l'importante compito di governare e di dirigere anche le ricerche private in questo campo al fine di evitare di disperdere energie. Sovrintendeva quindi alla attivit\u00e0 del Centro Studi ed Esperienze di Guidonia, ma anche dei reparti studi e progettazione delle ditte private (Savoia-Marchetti, Caproni, Fiat, CANT, ecc.), riuniva gli studi effettuati all'estero e ne traeva linee di approfondimento o dati utili, dirigeva i centri di ricerca pubblici distaccati militari o annessi ad universit\u00e0 e politecnici. Avrebbe dovuto riunire, allargare ed approfondire tutte le ricerche in campo aeronautico italiano: questo era il suo scopo istituzionale. I risultati delle ricerche del DSSE avrebbero dovuto divenire successivamente patrimonio delle industrie italiane del settore, garantendo cos\u00ec un predominio italico in campo aviatorio. Questo avvenne solo limitatamente, mentre in alcuni casi, invece, fu nefasto, ad esempio in campo motoristico, dove alcuni \"diktat\" del DSSE ritardarono lo sviluppo di propulsori ad alta potenza."}
{"id": "382629", "revid": "767487", "url": "https://it.wikipedia.org/wiki?curid=382629", "title": "Semi", "text": ""}
{"id": "382630", "revid": "1013865", "url": "https://it.wikipedia.org/wiki?curid=382630", "title": "Oblast' di Mykola\u00efv", "text": "L'oblast' di Mykola\u00efv () \u00e8 una delle 24 oblast' dell'Ucraina con capoluogo Mykola\u00efv.\nGeografia fisica.\nL'oblast' di Mykola\u00efv si trova nella parte meridionale dell'Ucraina. La sua area () equivale a circa il 4,07% della superficie totale della nazione ucraina.\nLa regione confina con l'oblast' di Odessa ad ovest-sud-ovest, l'oblast' di Kirovohrad nel nord, l'oblast' di Dnipropetrovs'k nel nord-est, e l'oblast' di Cherson a sud-est.\nA sud l'oblast si affaccia sul Mar Nero."}
{"id": "382631", "revid": "767487", "url": "https://it.wikipedia.org/wiki?curid=382631", "title": "Aus-Rotten", "text": "Gli Aus-Rotten furono un gruppo Crust punk che venne formato all'inizio degli anni novanta a Pittsburgh, Pennsylvania. Il loro stile combinava la cruda secchezza dell'Anarcho punk dei primi ottanta con un nuovo e pi\u00f9 pesante sound. La maggior parte delle loro canzoni andava contro il governo, il capitalismo, il sessismo, la pena capitale, la religione ed altre tematiche sociali controverse.\nLa band \u00e8 forse famosa, non per la sua originalit\u00e0 musicale, ma pi\u00f9 per i suoi testi nichilisti e iconoclasti (ad esempio \"People Are Not Expendable, Government Is\" e \"As Long As Flags Fly Above Us, No One's Really Free\") e per i loro inni anti-fascisti.\nGli Aus-Rotten si sciolsero all'inizio del 2001. I componenti della band andarono a formare gruppi come i Caustic Christ ed i Behind Enemy Lines."}
{"id": "382633", "revid": "1788047", "url": "https://it.wikipedia.org/wiki?curid=382633", "title": "Campionati professionali di tennis", "text": "I Campionati professionali di tennis erano i tre tornei pi\u00f9 importanti del circuito tennistico professionale tra il 1927 e 1967, quando tutti i tornei tradizionali, compresi quelli del cosiddetto Grande Slam, erano riservati ai giocatori non professionisti. Questi tre tornei si chiamavano: Campionato di Wembley, che si disputava a Londra, Campionato United States Pro, che si disputava a Boston e Campionato French Pro, che si disputava a Parigi. \nIl Campionato United States Pro tra il 1955 e 1962 fu disputato a Cleveland in uno stadio al coperto. I tornei di Boston e Londra furono disputati ancora dopo il 1968, ma non furono pi\u00f9 di primaria importanza mondiale. Da notare che a questi tre tornei e agli altri della lega professionale partecipavano i migliori tennisti di tale periodo dopo aver vinto o essersi distinti nei tornei del Grande Slam, che all'epoca non includevano giocatori professionisti. \nI tennisti pi\u00f9 vincenti risultarono Ken Rosewall con 15 vittorie, Rod Laver con 13, e Pancho Gonzales con 12. Dal 1954 al 1966 si aggiunse un quarto importante torneo disputato in Australia, ossia il Campionato Australiano Professionale."}
{"id": "382635", "revid": "92723", "url": "https://it.wikipedia.org/wiki?curid=382635", "title": "Oblast' di Odessa", "text": "L'oblast' di Odessa () \u00e8 una delle 24 oblast' dell'Ucraina, con capoluogo Odessa.\nSociet\u00e0.\nEvoluzione demografica.\nLa popolazione \u00e8 di 2,4 milioni di persone, quasi il 40% delle quali vive nella citt\u00e0 di Odessa. Significative minoranze bulgare (6,1%) e rumene (5,0%) risiedono nella provincia. Ha la pi\u00f9 alta percentuale di ebrei di qualsiasi regione in Ucraina (anche se pi\u00f9 piccola della citt\u00e0 autonoma di Kiev) e c'\u00e8 una piccola comunit\u00e0 greca nella citt\u00e0 di Odessa.\nBulgari e moldavi / rumeni rappresentano rispettivamente il 21% e il 13% della popolazione nel saliente del Bud\u017eak, all'interno della regione di Odessa.\nGeografia antropica.\nSuddivisioni amministrative dopo il 2020.\nLa regione di Odessa si suddivide in 7 distretti:\nSuddivisioni amministrative prima del 2020.\nLa regione di Odessa si suddivideva in 26 distretti, cui erano equiordinate 7 citt\u00e0 di rilevanza regionale."}
{"id": "382636", "revid": "599013", "url": "https://it.wikipedia.org/wiki?curid=382636", "title": "Luigi Micheluzzi", "text": "Fu il primo italiano ad aprire una via di VI grado, difficolt\u00e0 a cui erano giunti nelle Dolomiti gi\u00e0 alcuni austriaci e tedeschi.\nBiografia.\nLuigi Micheluzzi, conosciuto in paese con il nome di Gigio de la Simonina, cominci\u00f2 ad arrampicare all'et\u00e0 di 18 anni, quando \"sentiva tutti i nervi che lo tiravano\". Ripetendo tutte le classiche del tempo divent\u00f2 presto una guida affermata. Tra i suoi clienti ebbe anche i gerarchi fascisti Grandi e Cippico, il duca di Kent e il Re del Belgio.\nLe vie aperte da Luigi Micheluzzi:"}
{"id": "382638", "revid": "7336", "url": "https://it.wikipedia.org/wiki?curid=382638", "title": "Anfolita", "text": ""}
{"id": "382640", "revid": "1013865", "url": "https://it.wikipedia.org/wiki?curid=382640", "title": "Oblast' di Poltava", "text": "L'oblast' di Poltava () \u00e8 una delle 24 oblast' dell'Ucraina, con capoluogo Poltava. Altre citt\u00e0 importanti sono: Hori\u0161ni Plavni, Kremen\u010duk, Lubny e Myrhorod.\nGeografia fisica.\nL'oblast' di Poltava si trova nella parte centrale dell'Ucraina, sulla riva est del fiume Dnepr e confina con le oblast' di \u010cernihiv, Sumy, Charkiv, Dnipropetrovs\u2019k, Kirovohrad, \u010cerkasy e Kiev.\nCentri abitati.\nLe maggiori citt\u00e0 sono, in ordine alfabetico, \u010cervonozavods'ke, Chorol, Hadja\u010d, Hlobyne, Hori\u0161ni Plavni, Hrebinka, Karlivka, Kobeljaky, Kremen\u010duk, Lochvycja, Lubny, Myrhorod, Pirjatyn, Poltava e Zin'kiv.\nSociet\u00e0.\nEvoluzione demografica.\nI dati al 1\u00ba gennaio 2005 riportano una popolazione di 1.584.446 abitanti con una densit\u00e0 di 59 persone per km\u00b2.\nEconomia.\nIndustria.\nQuesta oblast' \u00e8 il centro dell'industria ucraina del gas naturale e del petrolio, con il maggior numero di perforazioni e gas/oleodotti.\nIl maggiore impianto di raffinazione si trova nella citt\u00e0 di Kremen\u010duk. Nella zona sono presenti anche impianti attrezzati per l'estrazione di minerali ferrosi. .\nAgricoltura.\nLa provincia produce in quantit\u00e0 ragguardevoli frumento, barbabietola da zucchero, semi di girasole e patate. Da menzionare anche la produzione derivante dall'allevamento di bestiame: carne, latte e uova. ."}
{"id": "382642", "revid": "1005847", "url": "https://it.wikipedia.org/wiki?curid=382642", "title": "Ordinanza", "text": "Ordinanza \u00e8 il termine con il quale vengono denominati provvedimenti di vario genere, sovente emanati da organi monocratici. \nPossono essere atti normativi, provvedimenti amministrativi o provvedimenti giurisdizionali. In particolare, in vari ordinamenti il termine \u00e8 utilizzato per designare atti aventi forza di legge emanati dal governo (cos\u00ec in Francia) oppure atti normativi emanati da enti territoriali locali (cos\u00ec negli Stati Uniti, in Giappone e nella Regione amministrativa speciale di Hong Kong).\nNel mondo.\nBelgio.\nNel diritto costituzionale belga il termine \"ordinanza\" (\"ordonnantie\" in fiammingo, \"ordonnance\" in francese) designa l'atto normativo adottato dal Parlamento della Regione di Bruxelles-Capitale o dall'Assemblea riunita della Commissione comunitaria comune. Pu\u00f2 integrare, modificare, derogare o abrogare disposizioni di legge; tuttavia, a differenza delle leggi federali e dei decreti adottati dai parlamenti delle altre regioni e delle comunit\u00e0, e come i regolamenti, \u00e8 soggetta al controllo di legittimit\u00e0 costituzionale dei giudici, che la possono disapplicare; inoltre, le ordinanze del Parlamento regionale possono in certi casi essere sospese o annullate dal Governo federale, in considerazione del ruolo internazionale e di capitale federale della citt\u00e0.\nItalia.\nNell'ordinamento italiano esistono ordinanze emanate da autorit\u00e0 amministrative e da giudici. In passato esistevano, inoltre, ordinanze corporative.\nDurante il regime fascista le \"ordinanze corporative\" erano atti normativi emanati dalle corporazioni per la disciplina collettiva dei rapporti di lavoro, in base ad una delega delle associazioni sindacali interessate. Nelle disposizioni sulla legge in generale, preliminari al codice civile italiano, erano fatte rientrare tra le \"norme corporative\" e, come tali, annoverate tra le fonti del diritto italiano, con un rango nella relativa gerarchia subordinato alle leggi e ai regolamenti ma superiore alle consuetudini. Di fatto, ne furono emanate pochissime.\nLe \"ordinanze amministrative\" sono emanate da un organo della pubblica amministrazione (ad esempio, il prefetto o il sindaco) per imporre un determinato comportamento ad un soggetto o ad una classe di soggetti oppure ad un organo. Si tratta, quindi, di provvedimenti amministrativi che creano doveri positivi (di fare o dare) o negativi (di non fare). Quando contengono norme generali ed astratte sono considerati atti normativi e, quindi, fonti del diritto.\nIn certi casi le ordinanze possono essere emanate in deroga all'ordinamento giuridico vigente, ma non ai suoi principi generali n\u00e9 a norme costituzionali: sono le cosiddette \"ordinanze libere\", di cui sono esempi i bandi militari e le ordinanze contingibili e urgenti. Il giudice pu\u00f2 emanare \"ordinanze\" nell'ambito del processo civile, penale, costituzionale o amministrativo; si tratta, quindi, di provvedimenti giurisdizionali. Normalmente sono volte a regolare lo svolgimento del processo e non hanno valenza decisoria, ma ci sono eccezioni (si pensi all'ordinanza di convalida di sfratto). Di norma devono essere brevemente motivate e possono essere successivamente modificate o revocate dal giudice che le ha emanate. Possono essere pronunciate in udienza, e quindi risultano dal verbale, o fuori udienza, nel qual caso sono scritte in calce al verbale o in un foglio separato, datato e firmato dal giudice (o dal presidente, nel caso di giudice collegiale).\nFrancia.\nNel diritto costituzionale francese l\"'ordinanza\" (\"ordonnance\") \u00e8 un atto normativo adottato dal Governo che pu\u00f2 avere forza di legge.\nLe ordinanze sono disciplinate dall'art. 38 della Costituzione del 1958, in sostituzione dei \"decreti-legge\" utilizzati durante la Terza e la Quarta Repubblica, ancorch\u00e9 non previsti dalle costituzioni e di dubbia costituzionalit\u00e0. Secondo tale articolo:\nSvizzera.\nIn Svizzera l\"'ordinanza\" (\"ordonnance\" in francese, \"Verordnung\" in tedesco) \u00e8 un atto normativo federale o cantonale subordinato alla legge nella gerarchia delle fonti del diritto, analogamente al regolamento nell'ordinamento italiano. Diversamente dalla legge, l'ordinanza non pu\u00f2 essere sottoposta a referendum.\nNormalmente le ordinanze federali vengono emanate dal Consiglio federale, se autorizzato dalla Costituzione o dalla legge (art. 182 della Costituzione); eccezionalmente possono essere emanate dal Parlamento (art. 163 della Costituzione)."}
{"id": "382648", "revid": "254401", "url": "https://it.wikipedia.org/wiki?curid=382648", "title": "Caruggi di Genova", "text": "Il Caruggio o Carruggio, (parola che per\u00f2 nella \"grafia ufficiale\" del genovese va scritta (Caroggio e pronunciata Caruggiu, perch\u00e9 in ligure la O si pronuncia U), \u00e8 il termine con il quale si indica una strada o vicolo, anche porticato, tipico dei centri storici liguri. Il termine deriverebbe dal latino quadrivium, o dal pi\u00f9 popolare quadruvium.\nOrigine e caratteristiche.\nNel medioevo, sui carruggi si fondava il reticolo stradale genovese, controllato dalle potenti famiglie mercantili cittadine. Spesso gli edifici ai lati del carruggio si affacciavano sullo stesso con un portico, che bench\u00e9 fosse di uso pubblico era costruito autonomamente dal proprietario di ciascun edificio, come si pu\u00f2 vedere dal fatto che lo stile di ciascun pezzo di portico muta spostandosi da un palazzo all'altro, come si vede benissimo per esempio nel centro storico di Chiavari; \nIn alcuni casi, successivamente, per esempio a Genova, i privati finirono per murare i portici, sottraendoli all'uso pubblico, e trasformandoli in magazzini e negozi. \nNella toponomastica ufficiale il vocabolo caruggio \u00e8 normalmente tradotto in italiano secondo i casi con vicolo per quelli pi\u00f9 piccoli o via per quelli pi\u00f9 grandi. \nDa notare che ogni centro storico ligure ha il suo \"Caroggio Dritto\" (pronuncia: Caruggiu Drittu), si tratta della via principale e pi\u00f9 elegante del centro storico, il termine deriverebbe dal \"Carrubeus rectus\", \"Vico Dritto\" o \"Via Retta\", che portava all'antica Piazza Ponticello (in ligure: Pontixello, pronunciato Puntijellu, con la J del francese Journal), cancellata a seguito dell'attuazione del piano regolatore del 1934 a compimento della ristrutturazione dell'antico quartiere di Borgo Lanaiuoli e della zona di Ravecca, adiacente al Piano di Sant'Andrea.\nBuona parte dei caruggi di Genova che si dipanano da Sottoripa ha il nome di una specifico settore lavorativo, per lo pi\u00f9 artigianale, poich\u00e9 nel passato le varie attivit\u00e0 erano accentrate in determinati vicoli dei principali \"sestieri\" (le porzioni in cui era anticamente suddiviso il centro storico).\nSi hanno cos\u00ec via Orefici (o via degli Orefici o \"fraveghi\", cio\u00e8 fabbri), dove troviamo il bellissimo bassorilievo raffigurante l\"'Adorazione dei Magi\" e l'edicola dipinta su ardesia da Pellegrino Piola, vico Indoratori, piazza di Pellicceria (ove sin dal XIII secolo avevano sede le pi\u00f9 pregiate pelliccerie di Genova), salita Pollaiuoli, via Macelli di Soziglia.\nNaturalmente, con il passare del tempo questa caratteristica ha perso del tutto il suo valore originario, ma rimane il nome che ricorda il passato medioevale; Oggi la maggior parte dei caruggi genovesi continuano ad attirare turisti anche per la vasta e articolata offerta merceologica artigianale, data dalla presenza di numerose botteghe di restauratori in legno, antiche mercerie, laboratori artistici, ecc.\nAlcuni vicoli hanno nomi suggestivi e di riferimento popolare, come vico dell'Amor Perfetto, nome poetico che per\u00f2 era dato ironicamente al luogo in cui fino al 1958, prima che entrasse in vigore la Legge Merlin, nei caruggi genovesi avevano sede le pi\u00f9 popolari e frequentate case di tolleranza.\n\"Caroggi\" e \"creuze\".\nDistinta dal \"caroggio\", che \u00e8 una via o vicolo cittadino, viene definita \"cr\u00eauza\" (spesso \"crosa\" in italiano) una mulattiera, scalinata o ancora piccola discesa che dalle alture collinari scende ripidamente a valle.\nSe situata nei pressi del mare, spesso in prossimit\u00e0 di trivi (incroci di tre strade) la \"creuza\" diventa una \"Creuza de m\u00e2\", ovvero una \"cr\u00eauza\" di mare, cos\u00ec come \u00e8 stata cantata da Fabrizio De Andr\u00e9 nel brano intitolato, appunto, \"Creuza de m\u00e2\" (il popolare cantautore aveva precedentemente avuto occasione di dedicare una sua canzone ad uno dei principali caruggi di Genova: la via del Campo che congiunge piazza Fossatello alla via e al quartiere di Pr\u00e9).\nSpazi angusti di una citt\u00e0 obliqua.\nNel descrivere Genova come una citt\u00e0 \"obliqua\" [\"poggiata, con edifici di sette piani, su tre o quattro colline\"], lo scrittore Vicente Blasco Ib\u00e1\u00f1ez, uno degli illustri viaggiatori che nel XIX secolo ebbero modo di visitare il capoluogo ligure, scrisse nel 1896 in una pagina di \"Il paese dell'arte\":\nMa - aggiungeva l'autore spagnolo subito dopo - anche sulle vie principali, \"le grondaie\" [dei palazzi], \"sostenute da cariatidi, si toccano quasi e lasciano passare attraverso lo stretto spazio libero la viva luce del mezzogiorno\".\nNei tempi antichi, la conformazione dei caruggi, con le costruzioni assai contigue, aveva anche uno scopo difensivo soprattutto contro le razzie dei pirati. Era infatti molto facile approntare barricate e difendere le postazioni dalle finestre. Quella che in tempi successivi diverr\u00e0 una citt\u00e0 fortificata cominci\u00f2 a creare un proprio nucleo inespugnabile fin dalla radice del primo centro abitativo, individuato dagli storici dalla collinetta di Sarzano, appena sopra l'attuale zona delle Grazie, ove sorgono i principali cantieri di riparazione.\nNella letteratura.\nLo scrittore - torinese di nascita ma genovese d'adozione - Gaspare Invrea (pi\u00f9 conosciuto con lo pseudonimo di Remigio Zena) ha ambientato nei caruggi genovesi (anche se ha preferito ideare una \"piazzetta della Pece Greca\" di assoluta fantasia come fulcro della vicenda) le vicende de \"la Bricicca\", straordinaria figura femminile protagonista del suo romanzo pi\u00f9 conosciuto: \"La bocca del lupo\".\nNel primo romanzo di Italo Calvino, \"Il sentiero dei nidi di ragno\", la prima immagine che ci viene fornita \u00e8 quella del personaggio protagonista Pin che deambula per un \"caruggio\" della citt\u00e0 di Sanremo, tipica via dei centri storici liguri.\nCalvino scrive:\" A canzonare Pin c'\u00e8 sempre da rimettere: conosce tutti i fatti del carruggio e non si sa mai cosa va a tirar fuori\" (cap. I).\nVia di Pr\u00e8.\nVia di Pr\u00e8 \u00e8 il pi\u00f9 conosciuto caruggio di Genova. D\u00e0 il nome anche al sestiere di Pr\u00e8.\nCaruggio, decisamente malfamato, dove per\u00f2 hanno a lungo convissuto il degrado, con una popolazione genuina che magari frequentava il fornito mercato di ortofrutta per la sua convenienza; la via negli anni ha visto la presenza di numerosi negozi di abbigliamento, casalinghi, articoli cosiddetti introvabili e numerosi negozi con tutte le novit\u00e0 elettroniche del tempo.\nDa non dimenticare il famoso mercatino di \"Shanghai\" collocato sul lato porto, il quale a prezzi super convenienti offriva tutti i prodotti di grido. Nella parte finale di via Pr\u00e8 adiacente a Porta di Vacca si poteva trovare l'unico venditore di colore che offriva veri manufatti africani."}
{"id": "382651", "revid": "486946", "url": "https://it.wikipedia.org/wiki?curid=382651", "title": "Creuza de ma", "text": ""}
{"id": "382656", "revid": "112051", "url": "https://it.wikipedia.org/wiki?curid=382656", "title": "Caruggi", "text": ""}
{"id": "382662", "revid": "7", "url": "https://it.wikipedia.org/wiki?curid=382662", "title": "Carruggi", "text": ""}
{"id": "382665", "revid": "41976754", "url": "https://it.wikipedia.org/wiki?curid=382665", "title": "Carrugi", "text": ""}
{"id": "382668", "revid": "486946", "url": "https://it.wikipedia.org/wiki?curid=382668", "title": "Oblast di Rivnenska", "text": ""}
{"id": "382669", "revid": "834", "url": "https://it.wikipedia.org/wiki?curid=382669", "title": "Xiang Liu", "text": ""}
{"id": "382674", "revid": "1573940", "url": "https://it.wikipedia.org/wiki?curid=382674", "title": "Chiesa di San Bernardo delle Forche", "text": "La chiesa di San Bernardo delle Forche \u00e8 una piccola cappella a Mondov\u00ec, cos\u00ec detta perch\u00e9 vicino ad essa vi era il patibolo, situato in una posizione chiaramente visibile dalla Piazza, a quell'epoca vero e proprio centro della citt\u00e0. \nLe pitture di questa cappella decantano la maternit\u00e0 di Maria Vergine, e risentono dell'arte nordica e provenzale. \nDescrizione.\nLe pitture della parete dietro all'altare prendono ispirazione dal \"lactatio virginalis\", dall'omonimo sermone di Arnaud de Chartres. Un morto \u00e8 disteso su di un lettino. Un diavolo tira per i piedi il cadavere, tentando di trasportarlo all'inferno. La Vergine intercede per il defunto mostrando al Figlio il seno scoperto. Cristo stacca la mano destra dalla croce ed offre il suo sangue dicendogli le seguenti parole: \"Voluere quesso pater quod rogitat mea mater\" (Vuoi accogliere o Padre quello che chiede mia madre). Dio risponde che nulla pu\u00f2 rifiutare ad un tale intercessore \"A te petita dabis quo vis tibi nulla negabo\" (A te dar\u00f2 quello che chiedi perch\u00e9 nulla posso negare). A sinistra di Maria si trova santa Barbara che insieme a San Bernardo, rappresentato sulla destra, ricordano la morte violenta.\nSulla parete destra, a sinistra, vi \u00e8 una giovane Maria che allatta Ges\u00f9 Cristo. A fianco vi sono san Bartolomeo, santa Maria Maddalena e san Tommaso, l'apostolo incredulo, che testimonia l'assunzione in cielo della Vergine. Infine vi \u00e8 l'enorme san Cristoforo, protettore dei viandanti, che invitava il pellegrino a fermarsi nella cappella.\nSulla parete sinistra, a destra, vi \u00e8 sant'Anna che tiene in braccio la Vergine nell'atto di allattare il bambino. Santa Caterina d'Alessandria porta la corona tra i capelli biondi, simbolo di regalit\u00e0. Nelle mani stringe un libro ed una palma che sorregge fra le foglie una ruota dentata, simbolo del suo martirio. Al centro sono rappresentate la Buona e la Cattiva preghiera. \u00c8 un soggetto abbastanza raro e difficile da dipingere, ed \u00e8 probabilmente ispirato dalla predicazione. Un monaco ed un laico sono inginocchiati ai piedi della Croce. Dalle labbra del monaco partono dei lunghi raggi che toccano le piaghe di Cristo, il cui volto \u00e8 inclinato verso la figura dell'ecclesiastico. Questa \u00e8 la preghiera disinteressata e piena d'amore. Dalla bocca del laico, invece, i raggi bianchi che rappresentano la preghiera raggiungono i suoi possedimenti e quindi non raggiungono la Croce. A sinistra, san Grato ha in mano un vassoio con la testa di Giovanni Battista.\nGli affreschi sono opera di Antonio Dragone da Monteregale, che ha lasciato la propria firma sul manto di santa Caterina d'Alessandria."}
{"id": "382676", "revid": "767487", "url": "https://it.wikipedia.org/wiki?curid=382676", "title": "Funkadelic", "text": "I Funkadelic sono stati un gruppo funk e rock statunitense, attivo soprattutto negli anni settanta ed originario di Plainfield, nel New Jersey. Assieme al progetto parallelo dei Parliament, anch'esso guidato dal carismatico leader e fondatore George Clinton, il gruppo ha dato inizio alla cultura della musica \"funk\" di quel periodo.\nStoria.\n\u00c8 il 1955 e George Clinton, che diverr\u00e0 pi\u00f9 tardi leader della band, lavora presso la barberia dello zio stirando i capelli ai giovani afroamericani. Come base, in questo luogo di incontro e scambio d'opinioni, nascono prima The Parliaments, gruppo ancora legato alla formula anni cinquanta del doo-wop e del soul, e pi\u00f9 tardi i Funkadelic, nel 1968, come band di supporto dei primi.\nLe due formazioni proseguono negli anni parallelamente e George Clinton ne diviene la mente creativa predominante, man mano che il successo coglie entrambe le band.\nContaminandosi vicendevolmente con i grandi del rock acido e psichedelico di fine anni sessanta e degli anni settanta in particolare, tra cui Frank Zappa, Jimi Hendrix e Sly &amp; the Family Stone, la band diviene un'icona cult del funk psichedelico, rinnovando i modelli di James Brown sino ad ottenerne miscele ancora pi\u00f9 esplosive, messe in atto da show titanici, con costumi folli e trovate sceniche stupefacenti.\nL'omonimo album di debutto \"Funkadelic\" viene pubblicato nel 1970. La formazione che incise il disco era composta da George Clinton alla voce, Eddie Hazel alla chitarra solista, Lucius \"Tawl\" Ross alla chitarra ritmica, Billy \"Bass\" Nelson e Bob Babbitt al basso, Mickey Atkins e Bernie Worrell all'organo, Earl Van Dyke alla tastiera in un brano, Ramon \"Tiki\" Fulwood e Brad Innis alla batteria, Herb Sparkman alla voce solista su \"Music for My Mother\", oltre agli altri cantanti dei Parliament Clarence \"Fuzzy\" Haskins, Calvin Simon, Ray Davis e Grady Thomas, con l'aggiunta di alcune voci femminili sconosciute.\nIl secondo album \"Free Your Mind... and Your Ass Will Follow\" viene pubblicato nello stesso anno e vede Bernie Worrell accreditato come membro ufficiale.\nPoco dopo l'uscita del successivo \"Maggot Brain\", del 1971, si aggiunge al gruppo il bassista Bootsy Collins.\nNel 1972 viene pubblicato \"America Eats Its Young\". Poco dopo l'uscita dell'album Lucius \"Tawl\" Ross, Eddie Hazel e Bill Nelson lasciano il gruppo. Gli ultimi due torneranno ad aggiungersi al gruppo per alcune pubblicazioni successive. Entra quindi a far parte della formazione il chitarrista Michael Hampton.\nNel 1973 la band pubblica \"Cosmic Slop\", che presenta una formazione finalmente stabile, e che beneficia dell'estro del neo reclutato chitarrista e cantante Garry Shider.\nIl 1974 vede il ritorno nella line up del gruppo di Eddie Hazel. Infatti, dopo aver passato un anno in prigione per aver assaltato, sotto l'effetto di droga, una hostess e uno steward su un volo di linea, Hazel \u00e8 parte della formazione che registrer\u00e0 l'album \"Standing on the Verge of Getting It On.\"\nNel 1978 i Funkadelic pubblicano quello che \u00e8 considerato il loro miglior album, \"One Nation Under a Groove\", il primo a raggiungere il disco di platino.\nNel 1981 George Clinton scioglie entrambe le band, proseguendo nella carriera solista. I membri del gruppo si riuniscono in seguito sotto il nome di P-Funk All Stars."}
{"id": "382677", "revid": "7336", "url": "https://it.wikipedia.org/wiki?curid=382677", "title": "Anfolitico", "text": ""}
{"id": "382683", "revid": "92723", "url": "https://it.wikipedia.org/wiki?curid=382683", "title": "Oblast' di Sumy", "text": "L'oblast' di Sumy () \u00e8 una delle 24 oblast' dell'Ucraina, con capoluogo Sumy.\nConfini.\nL'oblast' di Sumy confina nella parte nord-est con la Federazione Russa e rispettivamente con le oblast' di Brjansk, Kursk e Belgorod e con le oblast' ucraine di Charkiv (sud-est), Poltava (sud) e \u010cernihiv (ovest)."}
{"id": "382686", "revid": "1013865", "url": "https://it.wikipedia.org/wiki?curid=382686", "title": "Oblast' di Ternopil'", "text": "L'oblast' di Ternopil' () \u00e8 una delle 24 oblast' dell'Ucraina, con capoluogo Ternopil'."}
{"id": "382688", "revid": "2164271", "url": "https://it.wikipedia.org/wiki?curid=382688", "title": "Carrie - Lo sguardo di Satana", "text": "Carrie - Lo sguardo di Satana (\"Carrie\") \u00e8 un film del 1976 diretto da Brian De Palma, tratto dal romanzo \"Carrie\" di Stephen King: \u00e8 il primo racconto di Stephen King adattato per il grande schermo.\nAl film sono succeduti un sequel nel 1999, \"Carrie 2 - La furia\" e due remake: \"Carrie\" (2002) e \"Lo sguardo di Satana - Carrie\" (2013).\nTrama.\nCarrie White \u00e8 una ragazza timida che frequenta l'ultimo anno delle superiori: ha difficolt\u00e0 a fare amicizia, poich\u00e9 ha vissuto tutta la sua giovinezza segregata in casa per volere della madre Margaret, un'integralista cristiana. L'imbarazzo di quel tipo di educazione \u00e8 avvertita da Carrie in tutta la sua forza quando, nelle docce della scuola, non riesce a capire il perch\u00e9 del fiotto di sangue dovuto al menarca. E mentre a casa Carrie viene costretta a rimanere in uno stanzino buio dalla madre, che associa la perdita di sangue della ragazza a desideri peccaminosi, a scuola le compagne di classe la deridono maleficamente, lanciandole assorbenti all'inno di \"Metti il tappo! Metti il tappo!\", tanto che Miss Collins, l'insegnante di educazione fisica, decide di intervenire: come castigo per la loro cattiveria, vengono costrette a pi\u00f9 ore di lezione con lei, pena la sospensione e l'esclusione al ballo del liceo che si terr\u00e0 di l\u00ec a poco. A causa di questo, l'odio di alcune verso Carrie si alimenta ancora di pi\u00f9, mentre in Sue Snell, una delle ragazze protagoniste della spregevole burla, dilaniata dal rimorso per l'orribile scherzo di cui si \u00e8 resa complice, nasce il desiderio di aiutarla. Sue convince quindi Tommy Ross, il ragazzo che dovrebbe essere il suo accompagnatore, a invitarla al ballo studentesco al posto suo.\nIn tutto ci\u00f2, Carrie scopre di essere in grado di muovere gli oggetti con il pensiero, potere palesato tuttavia anche in tre scene prima: la prima volta quando, durante lo scherzo nelle docce, fa esplodere una lampada della luce, in preda al panico, la seconda volta quando fa cadere un posacenere nell'ufficio del preside dopo essersi sentita chiamare \"Cassie\" anzich\u00e9 \"Carrie\", e la terza volta quando, con un semplice sguardo, fa cadere gi\u00f9 dalla bicicletta un ragazzino che stava deridendola. La ragazza appura tali poteri in maniera definitiva quando, solamente col pensiero, rompe uno specchio in camera sua.\nNel frattempo, la malvagia Christine \"Chris\" Hargensen, a cui \u00e8 stato proibito di partecipare al ballo per il suo comportamento folle, sadico e aggressivo e per il rifiuto di pagare per gli insulti alla sua odiata rivale Carrie, pianifica con il suo ragazzo Billy Nolan, uno scherzo ancora pi\u00f9 malefico di quello delle docce per imbarazzare Carrie dinanzi all'intera scuola, ovvero rovesciare addosso alla povera ragazza una secchiata di sangue di maiale rovinando il suo momento speciale.\nTommy passa quindi a trovare Carrie nella sua cupa casa buia per invitarla al ballo, e lei, sebbene con un'iniziale titubanza, accetta. Quella sera, Tommy passa a prenderla in casa, dove, forte dei suoi poteri telecinetici, riesce a convincere la madre a lasciarla andare al ballo, dalla donna sempre additato quale peccaminoso. Durante la serata del ballo studentesco, Carrie e Tommy iniziano a conoscersi meglio e a stabilire un rapporto a poco a poco sempre pi\u00f9 intenso. Nel momento in cui, come pianificato da Chris che ha truccato i voti, Carrie e Tommy stanno per essere incoronati come coppia pi\u00f9 bella del ballo, Sue, vedendo il secchio con il sangue pendere sopra la malcapitata ragazza, si accorge di quello che sta per accadere, ma non viene ascoltata da Miss Collins, che, anzi, la butta fuori dal salone, pensando che voglia guastare l'incoronazione.\nIn quel momento Chris, nascosta sotto al palco, tirando una corda fa cadere addosso a Carrie il sangue nel secchio. Due amiche di Chris iniziano a ridere, mentre il resto della scuola rimane sbigottita: agli occhi di Carrie, ormai impazzita dalla disperazione, per\u00f2, sembra che tutti stiano ridendo di lei, persino Miss Collins. Mentre Tommy, infuriato, cerca il responsabile, il secchio lo colpisce alla testa, uccidendolo. Carrie, vedendo riaccendersi il bullismo a lungo patito, si infuria e blocca le uscite con la telecinesi. Ricordi di anni di insulti e risate fanno esplodere la sua furia, perci\u00f2 decide di uccidere tutti. Fa scoppiare le tubature dell'acqua, fulmina preside e vicepreside con una scossa attraverso un microfono e uccide anche Miss Collins schiacciandola tra le impalcature. La corrente elettrica fa incendiare le decorazioni e la scuola va in fiamme, trasformando la festa in un incubo infernale. Mentre tutti sono in preda al panico, Carrie esce dalla scuola (chiudendo le porte e condannando quindi tutti a morire in quell'inferno) e si incammina triste verso casa. Chris e il suo ragazzo, che sono riusciti a fuggire, tentano di investirla, ma Carrie ribalta l'auto, la incendia e la fa esplodere, e i due muoiono carbonizzati.\nGiunta a casa, dopo essersi fatta un bagno, Carrie trova la madre che la sta aspettando per sacrificarla al suo Dio, credendola una peccatrice e posseduta dal diavolo per via dei suoi poteri telecinetici, ritenuti dalla folle donna opera di Satana. Carrie viene ferita dalla madre che verr\u00e0 uccisa trafitta con dei coltelli volanti. Carrie, disperata, prende il cadavere della madre e si chiude nello stanzino delle preghiere e con i suoi poteri fa crollare la casa. Carrie muore, abbracciata al corpo della madre, mentre la casa crolla su di lei seppellendola.\nQualche tempo dopo, Sue, l'unica sopravvissuta della strage al ballo, profondamente traumatizzata dagli orrori a cui ha assistito, fa un incubo nel quale si trova di fronte alla tomba di Carrie, per disprezzo sfregiata da un graffito recante una frase che recita: \"Carrie White burns in Hell!\" (\"Carrie White brucia all'Inferno!\"). Ma quando pone un mazzo di fiori vicino alla croce, la mano insanguinata di Carrie schizza fuori dal terreno e la afferra per il gomito, intenzionata a trascinarla sottoterra. Il film si conclude con Sue che si risveglia nel suo letto urlando disperatamente mentre la madre cerca invano di calmarla.\nProduzione del film e personaggi cast.\nCast.\nSissy Spacek non fu minimamente considerata per il ruolo di Carrie da Brian De Palma (che pensava di affidare il ruolo a Glenn Close) finch\u00e9 il marito, Jack Fisk, non convinse il regista a farla partecipare alle audizioni. A De Palma piacque cos\u00ec tanto il modo di recitare della Spacek che le assegn\u00f2 il ruolo da protagonista.\nPriscilla Pointer, l'attrice che interpreta il ruolo della madre di Sue Snell (Amy Irving) \u00e8 la vera madre di Amy Irving. Il ragazzino che, andando sulla bici, d\u00e0 della pazza a Carrie per poi cadere a causa dei suoi poteri telecinetici \u00e8 Cameron De Palma.\nRegia.\nPer la scena finale del sogno di Sue, \u00e8 stato chiesto all'attrice di fare la camminata all'indietro, mentre poi nel film \u00e8 stata inserita al contrario e dunque si vede l'attrice procedere normalmente. Questo espediente, a detta del regista, era per rendere i passi e il modo di procedere di Sue in maniera particolare, in modo che risultasse, appunto, sognante e sospesa.\nColonna sonora.\nLe quattro note di violino della colonna sonora del film \"Psyco\" di Alfred Hitchcock sono usate pi\u00f9 volte nel film. \nNella scena del ballo, quando Carrie e Tommy ballano, si sente la canzone \"I Never Dreamed Someone Like You Could Love Someone Like Me\" cantata da Katie Irving, ovvero la sorella dell'attrice Amy Irving, che nel film interpreta il ruolo di Sue Snell."}
{"id": "382690", "revid": "3732", "url": "https://it.wikipedia.org/wiki?curid=382690", "title": "Atletica leggera maschile ai Giochi della XXV Olimpiade", "text": "Ai Giochi della XXV Olimpiade di Barcellona 1992 sono stati assegnati 24 titoli nell'atletica leggera maschile.\nCalendario.\nLa struttura del programma \u00e8 ormai la stessa dal 1984: le gare iniziano il venerd\u00ec e terminano la domenica della settimana seguente (in pratica terminano il sabato con le staffette poich\u00e9 la domenica si disputa solo la Maratona). Vi \u00e8 un giorno di riposo: il marted\u00ec.\nA Barcellona alcune gare vengono accorciate:\nAltre gare invece hanno una durata dilatata:\nAltre decisioni:\nIl programma orario viene esteso alle ore serali: \nDiverr\u00e0 una consuetudine ai Giochi e nelle grandi competizioni.\nNuovi record.\n\"I tre record mondiali sono, per definizione, anche record olimpici.\"\nRisultati delle gare.\nDei 21 olimpionici vincitori delle gare individuali di Seul (Carl Lewis trionf\u00f2 nei 100 metri e nel Salto in lungo), solo cinque hanno lasciato l'attivit\u00e0 agonistica. Per\u00f2 il campione dei 20 km di marcia Pribilinec \u00e8 inattivo (ritorner\u00e0 a gareggiare l'anno seguente); Christian Schenk, vincitore del Decathlon, \u00e8 infortunato. Ci sono inoltre ben sei atleti, tra russi, statunitensi e kenioti, che non si sono qualificati (tra essi lo stesso Lewis sui 100 metri). Infine, il vincitore dei 10.000 si presenta sui 5000 metri. Dei rimanenti otto campioni olimpici, solo Carl Lewis si conferma, nel Salto in lungo. \nSei primatisti mondiali partecipano ai Giochi di Barcellona, ma nessuno di essi vince la propria gara.\nNel 1991 si sono tenuti a Tokyo i Campionati mondiali di atletica leggera. Dei 22 campioni di gare individuali quattordici si presentano a Barcellona per tentare l'abbinamento con l'oro olimpico. Nessuno di essi ci riesce.\nHanno partecipato alle gare nove atleti di categoria Junior. Il migliore di essi \u00e8 stato l'australiano Tim Forsyth (terzo \"ex aequo\" nel Salto in alto), l'unico a salire sul podio. Viene eliminato al primo turno sia nei 100 che nei 200 metri Ato Boldon, agli inizi della sua brillante carriera."}
{"id": "382691", "revid": "3732", "url": "https://it.wikipedia.org/wiki?curid=382691", "title": "Atletica leggera femminile ai Giochi della XXV Olimpiade", "text": "AI Giochi della XXV Olimpiade di Barcellona 1992 sono stati assegnati 19 titoli nell'atletica leggera femminile.\nCalendario.\nCome nelle precedenti edizioni, il programma femminile termina di sabato, poich\u00e9 di domenica si disputa solo la Maratona maschile.\nIl giorno di riposo spezza in due i 200 metri, poi si interpone nei 400 metri (tra semifinali e finale) e anche negli 800. Sembra che le gare di corsa dai 200 agli 800 metri vengano spostate \"affinch\u00e9\" il giorno di riposo si interponga tra le qualificazioni e la finale. Le finali dei 200, 400 e 800 metri si tengono nello stesso giorno. \u00c8 la prima volta nell'atletica olimpica femminile.\nLo spostamento in avanti degli 800 metri li fa sovrapporre ai 1500: anche questa \u00e8 una prima volta. La sovrapposizione crea un problema alle atlete che vogliono cimentarsi in entrambe le gare (vedi Hassiba Boulmerka). Il programma favorisce piuttosto l'abbinamento 1500-3000 metri (vedi Tetjana Samolenko).\nAltre decisioni:\nI titoli assegnati nella prima parte del programma sono sette; sono 12 quelli assegnati nella seconda parte.\nRisultati delle gare.\nDelle 14 vincitrici di gare individuali di Seul (Florence Griffith e Jackie Joyner vinsero due titoli), solo cinque hanno abbandonato l'attivit\u00e0 agonistica (tra cui la stessa Griffith). Dieci campionesse in carica si presentano a Barcellona per difendere il titolo; di esse si riconferma solo la Joyner nell'Eptathlon.\nJackie Joyner \u00e8 anche l'unica primatista mondiale che vince la propria gara.\nNel 1991 si sono tenuti a Tokyo i Campionati mondiali di atletica leggera. Quindici campionesse su sedici si presentano a Barcellona per tentare l'abbinamento con l'oro olimpico (l'unica che non partecipa \u00e8 Katrin Krabbe, ferma per squalifica). Di esse si confermano: Marie-Jos\u00e9 Perec (400 m), Hassiba Boulmerka (1500 m) e Heike Henkel (Salto in alto). Marie-Jos\u00e9 Perec migliora la propria prestazione dell'anno precedente, mentre per Boulmerka e Henkel \u00e8 migliore il risultato dei Mondiali.\nJordanka Donkova (100 ostacoli) e Jackie Joyner (Eptathlon) sono le uniche atlete che si presentano nella veste di campionessa in carica e di primatista mondiale. La prima non si riconferma, della seconda abbiamo detto.\nSono riuscite a qualificarsi solo due atlete di categoria Junior. La migliore \u00e8 la giamaicana Gillian Russell, che raggiunge la semifinale nei 100 metri ostacoli."}
{"id": "382693", "revid": "1728", "url": "https://it.wikipedia.org/wiki?curid=382693", "title": "Lombardo Veneto", "text": ""}
{"id": "382694", "revid": "287204", "url": "https://it.wikipedia.org/wiki?curid=382694", "title": "Atletica leggera maschile ai Giochi della XXIV Olimpiade", "text": "Ai Giochi della XXIV Olimpiade di Seul 1988 sono stati assegnati 24 titoli nell'atletica leggera maschile.\nCalendario.\nEsiste il detto che gli orientali siano bravi a copiare: se ne trova conferma nel calendario dell'atletica ai Giochi di Seul. I coreani hanno ripreso pari pari il programma dei Giochi di quattro anni prima.\nPraticamente la differenza rispetto al 1984 \u00e8 solo la data nel calendario:\nNuovi record.\n\"I due record mondiali sono, per definizione, anche record olimpici.\"\nRisultati delle gare.\nDei 20 olimpionici vincitori delle gare individuali di Los Angeles (Carl Lewis trionf\u00f2 su 100, 200 metri e nel Salto in lungo), solo quattro hanno lasciato l'attivit\u00e0 agonistica. Per\u00f2 tre olimpionici non sono stati selezionati dalle rispettive nazionali (Sebastian Coe, Pierre Quinon e Julius Korir) e Al Joyner non ha superato le selezioni statunitensi. Infine Sa\u00efd Aouita, campione dei 5000 metri, si ripresenta su altre distanze. Dei rimanenti undici campioni olimpici, si riconfermano solo in due: lo stesso Lewis (100 metri e Lungo) e Roger Kingdom (110 ostacoli).\nSono solo tre i primatisti mondiali che vincono la propria gara a Seul: Sergej Bubka (Salto con l'asta), Ulf Timmermann (Getto del peso) e J\u00fcrgen Schult (Lancio del disco).\nNel 1987 si sono tenuti a Roma i Campionati mondiali di atletica leggera. Dei 21 campioni di gare individuali (Carl Lews trionf\u00f2 su 100 metri e Salto in lungo) quindici si presentano a Seul per tentare l'abbinamento con l'oro olimpico. Solo cinque vi riescono: lo stesso Lewis (sia sui 100 che nel Lungo), Bubka (Asta), Markov (Triplo), Schult (Disco) e Litvinov (Martello).\nEdwin Moses (400 m ostacoli) \u00e8 l'unico che si presenta nella veste di campione olimpico in carica, campione mondiale e primatista mondiale. Questa volta non riesce a confermarsi."}
{"id": "382695", "revid": "1718925", "url": "https://it.wikipedia.org/wiki?curid=382695", "title": "Oblast' della Transcarpazia", "text": "L'oblast' della Transcarpazia (in ucraino \u0417\u0430\u043a\u0430\u0440\u043f\u0430\u0442\u0441\u044c\u043a\u0430 \u043e\u0431\u043b\u0430\u0441\u0442\u044c, \"Zakarpats'ka oblast\"; in ruteno \u041f\u043e\u0434\u043a\u0430\u0440\u043f\u0430\u0442\u044c\u0441\u043a\u0430 \u043e\u0431\u043b\u0430\u0441\u0442, \"Podkarpat'ska oblast\"; in ungherese \"K\u00e1rp\u00e1talja\") \u00e8 una delle 24 Regioni dell'Ucraina. Corrisponde alla regione storico-geografica della Rutenia subcarpatica.\nGeografia fisica.\nL'oblast' ha una superficie totale di e si trova sulle pendici sud-occidentali e sulle colline pedemontane dei Carpazi che coprono circa l'80% dell'area della regione. Il resto della regione \u00e8 coperto dalla pianura di Transcarpazia che fa parte della pianura pannonica. La Transcarpazia \u00e8 l'unica oblast' ucraina a confinare con quattro paesi diversi: Polonia, Slovacchia, Ungheria e Romania.\nA ovest confina con le regioni di Pre\u0161ov e Ko\u0161ice della Slovacchia e con le province ungheresi orientali di Borsod-Aba\u00faj-Zempl\u00e9n e Szabolcs-Szatm\u00e1r-Bereg, il confine meridionale \u00e8 con i distretti rumeni di Satu Mare e Maramure\u015f, a est e nord-est con l'oblast' di Ivano-Frankivs'k e a nord con l'oblast' di Leopoli e il Voivodato della Precarpazia.\nNomi.\nNel corso della sua travagliata storia, la regione ha avuto parecchie denominazioni:\nStoria.\nLe terre della Transcarpazia fecero parte del Regno d'Ungheria sin dall'896, seguendone le vicissitudini all'interno dell'Impero asburgico fino alla dissoluzione dell'Austria-Ungheria.\nTerritori estremi orientali della Cecoslovacchia dal 1919 al 1939, la Transcarpazia venne occupata dall'Ungheria filonazista durante la Seconda guerra mondiale, per poi essere annessa all'Unione Sovietica nel 1945. Dal 1991, \u00e8 la regione estremo-occidentale dell'Ucraina.\nPopolazione.\nIn base all'ultimo censimento del 2001, la popolazione della Rutenia subcarpatica (oblast' di Transcarpazia) \u00e8 composta come segue:\nUna piccola parte della popolazione (0,8%) si dichiara \"rutena\"; lo status di tale minoranza \u00e8 stato riconosciuto dal Consiglio dell'oblast' di Transcarpazia solo nel 2007. I ruteni parlano la lingua rutena, imparentata con l'ucraino e diffusa in tutto il territorio della Rutenia subcarpatica (alcune isole linguistiche si estendono in Ungheria, Romania e Polonia).\nNel giro degli ultimi cento anni \u00e8 diminuita drasticamente la presenza tedesca e ungherese (che nel 1880 misurava rispettivamente l'8% e il 26%) a favore di quella rutena/ucraina, cos\u00ec come quella russa che, pur essendo sorta in epoca posteriore, ammontava a 4% della popolazione nel 1989.\nReligione.\nUn territorio che ha visto tante traversie storiche, si \u00e8 trovato anche sul confine tra il mondo occidentale, di religione cattolica e rito latino e quello orientale, di rito bizantino.\nCaratteristica fu pertanto l'identificazione del popolo ruteno con la confessione uniate, cattolica per quello che riguarda l'obbedienza al primato del Papa, ma bizantina in quanto a liturgia. Nei momenti della persecuzione religiosa, tuttavia le autorit\u00e0 politiche fecero di tutto per il distacco della Chiesa rutena da quella romana. Con la dissoluzione dell'URSS da un lato si \u00e8 avuto un riaffermarsi dei vincoli della Chiesa greco-cattolica rutena con la Chiesa romana, dall'altro un recupero degli elementi tradizionali della liturgia, eliminando la latinizzazione dei riti intervenuta in epoca recente.\nNella regione era consistente anche la presenza ebraica.\nGeografia antropica.\nSuddivisioni amministrative dopo il 2020.\nL'oblast' \u00e8 suddivisa in sei distretti:\nSuddivisioni amministrative prima del 2020.\nC'erano 13 rajon (distretti) nell'oblast':"}
{"id": "382696", "revid": "46989", "url": "https://it.wikipedia.org/wiki?curid=382696", "title": "Bendettini", "text": ""}
{"id": "382697", "revid": "365417", "url": "https://it.wikipedia.org/wiki?curid=382697", "title": "Giocattolo", "text": "Un giocattolo \u00e8 un oggetto usato da un animale, un bambino o (pi\u00f9 raramente) un adulto nell'attivit\u00e0 del gioco.\nLa tendenza ad usare taluni oggetti come giocattoli \u00e8 comune a molti animali (prevalentemente per quanto concerne i mammiferi); il giocattolo, come il gioco, svolge infatti una funzione importante nell'apprendimento, da parte dei cuccioli, di conoscenze e abilit\u00e0 che saranno loro necessarie nell'et\u00e0 adulta. Per esempio, i cuccioli di gatto utilizzano un gomitolo di lana come giocattolo ed iniziano a sviluppare abilit\u00e0 che (per lo meno nella vita selvatica) saranno necessarie per la caccia e quindi per la sopravvivenza.\nData la tendenza istintiva dei mammiferi a giocare con gli oggetti, non stupisce che l'uomo, fin dall'antichit\u00e0, si sia cimentato nella produzione e nel concepimento di oggetti specificatamente pensati a questo scopo. Molti dei giocattoli che sono stati rinvenuti nei siti archeologici sono di tipo \"classico\", che anche i bambini dell'epoca moderna ancora utilizzano (bambole, soldatini, e cos\u00ec via); l'evoluzione dei giochi, infatti, per lo meno rispetto alla variet\u00e0 della tipologia, \u00e8 stata relativamente lenta per gran parte della storia dell'uomo. A partire dagli inizi del XX secolo, in concomitanza con l'impressionante sviluppo tecnico industriale del pianeta, questo stato di cose \u00e8 mutato radicalmente, con l'introduzione della progettazione e produzione industriale e tecnologica dei giocattoli.\nOggi per\u00f2, grazie alla fama che nei secoli ha ottenuto il giocattolo, si pratica anche il collezionismo dei giocattoli, un fenomeno che per\u00f2 non coinvolge i bambini ma spesso interessa gli adulti.\nDescrizione.\nUn concetto strettamente correlato a \"giocattolo\" \u00e8 quello di gioco. Se la differenza \u00e8 talvolta netta (per esempio nel caso del gioco degli scacchi), in alcuni casi, per distinguere un giocattolo da un gioco, occorre fare riferimento a definizioni pi\u00f9 precise di quelle che si usano implicitamente nella maggior parte dei casi. La definizione applicata nella definizione di teoria dei giochi, per esempio, prevede che un \"gioco\" sia dotato di uno \"stato finale\" (per esempio la \"vittoria\"); e di conseguenza si definisce in genere un concetto di \"partita\". Secondo questa particolare definizione, un noto videogioco come \"SimCity\", non avendo alcun concetto di conclusione, dovrebbe forse considerarsi un \"giocattolo\".\nSe invece si intende come caratteristica determinante di un gioco il fatto di avere delle \"regole\", \"SimCity\" sarebbe da considerarsi un gioco e per giocattolo si dovrebbe intenderebbe uno strumento che (pur avendo un \"uso\" inteso in senso lato) si presta a un impiego creativo e libero, in gran parte basato sulla fantasia. In quest'ultimo caso si pu\u00f2 facilmente osservare che spesso i giocattoli possono essere usati \"anche\" nel contesto di un gioco, \"aggiungendo\" regole precise sul loro utilizzo; i soldatini, per esempio, sono giocattoli, ma possono diventare pezzi di un wargame; e la palla, che usano come giocattolo bambini, cani e gatti, \u00e8 alla base di numerosi giochi con regolamenti anche assai complicati (come il calcio o la pallavolo).\nStoria.\nAntichit\u00e0.\nLa storia dei giocattoli segue da vicino lo sviluppo della societ\u00e0 umana. I primi giocattoli furono costruiti, come i primi utensili, con pietra, legno, o argilla. Fra gli oggetti ritrovati nei siti archeologici a cui si attribuisce funzione di giocattolo, compaiono soprattutto (ma non solo) rappresentazioni in miniatura di persone (bambole e soldatini), animali, o strumenti usati dagli adulti. Nell'Antico Egitto esistevano bambole fatte di pietra, porcellana o legno, con capelli finti e arti snodabili. Nell'Antica Roma, le bambine giocavano con bambole di cera o terra cotta, e i bambini giocavano con archi e frecce finti.\nAnche lo yo-yo, che spesso viene scorrettamente considerato come giocattolo recente, ha origini antichissime; si pensa che i primi, fatti di legno, risalgano almeno alla Cina di 2500 anni fa. Yo-yo di legno, pietra o terracotta sono attestati anche nell'Antica Grecia nel 500 a.C. Gli yo-yo greci erano decorati con immagini di d\u00e8i, e il loro abbandono era uno dei passaggi rituali dalla giovent\u00f9 all'et\u00e0 adulta. Originario della Cina \u00e8 anche l'aquilone, (molto diffuso intorno all'anno 1000 a.C.).\nNelle Americhe, gli incas avevano un giocattolo simile al cerchio (sebbene non usassero la ruota). Gli Hopi usavano bambole (dette kachina) attribuendo loro un significato spirituale.\nMedioevo europeo.\nDato che la maggior parte dei giocattoli durante il medioevo era in argilla, legno o cera, i giocattoli di questo periodo difficilmente resistevano ai secoli, e non \u00e8 facile trovarne esemplari ancora intatti.\nLa maggior parte degli storici ritiene che la prima produzione commerciale sia cominciata in Germania, nel XV secolo. La citt\u00e0 tedesca di Norimberga si specializz\u00f2 nella produzione, specialmente nella produzione delle bambole. I tipici giochi tedeschi includevano sonagli e giocattoli con le ruote per i bambini pi\u00f9 piccoli. Anche giochi musicali come i flauti erano comuni.\nGli adolescenti giocavano con trottole, di solito grandi e di legno, o di argilla, o con grandi cerchi, sul tipo degli hula hoop. Soldatini, cavalli a dondolo e altri giocattoli d'ispirazione militare, come spade di legno e scudi, erano usati per l'apprendimento degli aspiranti cavalieri .\nBambole con costose vesti erano sovente adoperate dai governanti come doni per altre donne di stirpe regale . Le bambole di pezza, invece, erano prevalenti tra la gente comune.\nI giocattoli moderni.\nNel mondo moderno, il concetto di giocattolo ha subito una serie di mutamenti, come la produzione industriale in serie, l'uso di tecnologie e metodologie di progetto sofisticate, la nascita di regolamentazioni specifiche orientate alla sicurezza (es. EN 71), l'applicazione di copyright, e cos\u00ec via.\nIn questo nuovo contesto, anche i giocattoli sono soggetti a fenomeni di rapida evoluzione nel tempo e all'imporsi non infrequente di \"mode\" temporanee: alcuni tipi giocattoli sono stati in commercio pochi anni, altri solo pochi mesi. In questo senso, i giocattoli si possono talvolta intendere come fenomeni di costume, che riflettono, e al tempo stesso contribuiscono a definire, la cultura ed il costume di un determinato periodo storico. Alcune categorie di giocattoli, per\u00f2, sembrerebbero \"sempre di moda\", e probabilmente fanno parte del bagaglio culturale comune alle varie popolazioni ed istintivo dell'essere umano; questo vale sia per giocattoli la cui origine si perde nella storia, come bambole e soldatini, sia per altri di origine pi\u00f9 recente, come le \"macchinine\". Ma anche in questo caso \u00e8 quasi sempre possibile identificare un'evoluzione, o quanto meno una storia, delle loro caratteristiche specifiche (per esempio nella scelta dei materiali). Per esempio, se lo yo-yo risale all'antichit\u00e0, gli yo-yo \"luminosi\" divennero un fenomeno molto popolare a cavallo fra gli anni settanta e ottanta, supportati dallo sviluppo tecnologico.\nUn altro fenomeno moderno associato al ruolo dei giocattoli sul mercato (anche globale) \u00e8 la loro commercializzazione come gadget, per esempio associati a particolari film (ad esempio le produzioni Disney o kolossal amati dai bambini e dai ragazzi, come \"Guerre stellari\").\nLo sviluppo del bambino.\nSpesso i giocattoli servono a un doppio scopo. Oltre all'intrattenimento, servono anche per aumentare le capacit\u00e0 cognitive e per stimolare la creativit\u00e0. I giocattoli per neonati includono quelli con suoni distinguibili, colori brillanti, e coinvolgono il senso del tatto. Durante questo periodo, i neonati cominciano a riconoscere le forme e i colori; attraverso l'uso ripetitivo, il bambino prende familiarit\u00e0 con gli oggetti, rinforzando la memoria. La coordinazione e altre abilit\u00e0 manuali si sviluppano dalle seguenti attivit\u00e0 infantili di interazione con i giocattoli. Biglie, e blocchi staccabili richiedono l'uso delle mani e del corpo. L'agilit\u00e0 mentale, che comincia nell'infanzia, viene messa alla prova da puzzle giocattolo di relazioni spaziali. Play-Doh, Silly Putty e altri giocattoli modellabili permettono al bambino di creare i propri giochi. I giochi educativi per bambini pi\u00f9 grandi contengono spesso puzzle, tecniche per la soluzione dei problemi, o proposizioni matematiche. Un gioco popolare per questo gruppo di et\u00e0 fu il Cubo di Rubik. Divenuto popolare negli anni '80, la soluzione del cubo richiede abilit\u00e0 di pianificazione e risoluzione dei problemi.\nSicurezza.\nIn Europa, la progettazione dei giocattoli deve seguire specifiche e rigide normedi sicurezza: la legge europea di riferimento \u00e8 la EN 71.\nIn Italia, il testo di legge viene tradotto e distribuito dall'UNI (Ente nazionale italiano di unificazione).\nGiocattoli scoperti casualmente.\nDopo aver cercato un sostituto per la gomma sintetica, Earl Warrick invent\u00f2 casualmente il \"nutty putty\" durante la Seconda guerra mondiale. In seguito, Peter Hodgson vi scorse le potenzialit\u00e0 per farne un gioco per bambini e lo pubblicizz\u00f2 come Silly Putty. Similmente, Play-Doh fu originariamente creato come un materiale per la pulizia della carta da parati . Nel 1943 Richard James stava facendo esperimenti sulla Bilancia di torsione nell'ambito delle sue ricerche in campo militare quando ne vide una cadere per terra: fu incuriosito dal modo in cui la molla si ribaltava in continuazione sul pavimento. Dedic\u00f2 quindi due anni a perfezionare il progetto cercando di definire la giusta quantit\u00e0 di acciaio. Con il nome di Slinky, la sua invenzione entr\u00f2 in commercio come un giocattolo per entrambi i sessi in tutti i negozi degli Stati Uniti.\nEsempi.\n\"Questa lista non intende essere esaustiva. Per l'elenco completo degli articoli dedicati ai giocattoli vedere la categoria :Giocattoli.\""}
{"id": "382698", "revid": "92723", "url": "https://it.wikipedia.org/wiki?curid=382698", "title": "Oblast' di Vinnycja", "text": "L'oblast' di Vinnycja () \u00e8 una delle 24 oblast' dell'Ucraina con 1.772.371 abitanti al censimento del 2001 Il capoluogo \u00e8 la citt\u00e0 di Vinnycja.\nGeografia fisica.\nLa regione \u00e8 stata costituita il 27 febbraio 1932 e la sua superficie \u00e8 il 4,5% dell'Ucraina. \u00c8 situata nella parte occidentale del paese al confine con la Moldavia.\nSuddivisione amministrativa.\nL'oblast' \u00e8 suddivisa in 6 distretti.\nSuddivisione amministrativa prima del 2020.\nPrima della riforma amministrativa del 2020 era suddivisa in 27 distretti e 6 citt\u00e0 di importanza regionale:"}
{"id": "382699", "revid": "1846281", "url": "https://it.wikipedia.org/wiki?curid=382699", "title": "David Ginola", "text": "Biografia.\nHa due figli, un maschio e una bambina, e abita nella campagna francese vicino a Saint-Tropez. Il 19 maggio 2016 \u00e8 stato colto da un infarto mentre stava disputando una partita di golf; ricoverato in ospedale, \u00e8 stato sottoposto a un impianto di quadruplo bypass, a causa delle gravi lesioni coronariche.\nNei media.\nFu il testimonial del videogioco \"FIFA 97\" per il mercato europeo. Ha commissionato per i 18 anni del proprio figlio l'ultima auto costruita da Bernie e Leepu del \"Chop Shop London Garage\", trasformando una Porsche 944 in una muscle car.\nCarriera.\nClub.\nInizi\u00f2 a giocare nel Tolone nel 1985, dove rimase fino al 1988. Pass\u00f2 poi al Matra Racing e gioc\u00f2 nella capitale fino al 1990, quando si trasfer\u00ec allo Stade Brest, con cui retrocesse in seconda divisione.\nNel gennaio 1992 venne ingaggiato dal Paris Saint-Germain. Con la squadra parigina vinse il campionato nel 1994, nonch\u00e9 due Coppe di Francia, nel 1993 e nel 1995, e una Coppa di Lega nel 1995. Con il PSG, all'epoca squadra di vertice del panorama europeo, disput\u00f2 anche tre semifinali di coppe europee contro Arsenal e (Coppa UEFA) e contro il (UEFA Champions League).\nNel 1995 pass\u00f2 sull'altra sponda della Manica, al , con il quale ottenne due secondi posti consecutivi in Premier League. Nel 1997 pass\u00f2 quindi al . Nel 1999 vinse il premio come miglior giocatore del campionato, sia quello assegnato dai giornalisti, sia quello assegnato dai giocatori; in quella stagione vinse anche la League Cup.\nPassato all' nel 2000, a met\u00e0 del campionato 2001-2002, dopo cinque presenze con i \"Villans\", pass\u00f2 all'Everton dove chiuse la carriera quello stesso anno.\nNazionale.\nCon la nazionale francese disput\u00f2 17 partite tra il 1990 e il 1995, andando a segno in 3 occasioni e non disputando alcun torneo internazionale.\nIl 17 novembre 1993, in occasione dell'ultima giornata delle qualificazioni al mondiale 1994 si rende protagonista dell'episodio che sancisce l'eliminazione della Francia in favore della Bulgaria. Ad un minuto dal termine della partita, sul risultato di 1-1, la Francia, a cui basta il pareggio per qualificarsi al mondiale, guadagna una punizione all'altezza del calcio d'angolo: Gu\u00e9rin fa un passaggio corto a Ginola che invece di tener palla per far scorrere i secondi ed aspettare la fine della partita, cambia gioco dalla parte opposta dove non trova nessun compagno facendo scattare il contropiede della Bulgaria che all'ultimo secondo segna la rete del 1-2 con Kostadinov qualificandosi al mondiale. Il 18 novembre 1993, l'allenatore della Francia G\u00e9rard Houllier afferma: \u00abGinola stasera ha lanciato un missile contro l'intera nazionale francese. Ha commesso un crimine contro l'Equipe de France\u00bb."}
{"id": "382701", "revid": "110157", "url": "https://it.wikipedia.org/wiki?curid=382701", "title": "Convento di Nostra Donna", "text": "La chiesa e il convento di Nostra Donna sono sorti a Mondov\u00ec, in Piemonte, tra il 1470 ed il 1480 su di un antico oratorio in cui si venerava un'immagine miracolosa di Santa Maria delle Grazie, ed appartenevano all'ordine dei minori osservanti di San Francesco, detti, alla francese, di Nostra Donna.\nLa chiesa venne consacrata il 21 settembre 1535.\nL'architettura originaria.\nLa chiesa originariamente aveva quattro navate, di cui una sopraelevata di due gradini rispetto alle altre, e l'ingresso posto verso levante. Era grande circa 47 per 21 metri.\nNel 1583 vi erano otto altari per parte con diritto di sepoltura da parte delle pi\u00f9 eminenti famiglie di Mondov\u00ec.\nLe modifiche successive.\nNel 1711-1712 fu creata la sagrestia nuova riducendo la lunghezza della navata di sinistra.\nNel 1740-1741 venne ricostruito il campanile eliminando una cappella della stessa navata. Entrambi gli interventi furono opera di Francesco Gallo. La volta della terza navata fu rifatta nel 1740 con sette arconi di sostegno esterni, quella della navata centrale nel 1761.\nNel 1764 vennero murati i sette archi della quarta navata, che rimase esclusa dall'edificio sacro e venne utilizzata per le sepolture. Rimasero solo quattro altari per parte, sopraelevati di un gradino rispetto alla navata centrale.\nI lavori vennero a lungo osteggiati dalle famiglie nobili della citt\u00e0, che vedevano i loro altari tagliati fuori dalla chiesa.\nIl chiostro.\nIl convento aveva un chiostro interno di 127 metri quadrati, con un portico con pilastri ottagonali. Vi era anche un secondo chiostro esterno senza portico. Esso conteneva una ricchissima biblioteca, che venne dispersa dopo la spoliazione vandalica di Napoleone I. Nel chiostro era compresa la cappella di San Rocco delle Carceri.\nCon l'arrivo di Napoleone la chiesa venne abbandonata e chiusa al culto, ed il convento trasformato in magazzino e stalla.\nAltre destinazioni d'uso.\nNel 1825 il complesso divenne sede del liceo classico. I lavori di restauro stravolsero completamente l'edificio. La navata centrale e quella sinistra divennero un cortile. Sulla navata di destra e sulla quarta vennero costruite delle aule.&lt;br&gt;\nDal presbiterio sopravvissuto ai lavori di restauro, dopo averne capovolto l'orientamento, venne ricavata la cappella attuale e parte della sagrestia. Gli arredi vennero venduti al pubblico incanto.&lt;br&gt;\nIl magnifico altare \u00e8 ora conservato nella parrocchiale di Rocca de' Baldi, un paese limitrofo a Mondov\u00ec.\nResta la decorazione pittorica cinquecentesca rappresentante in due grandi affreschi l'adorazione dei Magi e dei pastori. La decorazione della volta venne ripresa a fine Ottocento dal pittore monregalese Nino Fracchia.\nNegli anni Venti vennero riportati alla luce gli affreschi delle lunette del chiostro, rappresentanti la vita di san Francesco, dipinte da un ignoto monaco nel 1639, ma molti di essi erano state irrimediabilmente cancellati dalle scalpellature, dalle lapidi e dai busti apposti alle pareti del chiostro, divenuto ateneo della citt\u00e0. Sotto gli affreschi vi era una fascia affrescata, di cui si possono ancora vedere le vestigia, e gli stemmi dei donatori."}
{"id": "382702", "revid": "287204", "url": "https://it.wikipedia.org/wiki?curid=382702", "title": "Atletica leggera femminile ai Giochi della XXIV Olimpiade", "text": "Ai Giochi della XXIV Olimpiade di Seul 1988 sono stati assegnati 18 titoli nell'atletica leggera femminile.\nCalendario.\nCome nell'edizione precedente, il programma femminile termina un giorno prima di quello degli uomini (cio\u00e8 sabato 1\u00ba ottobre) poich\u00e9 domenica 2 \u00e8 in programma solo la maratona maschile.\nDa Montr\u00e9al 1976 i 400 piani si corrono su tre turni: a Seul viene aggiunto un quarto turno; viene tolto il giorno di riposo negli 800 metri tra semifinali e finale (era stato inserito a Monaco 1972).\nLa staffetta 4x100, dopo due edizioni (1980 e 1984) nelle quali si \u00e8 svolta in un giorno,\ntorna a svolgersi in due giorni.\nVengono arretrate due corse:\nLa nuova gara, i 10000 metri, viene inserita nella seconda parte. La ripartizione delle gare di corsa in pista (esclusi gli ostacoli) \u00e8 ora la seguente:\nNel complesso, nella prima parte del programma si assegnano solo sette titoli, contro gli undici assegnati nella seconda parte.\nNuovi record.\n\"I tre record mondiali sono, per definizione, anche record olimpici.\"\nRisultati delle gare.\nDelle quattordici vincitrici di gare individuali di Los Angeles (Valerie Brisco-Hooks trionf\u00f2 su 200 e 400 metri), ben sette hanno abbandonato l'attivit\u00e0 agonistica. In pi\u00f9 Joan Benoit (maratona) non \u00e8 attiva; Benita Fitzgerald (100 m ostacoli) \u00e8 arrivata quarta alle selezioni americane; Doina Melinte (800 m) \u00e8 passata ai 1500 m.\nSi presentano a Seul per difendere il titolo quattro atlete: Evelyn Ashford (100 m), Valerie Brisco-Hooks (solo 400 metri), Claudia Losch (Getto del peso) e Tessa Sanderson (Giavellotto). Nessuna di loro riuscir\u00e0 a confermarsi campionessa.\nSono cinque le primatiste mondiali che vincono la loro gara a Seul, nelle seguenti specialit\u00e0: 100 metri, 100 m ostacoli, Getto del Peso, Giavellotto ed Eptathlon.\nNel 1987 si sono tenuti a Roma i Campionati mondiali di atletica leggera. Tutte le campionesse mondiali in carica si presentano ai Giochi. Sette vincono la loro gara a Seul, nelle seguenti specialit\u00e0: 400 metri, 800 metri, 3000 m, Maratona, Getto del peso, Lancio del disco, Eptathlon e Salto in lungo (Jackie Joyner).\nNessuna atleta si presenta a Seul nella doppia veste di campionessa in carica e primatista mondiale. Invece quattro atlete partecipano nella doppia veste di campionessa del mondo e primatista mondiale: Ingrid Kristiansen (10.000) Stefka Kostadinova (Alto), Natal'ja Lisovskaja (Peso) e Jackie Joyner (Eptathlon). Le ultime due si confermano sul gradino pi\u00f9 alto del podio."}
{"id": "382705", "revid": "1318658", "url": "https://it.wikipedia.org/wiki?curid=382705", "title": "Padang", "text": ""}
{"id": "382708", "revid": "122573177", "url": "https://it.wikipedia.org/wiki?curid=382708", "title": "Atletica leggera maschile ai Giochi della XXIII Olimpiade", "text": "Ai Giochi della XXIII Olimpiade di Los Angeles 1984 sono stati assegnati 24 titoli nell'atletica leggera maschile.\nCalendario.\nLe date di inizio e fine sono il 3 e il 12 agosto, ma in realt\u00e0 il programma di gare termina l'11. In questo senso il calendario \u00e8 in linea con le precedenti edizioni. La Maratona \u00e8 l'unica gara che si disputa il 12: gli organizzatori l'hanno inserita nella cerimonia di chiusura dei Giochi. L'ultima volta in cui la Maratona fu disputata al di fuori del programma di gare fu a Roma 1960.\nCome ormai si verifica dal 1976, le gare osservano un giorno di riposo il marted\u00ec. \nAltre decisioni:\nConcorsi: \nIl Decathlon ritorna nella sua tradizionale collocazione, ovvero nella seconda parte della settimana di gare.\nNuovi record.\n\"I due record mondiali sono, per definizione, anche record olimpici.\""}
{"id": "382709", "revid": "110157", "url": "https://it.wikipedia.org/wiki?curid=382709", "title": "Padang (Indonesia)", "text": "Padang \u00e8 una citt\u00e0 dell'Indonesia, capoluogo e centro pi\u00f9 popoloso della provincia di Sumatra Occidentale, in Indonesia.\nHa una superficie di 694,96\u00a0km\u00b2. I suoi abitanti (833.584 nel 2010) parlano per lo pi\u00f9 la lingua minangkabau.\nIl 30 settembre 2009 la citt\u00e0 \u00e8 stata colpita duramente da un sisma che ha parzialmente distrutto diversi edifici ed infrastrutture.\nAmministrazione.\nPadang \u00e8 una citt\u00e0 con lo status di reggenza. \u00c8 suddivisa in 11 \"kecamatan\" e 104 \"kelurahan\". Gli 11 \"kecamatan\" sono:"}
{"id": "382710", "revid": "300067", "url": "https://it.wikipedia.org/wiki?curid=382710", "title": "Atletica leggera femminile ai Giochi della XXIII Olimpiade", "text": "Ai Giochi della XXIII Olimpiade di Los Angeles 1984 sono stati assegnati 17 titoli nell'atletica leggera femminile.\nCalendario.\nIl programma femminile termina sabato 11 in quanto domenica 12 \u00e8 prevista solo la Maratona maschile. Il programma \u00e8 distribuito su nove giorni, di cui otto sono i giorni di gara: l'edizione statunitense si pone in continuit\u00e0 con le edizioni precedenti.\nLe tre nuove gare vengono inserite in calendario con criteri di razionalit\u00e0:\nCome a Mosca 1980, la staffetta 4x100 si disputa in una sola giornata."}
{"id": "382712", "revid": "1305772", "url": "https://it.wikipedia.org/wiki?curid=382712", "title": "Joe Pass", "text": "Joseph Anthony Passalacqua, meglio conosciuto come Joe Pass, viene ricordato come uno dei pi\u00f9 grandi chitarristi jazz di tutti i tempi, non solo per la sua notevole tecnica e la grande conoscenza dello strumento, ma anche per le sue indiscutibili capacit\u00e0 improvvisative e compositive. Il suo uso estensivo della tecnica del walking bass, del contrappunto melodico durante l'improvvisazione, l'uso di uno stile di esecuzione a accordi-melodia e l'enorme conoscenza delle progressioni di accordi, hanno aperto nuove possibilit\u00e0 per la chitarra jazz e hanno avuto una profonda influenza sui chitarristi successivi.\nPrimi anni.\nNato a New Brunswick, nel New Jersey, Joe Pass, figlio di Mariano Passalacqua, un operaio di acciaieria nato a Gualtieri Sicamin\u00f2, in Sicilia, crebbe a Johnstown, Pennsylvania. Inizi\u00f2 a suonare la chitarra dopo essere stato ispirato dall'interpretazione dell'attore Gene Autry di un cowboy che suonava la chitarra. Ricevette la sua prima chitarra, una Harmony comprata per 17 dollari, per il suo nono compleanno. Il padre di Pass riconobbe presto che suo figlio era particolarmente dotato e lo incitava costantemente a imparare brani a orecchio, suonare pezzi scritti originariamente per altri strumenti, esercitarsi nelle scale e non \"lasciare nessuno spazio\" - cio\u00e8 riempire lo spazio tra le note della melodia.\nGi\u00e0 da adolescente girava l'America con diversi gruppi jazz, migliorando le sue capacit\u00e0 chitarristiche, finch\u00e9 trasloc\u00f2 dalla Pennsylvania a New York; come molti musicisti contemporanei, ebbe presto contatto con la droga, il che lo port\u00f2 in carcere durante gli anni '50. Questo colpo lo port\u00f2 al distacco dallo strumento per parecchi anni. Torn\u00f2 a suonare incessantemente la chitarra durante i due anni e mezzo passati nel centro di riabilitazione di Synanon, per poi tornare nel 1962 con \"The Sounds of Synanon\".\nScoperta e conseguente carriera.\nPass registr\u00f2 una serie di album durante gli anni '60 per l'etichetta Pacific Jazz, tra cui i primi classici \"Catch Me\", \"12-String Guitar\", \"For Django\" e \"Simplicity\".\nNel 1963 ricevette il premio \"Nuova Stella\" dalla rivista Downbeat. Pass compar\u00ec anche nelle registrazioni per la Pacific Jazz di Gerard Wilson, Bud Shank e Les McCann. And\u00f2 in tour con George Shearing nel 1965. In massima parte, tuttavia, durante gli anni '60 lavor\u00f2 per registrazioni in studio e per la televisione a Los Angeles.\nLavor\u00f2 come sideman con Louis Bellson, Frank Sinatra, Sarah Vaughan, Joe Williams, Della Reese, e Johnny Mathis e comparve in spettacoli televisivi tra cui il \"Tonight Show\" di Johnny Carson, il \"Merv Griffin Show\", lo \"Steve Allen Show\", e altri. Nei primi anni '70, Pass e il chitarrista Herb Ellis si esibivano regolarmente al Donte's Jazz Club di Los Angeles. Questa collaborazione condusse alla registrazione da parte di Pass e Ellis del primissimo album della nuova etichetta Concord Jazz, intitolato semplicemente Jazz/Concord (#CJS-1), insieme al bassista Ray Brown e al batterista Jake Hanna. Negli stessi anni, Pass collabor\u00f2 anche a una serie di libri di musica, e il suo Joe Pass Guitar Style (scritto con Billy Thrasher) \u00e8 considerato uno dei pi\u00f9 importanti testi sull'improvvisazione dagli studenti di jazz.\nNorman Granz, il produttore di Jazz at the Philharmonic e fondatore della Verve Records firm\u00f2 un contratto a Joe Pass per la sua nuova etichetta Pablo Records nel 1970. Nel '74, Pass produsse il suo storico album solista Virtuoso per la Pablo Records.\nSempre nel 1974, la stessa casa discografica pubblic\u00f2 l'album The Trio che vedeva la partecipazione di Pass, Oscar Peterson e Niels-Henning \u00d8rsted Pedersen. Ai Grammy Award del 1975, The Trio vinse il Grammy per la Migliore Performance Jazz da parte di un Gruppo. Come musicista \"stabile\" della Pablo Records, Pass registr\u00f2 anche con Benny Carter, Milt Jackson, Herb Ellis, Zoot Sims, Duke Ellington, Dizzy Gillespie, Ella Fitzgerald, Count Basie e altri. Paradossalmente, non ha mai registrato con il suo pi\u00f9 illustre \"allievo\", il cantante, bandleader e musicista Billy Eckstine.\nPass e Ella Fitzgerald registrarono quattro album insieme per la Pablo Records, verso la fine della carriera della Fitzgerald: Take Love Easy (1973), Fitzgerald and Pass... Again (1976), Speak Love (1983) e Easy Living (1986).\nJoe Pass \u00e8 morto per un cancro al fegato a Los Angeles, California, nel 1994, all'et\u00e0 di 65 anni.\nEredit\u00e0.\nOltre alle sue performance di insieme, la comunit\u00e0 jazzistica considera Joe Pass come un influente chitarrista solista. Il suo solismo era marcato da un'avanzata tecnica lineare, un sofisticato senso armonico, contrappunto tra linee di improvvisazione, linee di basso e accordi, modulazioni spontanee, e transizioni da tempi veloci a passaggi in rubato. Aggiungeva sempre quelli che lui chiamava \"i colori\" alle sue composizioni, per dare quello che credeva essere un suono pi\u00f9 sofisticato e \"particolare\": raggiungeva questo obiettivo prendendo l'accordo di base, ad esempio G7, e improvvisando o sostituendo certe note, per suonare ad esempio un accordo di G13, o aggiungendo altri gradi della scala come quinte e none aumentate o diminuite; le collegava spesso cromaticamente usando una linea di walking bass di note dominanti.\nLo stile del primo Joe Pass (influenzato dal chitarrista Django Reinhardt e dal sassofonista Charlie Parker), era marcato da veloci linee a nota singola e da un fluente senso melodico. Pass ebbe sempre la strana abitudine di rompere i plettri in due e suonare solo con la parte pi\u00f9 piccola, ma quando pass\u00f2 da performance d'insieme al chitarrismo solistico, prefer\u00ec abbandonare totalmente il plettro, e suonare con le dita, trovando che questo gli permetteva di realizzare pi\u00f9 facilmente i suoi concetti armonici.\nLa sua serie di album da solista, \"Virtuoso\" (volumi da 1 a 4) \u00e8 una dimostrazione della raffinata tecnica di Pass.\nJoe Pass lasci\u00f2 che alcuni costruttori di strumenti usassero il suo nome su alcuni modelli di chitarre, ma usava quegli strumenti solo per soddisfare i suoi obblighi verso quelle case produttrici, o come strumenti da viaggio. In realt\u00e0 suonava (principalmente) una Gibson ES-175 e una chitarra costruita appositamente per lui dal liutaio Jimmy D'Acquisto.\nLa Epiphone ha prodotto un'edizione della linea di semiacustiche Emperor in suo onore; in precedenza, la Ibanez produceva una chitarra modello Joe Pass, come continua a fare con influenti chitarristi jazz come George Benson e Pat Metheny."}
{"id": "382713", "revid": "3732", "url": "https://it.wikipedia.org/wiki?curid=382713", "title": "Atletica leggera maschile ai Giochi della XXII Olimpiade", "text": "Alla Giochi della XXII Olimpiade di Mosca 1980 sono stati assegnati 24 titoli nell'atletica leggera maschile.\nCalendario.\nCome a Montr\u00e9al, il giorno di riposo \u00e8 il marted\u00ec. Nelle due edizioni precedenti ne avevano risentito i 400 metri piani e i 110 ostacoli. Nell'ultima edizione erano stati penalizzati anche i 3000 siepi. A Mosca non si toccano i 400 piani (di nuovo la gara si protrae per ben quattro giorni) e le Siepi (vedi sotto) mentre si decide di arretrare i 110 ostacoli di quattro giorni.\nGli ostacoli alti appaiono quindi nel primo e nel secondo giorno del programma.\nMa nei primi giorni si disputano (da sempre) anche i 400 ostacoli: cos\u00ec i 110 e i 400 h sono sovrapposti. Non era ancora accaduto nel XX secolo. L'unico precedente era infatti Parigi 1900. \nPer quanto riguarda i concorsi, nelle ultime due edizioni il martello era stato inframmezzato dal giorno di pausa. Questa volta la gara viene collocata negli ultimi due giorni (sicuramente \u00e8 merito dei russi, che lo considerano come la loro specialit\u00e0 d'elezione). Il suo posto \u00e8 preso dal Getto del peso.\nPer la prima volta i 5000 metri e le Siepi si disputano su tre turni. Vediamo cos'era successo nelle due edizioni precedenti:\nA Mosca gli iscritti sono rispettivamente 37 e 32. Sembra quindi che la scelta non sia dovuta al numero, quanto alla volont\u00e0 di uniformare le due gare agli 800 e ai 1500 metri. Il passaggio da due a tre turni implica anche che chi tenta l'accoppiata 10.000/5.000 deve scendere in pista cinque volte, per un totale di 35 km. \nLa gara delle siepi - che rimane inframmezzata dal giorno di riposo - \u00e8 distribuita lungo cinque giorni (tanti).\nAltre decisioni:\nNuovi record.\n\"I tre record mondiali sono, per definizione, anche record olimpici.\"\nRisultati delle gare.\nDei 21 olimpionici vincitori delle gare individuali a Montr\u00e9al (i 50 km di marcia non si sono disputati), solo due si sono ritirati dall'attivit\u00e0 agonistica: lo svedese Garderud e lo statunitense Jenner. A causa del boicottaggio non sono presenti gli altri tre americani e il neozelandese Walker (1500 metri). Gury Drut (110 hs) \u00e8 stato squalificato dalla Federazione mondiale. In pi\u00f9 Alberto Juantorena (oro su 400 e 800 metri) si ripresenta solo sulla distanza breve. Dei rimanenti dodici campioni olimpici (Lasse Viren trionf\u00f2 su 5000 e 10.000) solo due riescono a riconfermarsi: Waldemar Cierpinski nella maratona e Jurij Sedych nel lancio del martello.\nA causa del boicottaggio mancano cinque primatisti mondiali, per un totale di otto titoli (Henry Rono detiene quattro record del mondo, di cui tre su distanze olimpiche). Sono solo due i primatisti mondiali che vincono la loro gara a Mosca: Pietro Mennea nei 200 metri e Sebastian Coe nei 1500 metri.\nJacek Wszo\u0142a (Salto in alto) e Udo Beyer (Getto del peso) sono gli unici che si presentano nella veste di campione in carica e di primatista mondiale. Nessuno di essi si riconferma.\nNonostante l'annunciato boicottaggio del governo, gli atleti statunitensi disputano regolarmente i loro Trials. Vi partecipano tutti e tre i campioni in carica (come si \u00e8 detto, Bruce Jenner si \u00e8 ritirato). I risultati: Moses vince i 400 ostacoli con 47\u201d90; nel lungo Robinson arriva sesto; Wilkins vince il Disco con 68,68.\nPer quanto riguarda i primatisti mondiali, oltre a Moses si qualifica Renaldo Nehemiah, che vince i 110 ostacoli con 13\u201d26."}
{"id": "382714", "revid": "3732", "url": "https://it.wikipedia.org/wiki?curid=382714", "title": "Atletica leggera femminile ai Giochi della XXII Olimpiade", "text": "Ai Giochi della XXII Olimpiade di Mosca 1980 sono stati assegnati 14 titoli nell'atletica leggera femminile.\nCalendario.\nIl giorno di riposo spezza in due i 200 metri, ma non i 400 piani. Nel giro di pista, comunque, tra primo e secondo turno \u00e8 posto un giorno di recupero.\nConcorsi: l'Alto viene arretrato nei primi giorni di gare, cos\u00ec si pu\u00f2 svolgere in due giorni consecutivi.\nA causa del boicottaggio diminuisce il numero delle iscritte. Vengono prese le seguenti decisioni:\nConcorsi: qualificazioni e finale del Salto in lungo si disputano in due giorni diversi (non accadeva dal 1968). Il Peso rimane l'unica gara che si disputa in un'unica giornata.\nNuovi record.\n\"I tre record mondiali sono, per definizione, anche record olimpici.\"\nRisultati delle gare.\nDelle undici vincitrici di gare individuali di Montr\u00e9al (Tatiana Kazankina trionf\u00f2 su 800 e 1500 metri), solo due hanno lasciato l'attivit\u00e0 agonistica. Per\u00f2 la Kazankina si ripresenta solo sui 1500 metri, Sigrun Siegl (Pentathlon) passa al Salto in Lungo e Angela Voigt (Lungo) non \u00e8 stata selezionata. Si presentano quindi a Mosca per difendere il titolo sette atlete. Di esse si riconfermano la Kazankina (1500 m), B\u00e4rbel W\u00f6ckel (200 m) ed Evelin Jahl (Lancio del disco).\nSono cinque le primatiste mondiali che vincono la loro gara a Mosca, nelle seguenti specialit\u00e0: 400 metri, 800 metri, 1500 metri, Salto in alto e Getto del peso.\nTra tutte le primatiste mondiali solo Tatiana Kazankina \u00e8 anche campionessa olimpica in carica (sui 1500 m). L'atleta sovietica vince per la seconda volta il titolo."}
{"id": "382715", "revid": "1305772", "url": "https://it.wikipedia.org/wiki?curid=382715", "title": "Oblast' di Volinia", "text": "L'oblast' di Volinia () \u00e8 una delle 24 Oblast' dell'Ucraina. \u00c8 una regione nella parte nord-occidentale dell'Ucraina ed \u00e8 stata istituita il 4 dicembre 1939, dopo l'unificazione dei territori occidentali dell'Ucraina nell'Ucraina unita. Luc'k () \u00e8 il capoluogo di questa regione.\nConfina con l'oblast' di Rivne ad est e con l'oblast' di Leopoli a sud. A nord e ad ovest la regione confina rispettivamente con la Bielorussia (per 205\u00a0km) e con la Polonia (per 190\u00a0km).\nAl confine ci sono 9 punti di dogana: Ustyluh, Izov, Ryma\u010di, Dol's'k, Pi\u0161\u010da, Pulemec', Zabolottja, Jagodyn, Domanove.\nGeografia fisica.\nSuperficie.\nLa superficie dell'oblast' di Volinia \u00e8 di 20143\u00a0km\u00b2, che costituisce il 3,3% del territorio dell'Ucraina, al 19\u00ba posto tra le regioni dell'Ucraina.\nFiumi e laghi.\nLa regione \u00e8 ricca di laghi, pi\u00f9 di 220. Inoltre ci sono 130 fiumi, la lunghezza totale dei quali \u00e8 pi\u00f9 di 3000\u00a0km.\nPopolazione.\nLa popolazione della regione conta 1.057.200 abitanti, pari al 2,2% della popolazione del paese, di cui:\nLa popolazione dell'oblast' di Volinia appartiene alle seguenti nazionalit\u00e0:"}
{"id": "382718", "revid": "1318658", "url": "https://it.wikipedia.org/wiki?curid=382718", "title": "Mozart (disambigua)", "text": "Mozart \u00e8 il cognome della famiglia che diede i natali a Wolfgang Amadeus Mozart, con nome di battesimo \"Joannes Chrysostomus Wolfgangus Theophilus Mozart\", considerato unanimemente uno dei pi\u00f9 grandi compositori di tutti i tempi.\nDella famiglia facevano inoltre parte:"}
{"id": "382719", "revid": "1013865", "url": "https://it.wikipedia.org/wiki?curid=382719", "title": "Oblast' di Zapori\u017e\u017eja", "text": "L'oblast' di Zapori\u017e\u017eja o Zaporogia () \u00e8 una delle 24 oblast' dell'Ucraina."}
{"id": "382721", "revid": "287204", "url": "https://it.wikipedia.org/wiki?curid=382721", "title": "Atletica leggera maschile ai Giochi della XXI Olimpiade", "text": "Ai Giochi della XXI Olimpiade di Montr\u00e9al 1976 sono stati assegnati 23 titoli nell'atletica leggera maschile.\nCalendario.\nIl totale delle gare fa 23 perch\u00e9 non si disputa la prova di 50 km di marcia.\nI due giorni di riposo di Monaco (marted\u00ec e mercoled\u00ec) vengono ridotti a uno (marted\u00ec). A Monaco ne risentivano due corse (400 metri piani e 110 m ostacoli). A Montr\u00e9al \u00e8 peggio poich\u00e9 si aggiungono i 3000 m siepi:\nNel calendario dei concorsi la \u201cvittima\u201d \u00e8 il Martello: il giorno di riposo spezza qualificazioni e finale. Curiosamente era stato cos\u00ec anche a Monaco.\nViene confermato lo spostamento dei 5000 metri negli ultimi giorni di gare: impossibile per gli atleti tentare l'accoppiata con i 1500 m.\nNuovi record.\n\"I cinque record mondiali sono, per definizione, anche record olimpici.\"\nRisultati delle gare.\nDei 22 olimpionici vincitori delle gare individuali di Monaco, solo sette hanno lasciato l'attivit\u00e0 agonistica. Per\u00f2 c'\u00e8 il boicottaggio dei Paesi africani, che lascia a casa il campione dei 400 ostacoli. Inoltre il bicampione Borzov si presenta su una sola gara, Rodney Milburn (110 hs) \u00e8 passato al professionismo e W. Komar (Peso) non \u00e8 stato selezionato. Infine, il tedesco Kannenberg non pu\u00f2 difendere il titolo sui 50 km di marcia perch\u00e9 la gara non \u00e8 in programma. Rimangono dieci titoli, ovvero nove campioni (Lasse Vir\u00e9n ha conquistato due ori). Di essi, solo due riescono a confermarsi a Montr\u00e9al: lo stesso Viren, che riconferma entrambi i titoli compiendo un'impresa, e Viktor Saneev. \nSono cinque i primatisti mondiali che vincono la loro gara a Montr\u00e9al: Don Quarrie (200 m) Guy Drut (110 hs), Anders G\u00e4rderud (siepi), Mac Wilkins (Disco) e Bruce Jenner (Decathlon).\nTra gli atleti che scendono in gara nessuno si presenta nella veste sia di campione in carica che di primatista mondiale."}
{"id": "382722", "revid": "2074952", "url": "https://it.wikipedia.org/wiki?curid=382722", "title": "Dead Kennedys", "text": "I Dead Kennedys sono un gruppo punk rock statunitense originario di San Francisco, California.\nCon la sua graffiante ironia, il gruppo ha spesso attaccato l'intero sistema politico, economico e mediatico statunitense. Musicalmente miscelano la sperimentazione della scena punk newyorchese, con l'energia californiana. L'ex cantante Jello Biafra, proprietario della Alternative Tentacles, \u00e8 responsabile di molti gruppi punk sotto contratto nella sua etichetta. Il gruppo si sciolse nel 1986, ma si riform\u00f2, senza Biafra, nel 2001 per continuare a esibirsi dal vivo.\nStoria del gruppo.\nFormazione (1978-1979).\nI Dead Kennedys si formarono nel giugno del 1978 dopo che il chitarrista East Bay Ray, \"Ray Pepperell\", pubblic\u00f2 un annuncio su una rivista musicale, annuncio al quale rispose il futuro cantante del gruppo Jello Biafra, interessato al punk, dopo aver visto a San Francisco sia i concerti dei The Damned che dei Sex Pistols. La formazione originale dei Dead Kennedys era composta da Jello Biafra, alias Eric Boucher, alla voce, East Bay Ray e 6025, alias Carlos Cadona, alla chitarra, Klaus Flouride, alias Geoffrey Lyall, al basso e Ted, alias Bruce Slesinger, alla batteria. Esordirono in concerto il 19 luglio 1978 al \"Mabuhay Gardens\" di San Francisco. In seguito suonarono varie volte nei locali della zona.\nA causa del nome provocatorio del gruppo, spesso furono costretti a suonare con pseudonimi come, The Sharks, \"The Creamsicles e The Pink Twinkies\". Carlos Cadona, 6025, usc\u00ec dal gruppo nel marzo del 1979 per divergenze musicali; inoltre gli venne diagnosticato un principio di schizofrenia. Nel giugno del 1979, la formazione pubblic\u00f2, per la Alternative Tentacles, il primo singolo, \"California \u00dcber Alles\", pubblicato anche nel Regno Unito, per l'etichetta \"Fast Records\". Il singolo venne usato quale slogan di giovani fascisti, ma in realt\u00e0 fu male interpretato. In quel periodo il brano rappresentava un pesante attacco politico al governatore della California, Jerry Brown. In seguito il gruppo intraprese un proficuo \"tour\" sulla costa orientale degli Stati Uniti.\nSempre nel 1979, Jello Biafra si candid\u00f2 come sindaco di San Francisco, utilizzando lo slogan \"qui c'\u00e8 sempre spazio per Jello\", con una lista altrettanto ironica e imprevedibile; uno dei suoi punti di forza prevedeva che i poliziotti al posto delle divise, indossassero vestiti da clown, mentre i politici potevano essere soggetti a lanci di uova. Sorprendentemente Biafra si piazz\u00f2 al quarto posto su dieci candidati, ottenendo oltre 6.000 voti.\nAnni ottanta.\n1980-1984.\nIl 25 marzo 1980, i Dead Kennedys vennero invitati a partecipare al Bay Area Music Awards, per donare all'evento una certa credibilit\u00e0 anche nei circuiti alternativi di fronte ad un pubblico composto principalmente da persone impiegate nell'industria discografica.. Il giorno del concerto venne speso dal gruppo per provare il pezzo che gli organizzatori avevano richiesto, l'hit \"California \u00dcber Alles\". Al momento dell'esibizione il gruppo suon\u00f2 per\u00f2 un altro pezzo, \"Pull My Strings\", composto per l'occasione, che attaccava direttamente proprio l'industria musicale. Per via di alcuni proclami politici, per l'atteggiamento compulsivamente violento e per l'ironia nei confronti dello \"show-business,\" il gruppo non venne mai pi\u00f9 invitato a una manifestazione del genere. \"Pull My Strings\" non venne mai registrata in studio, ma la versione eseguita ai Music Awards, la prima ed unica volta che il pezzo venne eseguito, verr\u00e0 pubblicato nella raccolta postuma, \"Give Me Convenience or Give Me Death\".\nNella primavera del 1980 registrarono e pubblicarono il secondo singolo, \"Holiday in Cambodia\". Infine pubblicarono il loro primo album, da molti considerato il loro massimo capolavoro : \"Fresh Fruit for Rotting Vegetables\", che raggiunse la 33\u00aa posizione della classifica inglese.\nNel gennaio del 1981, Ted annunci\u00f2 di voler lasciare la formazione, per iniziare la carriera di architetto, aiutando comunque il gruppo a cercare un sostituto. Ted suon\u00f2 il suo ultimo concerto a febbraio del 1981. A rimpiazzarlo fu D.H. Peligro, alias Darren Henley. Circa nello stesso periodo, East Bay Ray fece pressioni sul resto del gruppo per firmare un contratto con la Polydor Records. Biafra disse che avrebbe lasciato il gruppo se gli altri componenti avessero deciso di firmare il contratto, nonostante lo stesso East Bay Ray avesse affermato di non voler firmare con la Polydor. La casa discografica declin\u00f2 comunque l'offerta fatta al gruppo quando seppe che il nuovo singolo del gruppo sarebbe stato \"Too Drunk to Fuck\", pubblicato nel maggio 1981. Il brano caus\u00f2 altri problemi al gruppo, venendo cancellata dai palinsesti della maggior parte delle emittenti radiofoniche e persino alternative. Nel Regno Unito, la BBC, ebbe il timore che la canzone potesse entrare nella Top 30. Questo evento avrebbe richiesto una \"performance\" al programma \"Top of the Pops\". Questo per\u00f2 non avvenne perch\u00e9 il pezzo si posizion\u00f2 solo alla 36\u00aa posizione.\nCon Peligro alla batteria al posto di Ted, il gruppo, nel 1981, pubblic\u00f2 un EP dal titolo, \"In God We Trust, Inc.\", nel quale lo stile del gruppo mut\u00f2 verso l'hardcore/thrash. Oltre alla controversa copertina, raffigurante un Cristo in croce, con la croce raffigurante una banconota da un dollaro, i testi di Biafra mostrarono un'evoluzione della componente politica e sociale, in particolare nei pezzi, \"Moral Majority\", \"Nazi Punks Fuck Off\" e \"We've Got a Bigger Problem Now\", con attacchi nei confronti, sia di qualsiasi religione, che del presidente Ronald Reagan. L'EP venne seguito nel 1982 dall'album \"Plastic Surgery Disasters\", la cui copertina raffigura una mano di un bambino africano, rinsecchita a causa della fame, sostenuta dalla mano di un bianco. La foto vinse il \"World Press Photo Award\" nel 1981, ed \u00e8 stata scattata nel distretto di Karamoja, in Uganda, da parte di Mike Wells.\nLa musica del gruppo si era evoluta in un periodo molto breve, passando dall'hardcore iniziale per arrivare ad un innovativo stile con musicisti e dinamiche molto lontane da altri gruppi del genere. Da questo momento il gruppo divent\u00f2 in pratica una forza politica, assumendosi la responsabilit\u00e0 di andare contro il potere, i diritti religiosi, il presidente Ronald Reagan ed i ricchi. Il gruppo continu\u00f2 poi a tenere concerti per tutti gli Stati Uniti, in Europa ed in Australia, guadagnando un vasto seguito underground. Gli impegni dal vivo nel 1983 e nel 1984 assorbirono la maggior parte del tempo, quindi il gruppo non fu in grado di pubblicare in questo periodo nuovi LP, concentrandosi sulla Alternative Tentacles, diventata sinonimo dell'etica del DIY. I Dead Kennedys continuarono comunque a creare nuovo materiale e ad eseguirlo dal vivo prima di pubblicarlo nel successivo album. Alcune di queste esibizioni possono essere viste nel video, \"Live at DMPO's on Broadway\", pubblicato prima da Dirk Dirksen, e successivamente dalla Rhino.\n1985-1986.\nIl disco successivo, \"Frankenchrist\" (1985), caus\u00f2 frizioni con il Parents Music Resource Center, cos\u00ec il gruppo fu costretto a ritirarlo dal mercato per pubblicarne, nel 1986, una versione censurata, priva dei disegni di Hans Ruedi Giger, considerati scabrosi. Biafra asser\u00ec che in quel periodo agenti governativi entrarono in casa sua senza alcun mandato. I componenti del gruppo vennero condannati a 14 mesi di carcere, comunque evitati con la condizionale, e al pagamento di 2.000 dollari di multa. Nonostante la versione censurata non contenesse pi\u00f9 alcuna immagine oscena, l'album venne tolto da diversi negozi.\nNel gennaio del 1986, i Dead Kennedys decisero di sciogliersi per seguire altri interessi. Suonarono il loro ultimo concerto il 21 febbraio 1986. In estate registrarono un ultimo disco, \"Bedtime for Democracy\", pubblicato nel novembre 1986. Il definitivo scioglimento del gruppo venne annunciato nel dicembre 1986.\nConflitti interni.\nAlla fine degli anni novanta sorsero dei problemi per il pagamento dovuto al gruppo da parte dall'etichetta Alternative Tentacles. I componenti affermarono che Jello Biafra aveva cospirato per pagare meno royalty agli altri membri della formazione. Comunque, anche se entrambe le parti dissero che l'errore era dovuto ad un errato conteggio, il gruppo accus\u00f2 Biafra di non aver mai rivelato questi errori.\nQuelli che seguirono furono anni segnati da battaglie legali fra Biafra e gli altri componenti. A inasprire queste controversie furono le voci che volevano una \"reunion\" del gruppo senza Jello Biafra. Quest'ultimo non volle concedere loro il diritto di usare il nome Dead Kennedys, ma fu sconfitto in un processo; nel 2001 i Dead Kennedys si riformarono ufficialmente con Brandon Cruz alla voce.\nReunion.\nI riformati Dead Kennedys festeggiarono la vittoria in tribunale, annunciando una serie di date live, pubblicando le ristampe di tutti i vecchi dischi e un DVD contenente diversi concerti. Inoltre, alcuni loro brani comparvero nel videogioco Tony Hawk's Pro Skater e nel film \"The Manchurian Candidate\".\nNel 2001, Ray, Peligro e Flouride scelsero Brandon Cruz per rimpiazzare Biafra alla voce. Il gruppo suon\u00f2 in alcuni concerti, col nome \"DK Kennedys\", per poi tornare definitivamente al nome Dead Kennedys. Il loro primo \"tour\" tocc\u00f2, oltre agli Stati Uniti, l'Europa, l'Asia, il Sud America e la Russia.\nBrandon Cruz lasci\u00f2 il gruppo a causa di differenze di vedute stilistiche, e venne sostituito da \"Jeff Penalty\". Hanno poi pubblicato per la \"Manifesto Record\", due dischi live, contenenti vecchie \"performance\"."}
{"id": "382724", "revid": "3732", "url": "https://it.wikipedia.org/wiki?curid=382724", "title": "Atletica leggera femminile ai Giochi della XXI Olimpiade", "text": "Ai Giochi della XXI Olimpiade di Montr\u00e9al 1976 sono stati assegnati 14 titoli nell'atletica leggera femminile.\nCalendario.\nI due giorni di riposo di Monaco (marted\u00ec e mercoled\u00ec) vengono ridotti a uno (marted\u00ec).\nIl giorno di pausa, comunque, spezza alcune gare. Ne risentono, come a Monaco 1972, i 200 metri, i 400 m e l'Alto.\nFortunatamente, i 1500 metri e i 100 m ostacoli non vengono spezzati. Si disputano in giornate consecutive dopo la pausa.\nIl Peso torna ad essere disputato in un'unica giornata.\nNuovi record.\n\"I tre record mondiali sono, per definizione, anche record olimpici.\"\nRisultati delle gare.\nDelle undici vincitrici di gare individuali a Monaco (Renate Stecher trionf\u00f2 su 100 e 200 metri), quattro hanno abbandonato l'attivit\u00e0 agonistica. Le rimanenti sette si presentano a Montr\u00e9al per difendere il titolo. Solo Ruth Fuchs (Lancio del giavellotto) riesce a confermarsi campionessa.\nSono quattro le primatiste mondiali che vincono la loro gara a Roma, nelle seguenti specialit\u00e0: 200 metri, 1500 metri, Salto in alto e Lancio del giavellotto.\nTre atlete, Annelie Ehrhardt (100 ostacoli), Faina Melnyk (Lancio del disco) e Ruth Fuchs (Giavellotto) sono le uniche che si presentano nella veste di campione in carica e di primatista mondiale. Solo la Fuchs vince per la seconda volta il titolo."}
{"id": "382725", "revid": "1745361", "url": "https://it.wikipedia.org/wiki?curid=382725", "title": "Alex D. Linz", "text": "\u00c8 noto per aver preso parte a numerosi film e telefilm gi\u00e0 da bambino e poi da ragazzo, come \"Mamma, ho preso il morbillo\", \"Bounce\", \"Un giorno... per caso\", \"Max Keeble alla riscossa\".\nBiografia.\n\u00c8 figlio di Daniel Linz, professore universitario di Psicologia, e Deborah Baltaxe, avvocato (ora divorziati).\nLa sua carriera cinematografica \u00e8 iniziata nel 1994 all'et\u00e0 di 5 anni, in un episodio della serie televisiva \"Cybill\". Successivamente \u00e8 apparso in numerose produzioni televisive, ed \u00e8 stato scelto per il ruolo di \"Sammy Parker\" nel film del 1996 \"Un giorno... per caso\". Nel 1997 Linz ha preso il posto di Macaulay Culkin come attore protagonista del terzo film della serie \"Home Alone\", ovvero \"Mamma, ho preso il morbillo\", e ha dato la voce al giovane Tarzan nella versione animata originale del 1999.\nLinz ha poi avuto diversi ruoli in film indirizzati a un pubblico giovane, tra cui la commedia del 2001 \"Max Keeble alla riscossa\", nella quale ha interpretato il ruolo da protagonista, \"Avventura nello spazio\", e il film per Disney Channel del 2003 \"Miracolo a tutto campo\", nel quale ha interpretato il capitano di una squadra di basket in una scuola ebrea.\nHa poi frequentato l'Alexander Hamilton High School di Los Angeles.\nDa ricordare inoltre i suoi ruoli in \"La banda del porno - Dilettanti allo sbaraglio!\" (2005) e \"Choose Connor\" (2007).\nHa successivamente lasciato lo showbusiness frequentando STS - Scienza, Tecnologia e Societ\u00e0 all'Universit\u00e0 della California di Berkeley, e partecipando anche al gruppo di improvvisazione comica \"Jericho!\". Nel 2011 si \u00e8 laureato. In seguito \u00e8 passato all'UCLA, conseguendo nel 2017 il M.U.R.P. - \"Master of Urban and Regional Planning\" (Master in Pianificazione Urbanistica e Regionale).\nDoppiatori italiani.\nDa doppiatore \u00e8 sostituito da:"}
{"id": "382726", "revid": "88740", "url": "https://it.wikipedia.org/wiki?curid=382726", "title": "Oblast' di \u017dytomyr", "text": "L'oblast' di \u017dytomyr () \u00e8 una delle 24 oblast' dell'Ucraina, con capoluogo \u017dytomyr. L'oblast \u00e8 il principale centro della minoranza polacca in Ucraina.\nStoria.\nL'oblast' fu istituita come parte della RSS Ucraina il 22 settembre 1937 ed \u00e8 situata nella regione storica della Polesia.\nGeografia fisica.\nLa superficie totale dell'oblast' \u00e8 di 29.832\u00a0km\u00b2, \u00e8 la quinta per estensione del paese. Nella regione scorre il fiume Teteriv, affluente del Dnepr.\nGeografia antropica.\nSuddivisioni amministrative.\nDopo la riforma amministrativa del 2020 l'oblast' \u00e8 suddivisa in 4 distretti: Berdy\u010div, Korosten', Novohrad-Volyns'kyj e \u017dytomyr."}
{"id": "382727", "revid": "73843", "url": "https://it.wikipedia.org/wiki?curid=382727", "title": "Atletica leggera maschile ai Giochi della XX Olimpiade", "text": "Ai Giochi della XX Olimpiade di Monaco 1972 sono stati assegnati 24 titoli nell'atletica leggera maschile.\nCalendario.\nNel programma c'\u00e8 un'evidente interruzione di due giorni. \u00c8 una prima volta assoluta nell'atletica leggera ai Giochi olimpici. Nelle edizioni precedenti le uniche volte in cui il programma di gare si interrompeva era per rispettare la domenica. Quindi si interrompeva per un solo giorno. A Monaco di Baviera invece i riflettori sono spenti il marted\u00ec e il mercoled\u00ec.\nTale decisione spacca letteralmente in due il programma di: 400 metri piani, ostacoli e lancio del martello. In entrambe le gare le qualificazioni si tengono il 3-4 settembre e la finale il 7. \nIl programma si allunga dagli abituali 8 giorni ad 11. Dodici titoli sono assegnati nella prima parte, altrettanti nella seconda. Ecco le altre scelte effettuate dagli organizzatori:\nNuovi record.\n\"I cinque record mondiali sono, per definizione, anche record olimpici.\"\nRisultati delle gare.\nDei 22 olimpionici vincitori delle gare individuali di Citt\u00e0 del Messico, otto hanno lasciato l'attivit\u00e0 agonistica. Inoltre due americani non si sono qualificati ai Trials (Lee Evans e Randy Matson). Dei rimanenti dodici campioni olimpici, solo il triplista Viktor Sanejev riesce a confermarsi.\nTre atleti, David Hemery (400 ostacoli), Bob Seagren (Salto con l'asta) e J\u0101nis L\u016bsis (Giavellotto) si presentano nella veste di campione in carica e di primatista mondiale. Finiscono rispettivamente terzo, secondo e secondo.\nL'unico primatista mondiale che vince l'oro olimpico \u00e8 Rod Milburn (110 ostacoli)."}
{"id": "382729", "revid": "73843", "url": "https://it.wikipedia.org/wiki?curid=382729", "title": "Atletica leggera femminile ai Giochi della XX Olimpiade", "text": "Ai Giochi della XX Olimpiade di Monaco 1972 sono stati assegnati 14 titoli nell'atletica leggera femminile.\nCalendario.\nAnche il programma femminile subisce le conseguenze dei due giorni di stop:\n400 metri e 1500 m si disputano nell'arco di cinque giorni (tanti).\nAltre decisioni:\nNuovi record.\n\"I nove record mondiali sono, per definizione, anche record olimpici.\"\nRisultati delle gare.\nDelle undici vincitrici di gare individuali di Citt\u00e0 del Messico, solo Wyomia Tyus (100 piani) e Ingrid Becker (Pentathlon) hanno abbandonato l'attivit\u00e0 agonistica. Le rimanenti nove si presentano per difendere il titolo.\nNessuna di loro riuscir\u00e0 a confermarsi campionessa.\nSono sette le primatiste mondiali che vincono la loro gara a Monaco, nelle seguenti specialit\u00e0: 800 metri, 1500 metri, 100 ostacoli, Salto in lungo, Peso, Disco e Giavellotto."}
{"id": "382733", "revid": "119886422", "url": "https://it.wikipedia.org/wiki?curid=382733", "title": "Per l'Italia nel Mondo", "text": "Per l'Italia nel Mondo \u00e8 stata una lista elettorale italiana di centro-destra, formata da Alleanza Nazionale e organizzata dal ministro uscente Mirko Tremaglia per le elezioni politiche italiane del 2006, esclusivamente per la circoscrizione Estero.\nLa lista ha ottenuto il 7,42% alla Camera e il 7,30% al Senato, giungendo in entrambi i casi quarta, ed eleggendo un deputato: Giuseppe Angeli, nella ripartizione America meridionale. Angeli si \u00e8 quindi iscritto al gruppo parlamentare di Alleanza Nazionale.\nTra i candidati della lista spiccava inoltre il nome della cantante Rita Pavone."}
{"id": "382737", "revid": "3732", "url": "https://it.wikipedia.org/wiki?curid=382737", "title": "Atletica leggera maschile ai Giochi della XIX Olimpiade", "text": "Ai Giochi della XIX Olimpiade di Citt\u00e0 del Messico 1968 sono stati assegnati 24 titoli nell'atletica leggera maschile.\nCalendario.\nEra dal 1952 che il calendario dell'atletica leggera non iniziava e terminava di domenica.\nPer la prima volta le qualificazioni e la finale di tutti i concorsi si svolgono in due giorni diversi.\nNuovi record.\n\"I nove record mondiali sono, per definizione, anche record olimpici.\"\nRisultati delle gare.\nDei 22 campioni nelle gare individuali di Tokyo, solo sette si presentano a Citt\u00e0 del Messico a difendere il titolo. Spicca il ricambio al vertice dell'atletica statunitense: dei 10 olimpionici USA, solo tre si presentano ai Trials e solo Al Oerter si qualifica (il discobolo vince l'oro portando a quattro la sua striscia vincente, un record).\nSono sei i primatisti mondiali che vincono la loro gara a Citt\u00e0 del Messico, nelle seguenti specialit\u00e0: 100 metri, 200 metri, Salto con l'asta, Getto del peso, Martello e Giavellotto."}
{"id": "382738", "revid": "3732", "url": "https://it.wikipedia.org/wiki?curid=382738", "title": "Atletica leggera femminile ai Giochi della XIX Olimpiade", "text": "Ai Giochi della XIX Olimpiade di Citt\u00e0 del Messico 1968 sono stati assegnati 12 titoli nell'atletica leggera femminile.\nCalendario.\nDue novit\u00e0:\nNuovi record.\n\"I cinque record mondiali sono, per definizione, anche record olimpici.\"\nRisultati delle gare.\nDelle 10 campionesse che hanno conquistato gli 11 titoli individuali di Tokyo (Tamara Press vinse Peso e Disco), solo tre si presentano a Citt\u00e0 del Messico a difendere il titolo. L'atletica femminile di vertice \u00e8 in fase di ricambio generazionale. Di queste, Karin Balzer arriva quinta nel 100 ostacoli, Mihaela Pene\u0219 \u00e8 seconda nel Giavellotto e Wyomia Tyus si conferma campionessa olimpica nei 100 piani.\nSono tre le primatiste mondiali che vingono la propria gara, nelle seguenti specialit\u00e0: 100 metri, 200 metri e Getto del peso."}
{"id": "382740", "revid": "307923", "url": "https://it.wikipedia.org/wiki?curid=382740", "title": "Battaglia delle nazioni", "text": ""}
{"id": "382741", "revid": "228587", "url": "https://it.wikipedia.org/wiki?curid=382741", "title": "Piattaforma Java", "text": "In informatica la piattaforma Java \u00e8 una piattaforma software (API - application programming interface), sviluppata su specifiche e implementazioni di Sun Microsystems (acquisita nel gennaio 2010 dalla Oracle Corporation) ovvero l'ambiente di esecuzione necessario per l'esecuzione di programmi scritti in linguaggio java. Tale piattaforma ha come caratteristica il fatto di rendere possibile scrittura ed esecuzione di applicazioni indipendenti dall'hardware di esecuzione, che risulta cos\u00ec virtualizzato dalla piattaforma stessa, rendendo cos\u00ec il linguaggio java e i relativi programmi portabili su piattaforme hardware diverse (applicazioni Java girano infatti su piattaforme hardware di diversa natura (es. computer, televisore, telefono cellulare, smart card, ecc\u2026)).\nDescrizione.\nPrincipio di funzionamento.\nLa piattaforma Java \u00e8 composta da due blocchi costitutivi:\nLa macchina virtuale \u00e8 la base della piattaforma Java, mentre le API sono una collezione di componenti software (librerie) gi\u00e0 scritti e pronti all'uso per lo svolgimento dei compiti pi\u00f9 disparati. Perch\u00e9 una applicazione software possa girare su una piattaforma Java, essa\nIl prodotto della fase 2 \u00e8 costituito da files contenenti le istruzioni che compongono il programma. Il linguaggio in cui queste istruzioni sono espresse non \u00e8 specifico di alcuna macchina o sistema operativo particolare; al contrario, viene utilizzato un linguaggio appositamente progettato per essere il pi\u00f9 possibile 'neutro' (o pi\u00f9 precisamente: \"astratto\") e, quindi, indipendente dal sistema su cui verr\u00e0 effettivamente eseguita l'applicazione. Questo comportamento differisce da quanto avviene in molti altri linguaggi di programmazione che, una volta compilati, producono codice macchina che pu\u00f2 essere eseguito solo su sistemi specifici (tipicamente, lo stesso in cui \u00e8 avvenuta la compilazione).\nCi\u00f2 permette l'indipendenza del linguaggio dalla piattaforma hardware, in quanto il bytecode prodotto \u00e8 lo stesso per ogni tipologia di macchina.\nCi\u00f2 rende possibile eseguire la stessa applicazione su qualsiasi macchina; l'unica cosa da cambiare \u00e8 l'interprete per quella specifica macchina.\nUn'implementazione della piattaforma java \u00e8 il Java Runtime Environment (JRE), necessario per l'esecuzione del programma compilato, mentre per lo sviluppo dei programmi in Java a partire dal codice sorgente \u00e8 necessario il Java Development Kit (JDK) che include anche il JRE. Nello sviluppo tramite IDE il JRE \u00e8 linkato con le sue librerie dall'IDE stesso per l'esecuzione del programma.\nMacchina virtuale Java.\nLa macchina virtuale \u00e8 il componente della piattaforma Java che rende possibile la virtualizzazione dell'hardware sul quale l'applicazione Java gira. Essa consiste di:\nIl \"class loader\" carica le classi che formano il bytecode, sia dell'applicazione Java, sia delle API Java necessarie per l'esecuzione da parte dell'interprete Java.\nSubito dopo il \"class verifier\" controlla che il bytecode sia valido, che non superi i limiti superiori o inferiori dello stack, assicura non esegua aritmetica dei puntatori (che potrebbe potenzialmente portare ad una violazione di memoria). Se il bytecode passa tutti questi controlli, pu\u00f2 essere eseguito dall'interprete.\nL'interprete pu\u00f2 essere di varie forme: pu\u00f2 essere un modulo software che interpreta il bytecode in una sola volta oppure pu\u00f2 fare uso di un compilatore just-in-time (\"JIT\", o \"Just-In-Time compiler\") che traduce il bytecode in codice nativo della macchina ospitante. \u00c8 anche possibile utilizzare un sistema \"misto\", in cui il \"JIT\" viene applicato solo alle porzioni di codice del programma utilizzate pi\u00f9 frequentemente, mentre il resto viene interpretato. In genere, quest'ultimo approccio prevede che il \"JIT\" venga lanciato in background, mentre il programma \u00e8 in esecuzione.\nUna delle caratteristiche della macchina virtuale Java \u00e8 che l'interprete pu\u00f2 essere anche implementato a livello hardware, cos\u00ec da eseguire il bytecode come codice nativo. In altre parole, \u00e8 possibile realizzare un processore il cui repertorio delle istruzioni coincida con l'insieme delle istruzioni definite dalla specifica Sun. A livello di prestazioni questa sarebbe la scelta migliore, ma la portabilit\u00e0 resterebbe confinata a quelle macchine che implementassero Java a livello hardware, anche se si continuerebbero ad avere tutti i vantaggi del linguaggio.\nLa piattaforma raggiunge performance superiori adottando uno schema nel quale l'interprete pu\u00f2 essere eseguito alla massima velocit\u00e0 senza la necessit\u00e0 di effettuare controlli al momento dell'esecuzione; questo grazie al class verifier che esegue tutti i controlli. La piattaforma \u00e8 anche dotata di un meccanismo di garbage collection che rilascia automaticamente la memoria utilizzata da oggetti che non sono pi\u00f9 utili al programma.\nAPI Java.\nLe API Java raccolgono una gran quantit\u00e0 di componenti disponibili per scrivere applicazioni di qualsiasi genere. Per questo motivo la piattaforma Java \u00e8 disponibile in tre configurazioni a seconda dell'uso che se ne vuole fare:"}
{"id": "382742", "revid": "109718405", "url": "https://it.wikipedia.org/wiki?curid=382742", "title": "Rimland", "text": "Il Rimland \u00e8 la fascia marittima e costiera che circonda l'Eurasia, essa si divide in 3 zone: zona della costa europea; zona del Medio Oriente; zona asiatica. La definizione di rimland \u00e8 frutto dello studioso statunitense Nicholas John Spykman, che negli anni trenta rivisit\u00f2 la geopolitica come era stata concepita da Halford Mackinder.\nMackinder e Spykman hanno due visioni molto simili ma contrapposte, in quanto si focalizzano su due diverse zone, il primo sull'Heartland e il secondo sul Rimland.\nLa teoria che i due geopolitologi sviluppano \u00e8 quella di un'area-perno, che permetta il completo controllo di tutta \"l'isola mondo\".\nIl concetto di rimland.\nPer \"isola mondo\" si intende la regione euroasiatica, che va dall'Europa occidentale fino all'estremo Oriente. Se per Mackinder l'impero zarista rappresenta la suddetta area-perno, Spykman si focalizza invece sulla zona intorno all'Heartland, cio\u00e8 il Rimland, riconoscendola come punto strategico di massima importanza. \nIl Rimland si caratterizza per la presenza di paesi ricchi, tecnologicamente avanzati, con grande disponibilit\u00e0 di risorse e facile accesso ai mari.\nLa sua dimensione allo stesso tempo marittima e terrestre la rende attaccabile da entrambi i fronti. D'altra parte questa sua duplice natura fa s\u00ec che rappresenti una possibile zona di mediazione tra le due potenze mondiali: Stati Uniti e Russia. \nLa maggiore minaccia dal punto di vista geopolitico sta proprio nell'unione tra Heartland e Rimland sotto uno stesso potere. L'unificazione di quest'area porterebbe a un blocco dei commerci, causato dall'autosufficienza dall'\"isola mondo\".\nNel corso della storia la zona del Rimland ha costituito la base di partenza degli assalti al potere mondiale da parte di Svezia, Francia Napoleonica e Germania prima guglielmina e poi nazista.\nAl termine della guerra fredda venne ripresa la tesi di Nicholas John Spykman secondo cui gli Stati Uniti devono tendere a mantenere divisa la fascia peninsulare che circonda il continente eurasiatico in modo che non cada sotto l'egemonia della Germania e del Giappone. Secondo Nicholas John Spykman gli USA dovrebbero allearsi con la Russia poich\u00e9 ha gli stessi interessi e in seguito mantenere una presenza permanente all'interno del continente cos\u00ec da non permettere alle potenze dominanti di instaurare egemonie che obbligherebbero in seguito gli Stati Uniti ad un intervento massiccio.\nPer questi motivi gli USA hanno trasformato la propria strategia da continentale a grande strategia marittima, spostando cos\u00ec l'area chiave dal centro del continente eurasiatico al centro degli Stati Uniti.\nSempre la fine della Guerra Fredda ha causato un riavvicinamento tra Mosca e Pechino grazie al \ncrollo dell'URSS e all'incremento della potenza cinese. Gli interessi congiunti russo-cinesi si rivolgono soprattutto alla zona dell'Asia Centrale (giacimenti petroliferi del Kazakistan e del Sinkiang).\nQuesti motivi hanno indotto a rivedere la teoria di Halford Mackinder, spostando l'Heartland verso il confine fra l'Asia Centrale e il Sinkiang."}
{"id": "382744", "revid": "889336", "url": "https://it.wikipedia.org/wiki?curid=382744", "title": "Paris Saint-Germain Football Club", "text": "Il Paris Saint-Germain Football Club (pronuncia francese: //), meglio conosciuto come Paris Saint-Germain o pi\u00f9 semplicemente PSG, \u00e8 una societ\u00e0 calcistica francese con sede a Parigi. Milita in Ligue 1, massima serie del campionato francese di calcio.\nFondato nel 1970 a seguito della fusione tra il Paris FC e lo Stade Saint-Germain per opera della Federazione calcistica francese con lo scopo di colmare l'assenza di una squadra parigina nella massima serie nazionale, il club partecipa ininterrottamente alla Ligue 1 dalla stagione 1974-1975, ed \u00e8 diventata la prima squadra francese a disputare pi\u00f9 di 44 edizioni consecutive del massimo campionato francese, superando il precedente record del Nantes, che ne aveva disputate ininterrottamente 44 dal 1963 al 2007.\nDal 1974 la squadra disputa le partite interne nel Parco dei Principi, stanziato nel XVI \"arrondissement\" di Parigi. L'impianto utilizzato in precedenza, il Camp des Loges, ospita le partite delle selezioni minori del PSG e gli allenamenti della squadra maggiore. Come degna rappresentante della \"Ville Lumi\u00e8re\", i colori sociali del club sono il blu, il rosso e il bianco, gli stessi della bandiera di Parigi. Fin dalla fondazione, il completo tradizionale del club \u00e8 una maglietta di colore blu con una barra rossa al centro incorniciata da due linee bianche. Lo stemma invece rappresenta la Tour Eiffel stilizzata, sotto la quale c\u2019\u00e8 il fleur de lys (giglio), simbolo della citt\u00e0 di Saint-Germain e della monarchia francese.\nNel suo palmar\u00e8s annovera 42 titoli nazionali \u2014 9 campionati, 14 Coppe nazionali, 9 Coppe di Lega e 10 Supercoppe \u2014 che ne fanno il club con pi\u00f9 trofei nel Paese davanti a e . A livello internazionale vanta invece una Coppe delle Coppe (vinta nel 1996) ed una Coppa Intertoto UEFA, che pone il PSG a pari merito con l'OM nella classifica dei club francesi per numero di vittorie in competizioni internazionali (2). Proprio con la formazione marsigliese sussiste la pi\u00f9 accesa rivalit\u00e0 del calcio francese, denominata \"Le Classique\". Nel 1994 il PSG fu nominato \"Squadra mondiale dell'anno\" dall'IFFHS.\nStoria.\nDagli albori agli anni novanta.\nL'attuale Paris Saint-Germain deriva dalla fusione, avvenuta nel 1970, dello Stade Saint-Germain (fondato nel 1904 a Saint-Germain-en-Laye, nei dintorni di Parigi) con il Paris Football Club, club nato per rinverdire i fasti del calcio parigino dopo la retrocessione sia del C.A. Paris che del Racing Club, due formazioni storiche della capitale francese. Il PSG gioc\u00f2 il campionato 1970-71 in seconda divisione, venendo promosso in massima serie. Dopo il primo campionato in Prima Divisione, nel maggio 1972, su pressione del Consiglio della citt\u00e0 di Parigi, la squadra si divise in Paris FC, che rimase in prima divisione, e Paris Saint-Germain, che pass\u00f2 in terza divisione come squadra di dilettanti. La squadra nel 1973 fu promossa in seconda divisione, grazie alla rinuncia alla partecipazione a questo campionato da parte dell'US Quevilly per ragioni economiche (costi eccessivi per rimodernare lo stadio e trasferte ritenute troppo lontane e costose per una squadra amatoriale) e riconquist\u00f2 cos\u00ec il professionismo.\nIn questi anni Daniel Hechter assunse la guida della societ\u00e0 insieme ai suoi soci Jean-Paul Belmondo, Francis Borelli, Charles Talar e Bernard Brochand; la collaborazione fra Henri Patrelle e Daniel Hechter, iniziata il 15 giugno 1973 con la firma di un contratto tra il PSG e Hechter, dur\u00f2 meno di un anno. Il contratto serviva per proteggere ufficialmente il nome e i colori del club, per evitare quanto successo in precedenza al PFC.\nLa sede della societ\u00e0 venne infatti trasferita nella Citt\u00e0 di Saint-Germain-en-Laye, a circa 15\u00a0km da Parigi, con Patrelle che conserv\u00f2 il suo titolo di presidente del club e Hechter che, pur essendo ufficialmente solo presidente del comitato di gestione, aveva di fatto un ruolo preminente nella guida della societ\u00e0: col trascorrere dei mesi si instaur\u00f2 una lotta tra i due uomini per avere il pieno controllo della societ\u00e0. Nonostante queste vicissitudini interne nel giugno 1974 la squadra ottenne la promozione in massima serie in seguito a un vittorioso spareggio contro il Valenciennes. Nella stessa stagione il Paris FC retrocedette in seconda divisione, consentendo cos\u00ec al PSG di iniziare a giocare al Parco dei Principi, dove disputa tuttora le sue partite casalinghe. A partire da questa stagione il Paris Saint-Germain ha giocato ininterrottamente nella massima serie francese. All'indomani della promozione Hechter divenne ufficialmente presidente del club, ruolo che mantenne fino al 1978. Fra i calciatori pi\u00f9 rappresentativi della squadra parigina di queste stagioni ci sono Jean-Pierre Dogliani, Mustapha Dahleb e Fran\u00e7ois M'Pel\u00e9; fra gli allenatori sono invece degni di nota Velibor Vasovi\u0107 e Jean-Michel Larqu\u00e9.\nSempre in questi anni nacque la divisa storica del club che, pur con alcune modifiche, \u00e8 alla base anche di quella attualmente in uso; a disegnarla contribu\u00ec lo stesso Hechter, la cui presidenza fu tuttavia segnata da diversi problemi finanziari e termin\u00f2 nel gennaio 1978 a causa di uno scandalo relativo alla doppia biglietteria del Parco dei Principi. Il successore di Hechter fu Francis Borelli, che guid\u00f2 il club per 13 anni. Sotto il suo controllo il PSG conquist\u00f2 i suoi primi trofei. Nel 1982 arriv\u00f2 il primo titolo, la Coppa di Francia, bissata poi l'anno successivo e seguita dal titolo nazionale nel 1986.\nNel 1991 Borelli fu costretto a consegnare il controllo del club a Canal+, che invest\u00ec molto nel PSG per competere con l'Olympique de Marseille, dando cos\u00ec inizio a un'intensa rivalit\u00e0 tra i due club. Gli anni Novanta furono ricchi di soddisfazioni per i tifosi della principale squadra di Parigi, che vinse il titolo nazionale del 1994 e la Coppa delle Coppe nel 1996, perdendo in finale nella stessa competizione l'anno successivo. Il Paris Saint-Germain si afferm\u00f2 inoltre in Europa, con una serie di 5 semifinali consecutive conquistate in varie Coppe Europee tra il 1992 e il 1997.\nGli anni duemila.\nNegli ultimi anni della gestione Canal+ la squadra non ottenne risultati di grande rilievo, a parte due secondi posti in campionato nel 2000 e nel 2004, anno in cui conquist\u00f2 anche la sua sesta Coppa di Francia. Inoltre nel 2001, la squadra parigina riusc\u00ec ad accedere ai gironi della Coppa Uefa dopo aver vinto la Coppa Intertoto superando in finale il Brescia dopo i due pareggi a Parigi per 0-0 e a Brescia per 1-1.\nNella Champions League 2004-2005 la squadra ottenne una sola vittoria, contro il , caratterizzata da uno splendido gol di Charles-\u00c9douard Coridon, realizzato con il cosiddetto \"colpo dello scorpione\". Tra i giocatori che vestirono la maglia del PSG in questi tre lustri si ricordano George Weah, Ra\u00ed, Leonardo, Youri Djorkaeff, David Ginola, Bernard Lama, Jay-Jay Okocha e Ronaldinho.\nL'11 aprile 2006 Canal+ annunci\u00f2 la vendita del club a un consorzio formato da Colony Capital, Butler Capital Partners e Morgan Stanley per 41 milioni di euro, dopo che il club aveva contratto numerosi debiti sotto la direzione di Canal+. La vendita divenne effettiva il 20 giugno 2006. Dopo questo, Alain Cayzac (pubblicitario, cofondatore della Euro RSCG) divent\u00f2 presidente del PSG. Tuttavia il 21 aprile 2008 Cayzac si dimise e, dopo un breve periodo sotto Simon Tahar, subentr\u00f2 Charles Villeneuve.\nDopo una stagione terminata con una salvezza sofferta e col ritiro dal calcio agonistico di Pauleta, l'estate 2008 vide il PSG protagonista nel mercato, con gli acquisti di giocatori esperti come Ludovic Giuly e Claude Mak\u00e9l\u00e9l\u00e9 e di giovani di ottime prospettive come St\u00e9phane Sess\u00e8gnon, prelevato dal per 8 milioni di euro. Nel corso della stagione il PSG, dopo una falsa partenza, riusc\u00ec a lottare per il titolo nel girone di ritorno, per poi finire sesto, non riuscendo cos\u00ec a qualificarsi per una coppa europea. La Colony Capital acquist\u00f2 poi tutte le azioni di Morgan Stanley e con esse il controllo del 95% del club. La stagione 2009-10 (all'inizio della quale fu acquistato un altro giocatore esperto, Gr\u00e9gory Coupet) fu la prima nella storia del calcio francese in cui sia la squadra femminile sia quella maschile vinsero la coppa nazionale: il PSG vinse la Coppa di Francia, mentre la sezione femminile il Challenge de France.\nGli anni duemiladieci.\nNell'estate 2011 la Qatar Investment Authority acquista il club parigino, permettendo l'aumento del budget in vista della finestra estiva del calciomercato. Al contempo il ritiro di Coupet e di Mak\u00e9l\u00e9l\u00e9 e la cessione al di Giuly sanciscono la fine del progetto portato avanti nell'era Colony Capital, con al centro giocatori molto esperti. Tra le prime mosse della nuova dirigenza c'\u00e8 l'ingaggio di Leonardo come direttore sportivo.\nIl brasiliano, gi\u00e0 giocatore, dirigente e allenatore del Milan, porta con s\u00e9 in Francia diversi giocatori del campionato italiano come il trequartista francese J\u00e9r\u00e9my M\u00e9nez dalla , il portiere Salvatore Sirigu dal , il centrocampista maliano Mohamed Sissoko dalla e il fantasista argentino Javier Pastore, sempre dal Palermo, pagato 43 milioni di euro. Vengono inoltre acquistati il portiere Nicolas Douchez dal Rennes, il difensore Milan Bi\u0161evac dal Valenciennes, il centrocampista Blaise Matuidi dal Saint-\u00c9tienne, l'attaccante K\u00e9vin Gameiro dal Lorient e il difensore Diego Lugano dal Fenerbah\u00e7e. Il 4 novembre 2011 il club nomina come nuovo direttore generale Jean-Claude Blanc, dimissionario da consigliere di amministrazione della .\nDopo la conclusione del girone di andata la squadra si trova al primo posto, e nonostante ci\u00f2 la societ\u00e0 esonera l'allenatore Antoine Kombouar\u00e9 il 30 dicembre, per assumere l'italiano Carlo Ancelotti, gi\u00e0 vincitore di vari trofei tra cui due Champions League, una Serie A e una Premier League. Durante la sessione invernale di calciomercato la squadra si rafforza ulteriormente: il 12 gennaio 2012 viene ufficializzato l'acquisto del difensore brasiliano Maxwell dal Barcellona, il 27 gennaio 2012 quello di Alex dal Chelsea a parametro zero che firma un contratto fino a giugno 2014, e nell'ultimo giorno del calciomercato Thiago Motta dall'. Alla fine della stagione la squadra si deve per\u00f2 accontentare del secondo posto in campionato: nel girone di ritorno, infatti, il PSG viene raggiunto e superato dal Montpellier di Ren\u00e9 Girard.\nLa stagione successiva la squadra continua a rafforzarsi. Vengono acquistati: dal , l'attaccante della Nazionale argentina Ezequiel Lavezzi per 31 milioni di euro; dal Pescara, il giovane centrocampista italiano, gi\u00e0 nazionale Under-21, Marco Verratti, per 12 milioni; e dal , per 62 milioni complessivi, nell'ordine il capitano della Nazionale brasiliana Thiago Silva, che sigla un accordo quinquennale fino al 30 giugno 2017, e il fuoriclasse della Nazionale svedese Zlatan Ibrahimovi\u0107, che firma un contratto triennale a circa 14 milioni di euro a stagione, diventando il calciatore pi\u00f9 pagato della Ligue 1 e il secondo in assoluto dopo Samuel Eto'o.\nIl 9 agosto 2012 viene annunciato l'ingaggio del giovane centrocampista brasiliano del San Paolo Lucas, che sar\u00e0 a disposizione del club parigino a partire dal gennaio 2013. Il 30 gennaio viene acquistato David Beckham, che devolve lo stipendio per i 5 mesi di permanenza nel PSG a un'associazione che si occupa di bambini in difficolt\u00e0. Il PSG viene eliminato ai quarti di finale della Champions League 2012-2013 dal Barcellona con un doppio pareggio per la regola dei gol fuori casa, 2-2 a Parigi 1-1 a Barcellona.\nIl 12 maggio 2013 il PSG si aggiudica il suo terzo titolo nazionale grazie alla vittoria per 1-0 contro l'. Il 16 luglio viene acquistato l'attaccante Edinson Cavani dal Napoli per la cifra record di 64 milioni di euro. La squadra di Laurent Blanc viene eliminata ai quarti di finale di Champions League per il secondo anno consecutivo, ma bissa il successo in Ligue 1 della stagione precedente, vincendo il quarto titolo nazionale della sua storia con due giornate d'anticipo. Il 23 maggio 2014 il PSG annuncia l'ingaggio del brasiliano David Luiz per circa 60 milioni di euro.\nIl 2 agosto 2014 vince la Supercoppa di Francia contro il Guingamp (2-0). Negli ottavi di finale di Champions League elimina il Chelsea (pareggi per 1-1 a Parigi e 2-2 a Londra) e approda per il terzo anno consecutivo ai quarti di finale, dove viene eliminato dal Barcellona (sconfitta per 1-3 al Parco dei Principi e 0-2 al Camp Nou). L'11 aprile 2015 vince la Coupe de la Ligue in finale contro il per 4-0 (doppiette di Ibrahimovi\u0107 e Cavani). Il 16 maggio seguente conquista il quinto titolo della sua storia, il terzo consecutivo, grazie al 2-1 sul campo del . Due settimane pi\u00f9 tardi arriva anche la vittoria in Coupe de France, in finale contro l' (1-0), successo che permette ai parigini di conseguire il \"treble\" nazionale.\nInizia la stagione 2015-2016 vincendo la Surpecoppa di Francia contro l'OL per 2-0, con reti di Serge Aurier ed Edinson Cavani. La campagna acquisti porta nella squadra parigina il portiere dell'Eintracht Francoforte Kevin Trapp, Benjamin Stambouli dal , Layvin Kurzawa dal per 25 milioni di euro ma soprattutto, per 63 milioni di euro dal , \u00c1ngel Di Mar\u00eda, che diventa il secondo acquisto pi\u00f9 costoso nella storia del club. Inizia il campionato con la vittoria in trasferta sul campo del con la rete di Lucas, poi prosegue la striscia di vittorie contro l' in casa (2-0), contro il Montpellier in trasferta (0-1) e contro il Monaco in trasferta (0-3, doppietta di Cavani e gol di Lavezzi. Il 13 marzo 2016, grazie alla vittoria per 9-0 sul campo del , il PSG si aggiudica, con otto giornate di anticipo, il sesto titolo della sua storia, il quarto consecutivo. I parigini chiudono poi il campionato con 96 punti, record nella storia del club e della Ligue 1, con addirittura 31 punti di vantaggio sul Lione.\nLa stagione 2016-2017 segna l'inizio di un nuovo ciclo per il club. Infatti, all'atto dell'insediamento nel 2011, la dirigenza qatariota aveva fissato tra gli obiettivi la conquista della Champions League entro cinque anni. Per questa ragione Laurent Blanc non ottiene la riconferma in panchina, nonostante l'en-plein di trofei nazionali messo a segno nelle ultime due annate della sua gestione. Per cercare le premesse per l'affermazione continentale viene ingaggiato lo spagnolo Unai Emery, vincitore alla guida del Siviglia di tre edizioni consecutive dell'Europa League. L'organigramma societario si rafforza con l'ingresso dell'ex calciatore olandese Patrick Kluivert nel ruolo di direttore sportivo.\nIl nuovo corso \u00e8 inaugurato con la conquista della sesta Supercoppa di Francia del 2016, la quarta consecutiva, ai danni dell'Olympique Lione, sconfitto per 4-1 nella partita giocata a Klagenfurt. In Champions League, dopo il secondo posto nel girone alle spalle dell'Arsenal, agli ottavi di finale il PSG viene eliminato dal Barcellona con una clamorosa rimonta. Dopo quattro titoli consecutivi, nel 2016-2017 i parigini arrivano secondi in campionato dietro il Monaco, ma rivincono la Coppa di Francia (contro l' giunge l'undicesimo successo, che fa del PSG la squadra pi\u00f9 titolata nella competizione) e la Coppa di Lega francese (settima vittoria, ottenuta proprio ai danni del Monaco in finale).\nIn vista della stagione successiva, la campagna acquisti estiva \u00e8 da record: a Parigi arrivano la giovane promessa francese Kylian Mbapp\u00e9, sottratto proprio ai rivali del Monaco, e l'asso brasiliano Neymar, acquistato dal Barcellona per la cifra di 222 milioni di euro, che ne fanno il calciatore pi\u00f9 pagato di sempre. L'ingente sforzo economico consente al club parigino di tornare a vincere il campionato, oltre alla coppa nazionale, la Coppa di Lega e la Supercoppa di Francia. In Champions League, invece, si consuma l'ennesima eliminazione agli ottavi, questa volta per mano del . Gi\u00e0 prima del termine della stagione Emery e la societ\u00e0 rendono noto che il rapporto non proseguir\u00e0 oltre la scadenza del contratto.\nPer la stagione 2018-2019 viene scelto come nuovo allenatore Thomas Tuchel, il quinto tecnico della gestione qatariota e primo tedesco nella storia del club. Tra i pali \u00e8 ingaggiato Gianluigi Buffon, a scadenza di contratto con la . Il Paris Saint-Germain conquista l'ottava Supercoppa di Francia, la sesta consecutiva, imponendosi a Shenzhen 4-0 sul Monaco. I parigini si confermano Campioni di Francia con cinque giornate d'anticipo, conquistando il titolo nazionale per l'ottava volta (la sesta in sette anni). Nuovamente amara \u00e8 l'avventura europea, con l'eliminazione agli ottavi di Champions League per mano del . Il Paris Saint-Germain \u00e8 costretto anche ad abdicare nelle due coppe nazionali, sconfitto in finale di Coppa di Francia dal e ai quarti di Coupe de la Ligue dal , evento che non si verificava dalla stagione 2012-2013.\nNonostante le tensioni createsi tra Tuchel e la dirigenza, l'allenatore tedesco prolunga il contratto con il Paris Saint-Germain fino al 2021. L'estate 2019 \u00e8 segnata dal ritorno di Leonardo nel ruolo di direttore sportivo al posto del dimissionario Antero Henrique e dall'acquisto del carismatico attaccante argentino Mauro Icardi negli ultimi giorni di mercato. Il Paris Saint-Germain si aggiudica la Supercoppa di Francia 2019, battendo il Rennes a Shenzhen tre mesi dopo la sconfitta in finale di Coppa di Francia, e diventando (con il nono successo) la squadra che si \u00e8 aggiudicata pi\u00f9 volte la competizione. Nella stessa stagione il Paris Saint-Germain si aggiudica il titolo di campione di Francia, ottenuto senza aver giocato tutte le partite, per via della decisione della federazione di sospendere il campionato in seguito alla pandemia di COVID-19: il PSG ottiene il nono titolo, eguagliando l\u2019Olympique Marsiglia. Parallelamente, la squadra compie un ottimo percorso in UEFA Champions League: vinto con autorevolezza il girone davanti al , i parigini eliminano il agli ottavi di finale e l\u2019 ai quarti, approdando per la seconda volta nella storia alle semifinali del torneo, dove estromettono il , qualificandosi alla finale per la prima volta e perdendola contro il Bayern Monaco.\nLa stagione 2020-2021 non va come le aspettative. Un mercato relativamente povero a causa del COVID-19, un inizio di stagione con due sconfitte e, per la prima volta dal 2017, il Paris Saint-Germain non vince la Ligue 1 (sar\u00e0 il Lille a trionfare) e si fermeranno alle semifinali di Champions League contro il Manchester City con un 4-1 totale dopo aver eliminato Barcellona e Bayern Monaco. In bacheca per\u00f2 figurano la Supercoppa di Francia 2020 e la Coupe de la Ligue.\nNonostante il 2021-2022 parta con una sconfitta nella Supercoppa di Francia 2021 contro il Lille, il mercato porta acquisti faraonici, come Georginio Wijnaldum in scadenza dal Liverpool, Achraf Hakimi per 70 milioni dall'Inter, Gianluigi Donnarumma in scadenza dal Milan, Sergio Ramos in scadenza dal Real Madrid e, soprattutto, Lionel Messi dopo 21 anni al Barcellona.\nColori e simboli.\nColori.\nSin dagli albori fino alla fusione con il Paris FC, lo Stade Saint-Germain si vest\u00ec con una divisa completamente bianca. Nel 1970 l'appena fondato Paris Saint-Germain scelse di complementare i consueti pantaloncini bianchi con una maglietta rossa e calzettoni blu, colori di Parigi. Tre anni dopo lo stilista Daniel Hechter, nuovo proprietario della societ\u00e0, ide\u00f2 una nuova maglietta casalinga destinata a diventare iconica: blu con una barra verticale rossa al centro incorniciata da due linee bianche; tale design gli fu ispirato da un lato dalla divisa dell'Ajax (Hechter era infatti estimatore di Johann Cruyff), dall'altro dalla tipica livrea di una Ford Mustang, caratterizzata dalla presenza di una banda longitudinale a contrasto sul cofano motore.\nNegli anni ottanta il successore Francis Borelli modific\u00f2 ulteriormente la divisa, che divent\u00f2 bianca con una barra rossobl\u00f9 a sinistra. A seguito della cessione del pacchetto azionario al gruppo Canal+ venne ripristinato lo schema disegnato da Hecter, che sub\u00ec poi diverse modifiche: nel 2000-2001 venne tolta l'incorniciatura bianca, mentre dall'anno dopo si pass\u00f2 a un blu sempre pi\u00f9 scuro, nonch\u00e9 talora all'apposizione decentrata del \"palo\" rosso. Dal 2009 in poi si \u00e8 assistito a varie sperimentazioni, che pur senza quasi mai venir meno allo schema \"blu-palo rosso\" (fanno eccezione la maglia blu con \"pinstripes\" rosse del 2009-2010 e la divisa rossa del 2010-2011), lo hanno declinato in soluzioni estrose ed elaborate.\nIl 21 novembre 2015, in memoria delle vittime degli attentati di Parigi, la maglia indossata nella partita di campionato a Lorient e nelle due gare successive, di cui una in Champions League, recava le parole \"JE SUIS PARIS\"; al termine dei tre incontri le magliette vennero vendute e il ricavato devoluto ad associazioni benefiche.\nSimboli ufficiali.\nStemma.\nL'emblema originale della societ\u00e0 parigina presentava un pallone da calcio azzurro con struttura a pentagoni ed esagoni, con una \"toppa\" bianca contenente una nave rossa (mutuata dallo stemma civico di Parigi), il tutto sovrastante la ragione sociale a caratteri stampatelli rossi.\nNel 1972 fece la sua comparsa un nuovo logotipo, imperniato sulla raffigurazione in rosso della Tour Eiffel, delineata da profili bianchi, con al di sotto la culla regale di Saint-Germain-en-Laye (allegoria della nascita di re Luigi XIV di Francia, noto anche con la denominazione di \"Roi Soleil\" - Re Sole). Autore di questa identit\u00e0 fu lo stilista-patron Daniel Hechter (ideatore, come detto, della divisa della societ\u00e0). Nei periodi 1982-1986 e 1987-1990 venne aggiunto nella parte inferiore dell'insieme il disegno del Parco dei Principi.\nNella stagione 1986-1987 venne brevemente utilizzato un simbolo pi\u00f9 semplice: un cerchio bianco con due elementi rossi e blu che evocavano sia la Tour Eiffel, sia l'immagine delle gambe di un calciatore; fece seguito il ripristino del logo di Hechter.\nCon la propriet\u00e0 del Gruppo Canal+, negli anni novanta, venne introdotto un nuovo stemma disegnato dal direttore artistico \u00c9tienne Robial; scompaiono sia la Tour Eiffel che la culla regale, sostituiti da un semplice \"lettering\" della ragione sociale inscritta in rettangoli rossobl\u00f9. Gi\u00e0 alla fine del ventesimo secolo i dirigenti decisero per\u00f2 di ritornare sui loro passi, anche se con qualche modifica: ai bordi dello stemma ideato da Hechter fu aggiunto un cerchio bianco con la trascrizione della denominazione della societ\u00e0 e dell'anno di fondazione.\nNel 2013 i nuovi proprietari del Qatar Sports Investments modificano ulteriormente il logo societario, dandogli una tonalit\u00e0 di blu pi\u00f9 chiara, mettendo in evidenza la parola \"Paris\" e spostando il nome \"Saint-Germain\" in basso al posto dell\u2019anno di fondazione. Al centro rimane la Tour Eiffel stilizzata, sotto la quale c\u2019\u00e8 il fleur de lys, simbolo della citt\u00e0 di Saint-Germain e della monarchia francese, declinato in oro; scompare per contro la culla di Luigi XIV.\nInno.\nL'inno ufficiale del PSG \u00e8 \"Allez Paris Saint-Germain\", ideato dai tifosi parigini (\"Les Parisiens\") in occasione del quarantesimo anniversario dalla fondazione della societ\u00e0, avvenuta nel 1970. Come sottofondo musicale viene scelta la canzone Go West nella versione dei Pet Shop Boys, mentre il testo risalta la passione dei tifosi verso il PSG con parole rivolte anche allo stadio, alla citt\u00e0 e all'ambizione di vincere ogni partita. Inoltre \u00e8 ripetuta per sedici volte la frase che ne d\u00e0 il titolo, quattro volte \"Allez PSG\" e termina con \"La la lalalalala\".\nMascotte.\nNella storia del Paris Saint-Germain, a fianco dei tradizionali simboli societari hanno ciclicamente trovato spazio anche alcune mascotte, indirizzate soprattutto ai tifosi pi\u00f9 giovani. Tra queste si ricorda \"Germain le Lynx\" (in carica dal 2010 al 2015), una lince antropomorfa dagli occhi azzurri con il compito di attirare l'affetto del pubblico deluso per gli insuccessi delle passate stagioni, che \u00e8 entrata da subito nelle grazie degli spettatori parigini. Dal 2015 la mascotte ufficiale della squadra \u00e8 \"Magic Nounours\", un orsacchiotto di peluche blu che porta la divisa della societ\u00e0 della capitale.\nStrutture.\nStadio.\nIl primo stadio utilizzato dal PSG fu lo Stade Georges Lef\u00e8vre, situato a Saint-Germain-en-Laye. Inizialmente noto come Camp des Loges, fu utilizzato principalmente dallo Stade Saint-Germain dal 1904 al 1974. Tuttora ospita le partite delle selezioni minori del PSG.\nNei periodi successivi, il club gioc\u00f2 allo stadio Jean-Bouin di Parigi, allo Stade de Paris di Saint-Ouen e allo Stadio Olimpico Yves-du-Manoir di Colombes. Il primo impianto, inaugurato nel 1925, fu utilizzato dal PSG per alcune partite della stagione 1970-1971, ma per via delle basse affluenze registrate rispetto allo Stade Georges-Lef\u00e8vre la squadra parigina prefer\u00ec spostare altrove la sede di propri incontri casalinghi. L'impianto di Saint-Ouen - oggi noto con il nome \"stade Bauer\" in onore del medico Jean-Claude Bauer - fu messo a disposizione del club per ospitare la prima partita della stagione 1971-1972, a causa dell'opera di ristrutturazione che precludeva l'utilizzo del Parco dei Principi. L'ultimo stadio citato - situato a Colombes - fu utilizzato sporadicamente nella stagione 1971-1972, oltre ad esser stato impiegato dal 1977 al 1979.\nL'attuale stadio che ospita le partite casalinghe del PSG \u00e8 il Parco dei Principi, inaugurato nel 1897, ma utilizzato dai parigini successivamente alla terza ristrutturazione ad opera dell'architetto Roger Taillibert, effettuata nel 1972, volta a eliminare la pista d'atletica. In precedenza lo stadio era principalmente un velodromo che ospitava le partite della Nazionale francese di calcio. La prima apparizione nel rinnovato impianto risale al 13 agosto 1974, contro il Metz. Nella prima met\u00e0 degli anni 2000 \u00e8 stata portata a termine un'ingente opera di ristrutturazione che ha interessato principalmente l'area degli spogliatoi, l'ampliamento dei posti in tribuna vip, la sistemazione del prato e la nuova area stampa.\nCentro di allenamento.\nL'attuale centro di formazione del Paris Saint-Germain \u00e8 il Centre d'entra\u00eenement Ooredoo, di cui \u00e8 parte integrante il Camp des Loges che ospit\u00f2 le partite dei parigini fino al 1974. Situato a Saint-Germain-en-Laye, nel dipartimento Yvelines, \u00e8 riconosciuto dalla F\u00e9d\u00e9ration Fran\u00e7aise de Football come uno dei migliori stadi francesi. L'integrante centro di formazione inoltre \u00e8 classificato nella categoria 1 e classe A. L'obiettivo del centro di formazione \u00e8 di formare i giovani sia calcisticamente che scolasticamente.\nIl club dispone anche di un centro di preformazione per i ragazzi dai 15 anni in gi\u00f9, situato a Verneuil-sur-Seine, nel dipartimento di Yvelines.\nSociet\u00e0.\nIl Paris Saint-Germain Football Club \u00e8 una societ\u00e0 per azioni a capitale interamente privato da ormai pi\u00f9 di 25 anni, specializzato verso la disciplina calcistica. Dal 2011 la societ\u00e0 che controlla la maggioranza del capitale azionario del Paris Saint-Germain \u00e8 il fondo sovrano qatariota Qatar Investment Authority, controllato attualmente da Ahmad Al Sayed, mentre all'origine dell'acquisto vi era Hamad bin Khalifa al-Thani, che l'anno successivo ne ha acquistato il 100% dalla Colony Capital.\nIl primo bilancio finanziario del PSG \u00e8 stato pubblicato nella stagione 1970-1971, dove si nota che le perdite furono di franchi e le entrate di franchi (l'equivalente di euro). Nel 1990 la squadra ebbe un deficit di 50 milioni di franchi anche per via di insuccessi sportivi e di uno stadio non di propriet\u00e0, il che costrinse il presidente Borelli a cedere il capitale al Gruppo Canal+ per il 49%, mentre il restante alla Societ\u00e0 anonima \"SAOS\". Nel 1997 il gruppo televisivo acquist\u00f2 la maggioranza del club, mentre le quote della SAOS scesere al 34%. Nonostante buoni successi sportivi iniziali che aumentarono gli introiti negli anni novanta, la societ\u00e0 calcistica torn\u00f2 ad avere nel 2005 un deficit di 13,456 milioni di euro; Canal+ decise pertanto di cedere le sue quote a un consorzio formato da Colony Capital, Butler Capital Partners e Morgan Stanley per 41 milioni di euro. Anche sotto la nuova direzione il PSG non riusc\u00ec a ottenere significativi successi sportivi e pertanto nel 2011 fu venduto alla Qatar Sports Investiments, che, grazie agli apporti del fondo sovrano qatariota, aument\u00f2 il budget della squadra in modo consistente, da 80 milioni di euro nel 2010 a 450 milioni nel 2014; consentendo cos\u00ec l'acquisto di vari giocatori di alto livello tra cui Zlatan Ibrahimovi\u0107 e Thiago Silva. Questa strategia rende il Paris Saint-Germain una delle squadre europee pi\u00f9 popolari, nonch\u00e9 la francese pi\u00f9 seguita all'estero. Nel 2016 l'azienda americana Deloitte pone i parigini al quarto posto nella classifica delle squadre calcistiche pi\u00f9 ricche con 480,5 milioni di euro dopo il , il e il Manchester United. Nel maggio 2017, la societ\u00e0 di revisione olandese KPMG ha provveduto a stimare il valore del PSG ad 1 miliardo di euro, mentre il quotidiano francese Les Echos prevede che le entrate del club aumenteranno in seguito all'arrivo di Neymar dell'agosto 2017, grazie al merchandising e ad una certa rivalutazione dei diritti TV del campionato. Grazie in particolare ai suo azionisti qatarioti, il PSG \u00e8 il secondo club pi\u00f9 potente del mondo a livello finanziario secondo lo studio svolto da \"Football Finance 100 Soccerex\" pubblicato nel gennaio 2019. Durante la stagione 2017/2018, PSG ha venduto quasi 800.000 maglie, registrando infatti un aumento delle entrate di merchandising.\nOrganigramma societario.\nDi seguito \u00e8 riportato l'organigramma societario del club, tratto dal sito ufficiale della Ligue de Football Professionnel.\nImpegno nel sociale.\nIl Paris Saint-Germain \u00e8 attivo nel campo sociale e umanitario. Nel settembre 2000 la societ\u00e0 parigina ha idealizzato un programma di Fondazione omonimo volto ad aiutare i giovani in difficolt\u00e0 sociale o medica, a insegnare loro i valori dello sport, e a inserirli in attivit\u00e0 sportive e pedagogiche. Sono all'incirca i giovani disagiati che hanno usufruito di questo programma benefico dalla sua creazione. Dal 2016 la Fondazione si espande ulteriormente tramite l'apertura di un centro scolastico, il primo dopo sedici anni, denominato \"Ecole ROUGE &amp; BLEU\", stanziato nel XIX arrondissement di Parigi. Questo centro propone una combinazione di attivit\u00e0 fisica e pedagogica ai bambini delle elementari in difficolt\u00e0 sociale e scolastica.\nSettore giovanile.\nIl settore giovanile del Paris Saint-Germain Football Club \u00e8 stato eletto quattro volte miglior formazione giovanile dalla FFF: nel 1989, 2011, 2013 e 2014. Vanta inoltre diversi successi in ambito nazionale, quali la vittoria della Coppa Gambardella nel 1991 (con altre tre finali disputate), del Campionato francese U19 nel 2006, 2010, 2011 e 2016, del Campionato francese U17 nel 2011 e 2016, del Campionato francese U15 nel 2012 e del Campionato francese cadetto nel 1988. \u00c8 nota a livello internazionale per il raggiungiomento della finale della UEFA Youth League nel 2016, persa 2-1 contro il Chelsea. La squadra giovanile parigina ha vinto anche due Alkass International Cup e un Tournoi de Montaigu.\nDiffusione nella cultura di massa.\nSecondo dei sondaggi da parte dell'Ipsos (2006) e poi del TNS Sofres (2007), il PSG \u00e8 il terzo club francese per popolarit\u00e0 dopo e . Nel 2009 un altro sondaggio da parte dell'IFOP ha posizionato il club parigino come seconda squadra per popolarit\u00e0 dopo i marsigliesi, con l'11% delle preferenze.\nSi trovano diversi riferimenti al Paris Saint-Germain in ambito cinematografico: tra le opere di maggior rilevanza, figurano pellicole come Febbre da rigore (in francese \"Trois z\u00e9ros\", 2002) di Fabien Onteniente, \"Mon meilleur ami\" (2006) di Patrice Leconte e \"Les Francis\" (2014) di Fabrice Begotti. Alla squadra della capitale sono dedicate diverse canzoni, come il singolo \"Les Bobos\" di Renaud e \"PSG\" del gruppo musicale Les Wriggles, e diversi spettacoli, tra cui quello del duo comico \u00c9lie et Dieudonn\u00e9 con lo sketch intitolato \"Les supporters\" (negli anni novanta).\nLa squadra dispone di un sito internet ufficiale, psg.fr, e di una rivista mensile, \u00ab100% PSG\u00bb. Il 3 agosto 2007 il PSG ha annunciato la formazione di una web TV, denominata PSG TV, che propone le partite pi\u00f9 importanti dei parigini nel corso della loro storia.\nAllenatori e presidenti.\nAllenatori.\nSono 30 gli allenatori che dal 1970 hanno avuto la conduzione tecnica del Paris Saint-Germain. Il primo allenatore della storia dei parigini fu Pierre Phelipon, in panchina fino al 1972, anno in cui il PSG e il Paris FC si sono scissi in due societ\u00e0 distinte. Invece il primo allenatore straniero fu Velibor Vasovi\u0107, di nazionalit\u00e0 jugoslava, che si occup\u00f2 della gestione del club per due stagioni. Nel giugno del 1973, la panchina parigina venne affidata a Just Fontaine, che conquist\u00f2 l'accesso alla massima serie francese, dopo due anni vissuti nella terza e seconda divisione. Il primo trofeo alzato dai parigini \u00e8 la Coupe de France del 1982 sotto la guida del tecnico francese Georges Peyroche, con il quale ripet\u00e9 l'impresa la stagione successiva. Il primo campionato venne vinto nel 1985 per opera di G\u00e9rard Houllier. L'allenatore portoghese Artur Jorge, gi\u00e0 vincitore della Champions League del 1987 con il Porto, si unisce al club parigino con cui vince un campionato e una coppa nazionale nelle 167 panchine disputate che lo rendono il quarto allenatore con maggiore numero di partite gestite nella storia della societ\u00e0 nonch\u00e9 il primo tra allenatore stranieri. Infatti il podio \u00e8 composto esclusivamente da allenatori francesi: Laurent Blanc (2013-2016) che nelle sue 173 partite gestite vinse 3 campionati, 3 supercoppe, 3 coppe di lega e 2 coppe di Francia; il gi\u00e0 citato Georges Peyroche con 211 panchine e al primo posto Luis Fern\u00e1ndez (1994-1996; 2000-2003) che nelle 244 panchine gestite ha alzato una Coppa delle Coppe, una coppa Intertoto, una coppa di Francia, una coppa di lega e una Supercoppa. Dal 2018 la panchina \u00e8 affidata al tedesco Thomas Tuchel, gi\u00e0 allenatore di Borussia Dortmund e Magonza.\nPresidenti.\nIl primo presidente dello Stade Saint-Germain fu F\u00e9lix Boyer nel 1904. L'ultimo presidente dello Stade Saint-Germain, nonch\u00e9 primo presidente del Paris Saint-Germain (ottenuto come ricordiamo dalla fusione tra lo Stade e il Paris FC) fu Henri Patrelle. Nel periodo della fusione tra le due societ\u00e0, il ruolo di presidente venne affidato dall'Assemblea Generale a Pierre-\u00c9tienne Guyot, mentre a Patrelle \u00e8 affidato il ruolo di vice-presidente. Nel periodo successivo alla scissione, avvenuta nel 1972, la presidenza torn\u00f2 a Petrelle. All'inizio della stagione 1973-74 un nuovo riassetto societario port\u00f2 alla guida della squadra lo stilista francese Daniel Hechter, che assunse per quella stagione la carica di amministratore delegato. Nei suoi cinque anni di presidenza, la squadra della capitale ritrov\u00f2 la massima serie francese dopo due stagioni passati in terza e seconda divisione. Nel gennaio del 1978 il presidente dovette abdicare per un problema nello stadio riguardo alla biglietteria: come suo successore venne scelto il vice-presidente Francis Borelli. \u00c8 proprio la presidenza Borelli quella pi\u00f9 longevola della storia della societ\u00e0 parigina, infatti l'editore francese assunse tale carica per 13 stagioni, durante le quali la squadra vinse un campionato e due coppe nazionali. Nel 1991 il canale televisivo a pagamento Canal+ acquist\u00f2 il Paris Saint-Germain e affid\u00f2 la presidenza della societ\u00e0 a diversi suoi delegati: Michel Denisot (31 maggio 1991 - 11 maggio 1998), Charles Bi\u00e9try (11 maggio 1998 - 21 dicembre 1998), Lawrence Perp\u00e8re (22 dicembre 1998 - 5 giugno 2003), Francis Graille (5 giugno 2003 - 2 maggio 2005) e Pierre Blayau (2 maggio 2005 - 20 giugno 2006). Durante questo periodo di tredici anni, il Paris Saint-Germain vinse un campionato, cinque coppe nazionali, due coppe di lega, due supercoppe, una Coppa delle Coppe e una coppa Intertoto. L'11 aprile 2006 Canal+ annunci\u00f2 la vendita del club a un consorzio formato da Colony Capital, Butler Capital Partners e Morgan Stanley per 41 milioni di euro, dopo che il club contrasse numerosi debiti sotto la direzione di Canal+. Il ruolo di presidente venne affidato ad Alain Cayzac, che ricopr\u00ec fino al 2005 la posizione di socio di minoranza con il 2% delle azioni societarie. Le seguenti due stagioni furono complicate per il PSG, tra il caso PSG-Hapoel Tel Aviv e i risultati deludenti in campionato, e ci\u00f2 port\u00f2 alle dimissioni di Alain Cayzac, avvenute il 21 aprile 2008, con quattro partite ancora da giocare, mentre il PSG si ritrovava in zona retrocessione. La presidenza venne affidata provvisoriamente al direttore dell'Associazione PSG, Simon Tahar, il 23 aprile 2008 fino a quando non venne nominato Charles Villeneuve il 27 maggio 2008, pochi giorni dopo la salvezza acquisita nell'ultima giornata di campionato e la sconfitta nella finale della Coupe de France contro l'Olympique Lyonnais.\nA seguito di stagioni negative sotto il consorzio formato da Colony Capital, Butler Capital Partners e Morgan Stanley, nel 2011 il 70% delle quote della squadra parigina vennero cedute per 50M di euro al Qatar Investment Authority, un fondo sovrano qatariota. Il resto del pacchetto verr\u00e0 acquistato dallo stesso fondo il 6 marzo 2012, che divenne cos\u00ec l'unico proprietario del PSG. Alle prese con una squadra da qualche anno deficitaria sia a livello sportivo sia di bilancio, tra i primi passi della nuova gestione ci fu, da una parte, il risanamento delle casse societarie e l'istantanea popolarit\u00e0 della squadra a livello nazionale, europeo e internazionale, mentre dall'altra si assist\u00e9 a un profondo rinnovamento dell'organigramma con le nomine di Nasser Al-Khela\u00effi, Jean-Claude Blanc e Leonardo, rispettivamente, a presidente, direttore generale e direttore sportivo.\nCalciatori.\nIn pi\u00f9 di 50 anni di storia hanno vestito la maglia del PSG oltre 400 giocatori, in gran parte francesi, e alcuni di questi hanno militato nella nazionale francese.\nIl primo calciatore a vestire la maglia della squadra parigina \u00e8 stato Jean Djorkaeff, capitano della Nazionale francese. Proprio il difensore francese \u00e8 stato designato come il primo capitano della squadra e ha ricoperto questo ruolo per due stagioni, fino alla separazione tra PSG e Paris FC, avvenuta nel 1972. Durante la presidenza Daniel Hechter, il centrocampista algerino Mustapha Dahleb \u00e8 stato acquistato contro 1,35 milioni di franchi, una cifra record al momento del trasferimento per la squadra francese. Nelle dieci stagioni in cui ha militato nella capitale francese, \"Moumous\" ha messo a segno 98 reti, che lo rendono il quinto miglior realizzatore della storia parigina davanti al suo compagno di squadra Fran\u00e7ois M'Pel\u00e9, sesto nella graduatoria con 97 reti realizzate nelle sei stagioni in cui ha difeso i colori del PSG. Sempre negli anni '70 ha vestito la maglia parigina l'attaccante argentino Carlos Bianchi che, nelle due stagioni tra le fila del PSG, \u00e8 stato per due volte capocannoniere della Ligue 1, realizzando 37 reti nell'edizione 1977-78 e 27 reti in quella successiva.\nNei 13 anni di presidenza Francis Borelli, il Paris Saint-Germain ruot\u00f2 attorno alle figure di Dominique Baratelli, Luis Fernandez, Dominique Bathenay, Nabatingue Toko, Dominique Rocheteau, Ivica \u0160urjak e in seguito a Safet Su\u0161i\u0107, Jo\u00ebl Bats e Gabriel Calder\u00f3n, tutti pilastri delle loro rispettive nazionali. I portieri Baratelli e Bats erano i titolari dei \"Les Bleus\", assieme a Bathenay, Fernandez e soprattutto Rocheteau, chiamato dai tifosi l\"'Ange Vert\". Proprio l'ala destra prelevata dal Saint-\u00c9tienne nel 1980 \u00e8 la vera stella del PSG con 100 reti segnate e 42 assist completati in 255 presenze ed \u00e8 considerato dai pi\u00f9 il miglior attaccante del calcio francese dell'epoca, Platini escluso. Per quanto concerne i giocatori stranieri, il centrocampista jugoslavo Safet Su\u0161i\u0107 si \u00e8 imposto come il pi\u00f9 emblematico: mai infortunato, mai sospeso, ha difeso i colori dei parigini per nove stagioni mettendo a segno 85 reti e realizzando 95 assist che lo recano al primo posto nella graduatoria dei migliori assist-men della storia della societ\u00e0 della capitale e gli valgono il nominativo \"Magic Su\u0161i\u0107\".\nNel 1991 il canale televisivo a pagamento Canal+ acquist\u00f2 il Paris Saint-Germain, che intraprese una vigorosa campagna di rinnovamento della rosa, affidata al portoghese Artur Jorge. Tra i protagonisti del calciomercato parigino si ricordano Laurent Fournier, Bernard Pardo e Bruno Germain, tutti centrocampisti campioni di Francia in carica in maglia marsigliese, oltre a Paul Le Guen, Valdo e David Ginola. La porta venne affidata a Bernard Lama, ritenuto uno dei migliori portieri francesi di sempre. In seguito vennero acquistati anche i francesi Vincent Gu\u00e9rin, Youri Djorkaeff, Alain Roche, il liberiano nonch\u00e9 Pallone d'oro 1995 George Weah, i brasiliani Ra\u00ed, Leonardo e l'italiano Marco Simone. La maggior parte dei giocatori citati formarono la spina dorsale della squadra fino al 1999. Nella stagione 2001-2002 la squadra parigina ebbe uno dei migliori organici della propria storia dal punto di vista delle individualit\u00e0, tra cui figuravano Ronaldinho (poi capocannoniere della squadra per due stagioni consecutive), Nicolas Anelka, Mikel Arteta, Alo\u00edsio, Mauricio Pochettino, Gabriel Heinze, Hugo Leal, Lorik Cana ed \u00c9douard Ciss\u00e9. Nel 2003 venne acquistato il portoghese Pauleta dal Bordeaux che, a seguito delle sue 109 reti realizzate nell'arco di cinque stagioni, \u00e8 divenuto il terzo marcatore pi\u00f9 prolifico nella storia del club parigino.\nNel 2011 il Qatar Investment Authority preleva il club e, complice l'obiettivo di una istantanea popolarit\u00e0 della squadra a livello nazionale, europeo e internazionale, conduce una campagna acquisti milionaria: firmarono la pepita argentina Javier Pastore per 40 milioni, la stella svedese Zlatan Ibrahimovi\u0107, divenuto il secondo marcatore della storia del PSG con 156 reti realizzate in quattro stagioni, la punta uruguaiana Edinson Cavani per 64,5 milioni, divenuto poi il miglior marcatore della storia parigina grazie alle sue 192 reti in attivo segnate dal 2013, i centrocampisti italiani Marco Verratti e Thiago Motta, il difensore brasiliano Maxwell, la leggenda inglese David Beckham (per sei mesi) e il capitano Thiago Silva per 42 milioni. Nell'estate del 2017 il club parigino si rende protagonista del trasferimento del secolo, ottenendo la firma del fantasista brasiliano Neymar per la cifra record di 222 milioni di euro, rendendolo il calciatore pi\u00f9 pagato di sempre. Nella stessa sessione di mercato viene acquistato anche il promettente attaccante francese Kylian Mbapp\u00e9 dal Monaco con formula di prestito con diritto di riscatto fissato a 145 milioni di euro (+35 milioni di bonus). Nel 2018 invece viene ingaggiato il portiere italiano Gianluigi Buffon, considerato tra i pi\u00f9 forti portieri di tutti i tempi.\nNell'estate del 2021, a seguito di un'altra faraonica campagna acquisti, giungono sotto la Torre Eiffel l'esterno Hakimi dall'Inter per una cifra vicina ai 71 milioni di euro (bonus compresi), l'ex capitano del Real Madrid Sergio Ramos, Georginio Wijnaldum dal Liverpool, Gianluigi Donnarumma dal Milan e soprattutto il fenomeno argentino Lionel Messi dal Barcellona, tutti a parametro zero.\nHall of Fame.\nIl 4 luglio 2017 \u00e8 stata presentata la \"Hall of Fame del PSG\", nata allo scopo di celebrare e ricordare i migliori giocatori nella storia del club. Sono stati scelti 20 giocatori, tra i quali ha fatto discutere la presenza di David Beckham che ha disputato solo 14 incontri con la maglia parigina e l'assenza di alcuni giocatori meritevoli quali Amara Dian\u00e9, Vincent Gu\u00e9rin, Antoine Kombouar\u00e9, Paul Le Guen e Alain Roche.\nCapitani.\nDi seguito l'elenco cronologico dei capitani del PSG.\nVincitori di titoli.\nDi seguito l'elenco dei giocatori che hanno vinto il campionato mondiale di calcio durante il periodo di militanza nel Paris Saint-Germain:\nDi seguito l'elenco dei giocatori che hanno vinto il campionato europeo di calcio durante il periodo di militanza nel Paris Saint-Germain:\nDi seguito l'elenco dei giocatori che hanno vinto la Copa Am\u00e9rica durante il periodo di militanza nel Paris Saint-Germain:\nDi seguito l'elenco dei giocatori che hanno vinto la Coppa d'Africa durante il periodo di militanza nel Paris Saint-Germain:\nContributo alle nazionali di calcio.\nEssendosi affermato soltanto in epoca recente come club di vertice nel panorama calcistico mondiale, prima degli anni novanta il PSG non ha mai annoverato tra i propri ranghi molti giocatori convocati dalle rispettive nazionali, come testimoniano anche i risultati che in pochi hanno ottenuto con le proprie selezioni. I calciatori dei \"Parisiens\" campioni del mondo furono i brasiliani Ra\u00ed (Stati Uniti 1994), Ronaldinho (Corea del Sud-Giappone 2002), i francesi Bernard Lama (Francia 1998), Alphonse Areola, Presnel Kimpembe e Kylian Mbapp\u00e9 (Russia 2018). In ambito continentale, invece, campioni d'Europa furono lo stesso Lama (Belgio-Paesi Bassi 2000), Luis Fern\u00e1ndez e Dominique Rocheteau (Francia 1984), mentre nel 2021 hanno vinto l'Europeo Marco Verratti e Alessandro Florenzi. Infine vincitori della Confederations Cup furono i transalpini Laurent Robert e Nicolas Anelka, che trionfarono entrambi a Corea del Sud e Giappone 2001, i brasiliani Thiago Silva e Lucas Moura, vincitori a Brasile 2013 e infine i tedeschi Julian Draxler e Kevin Trapp, vincitori a Russia 2017.\nAnche dai dati statistici delle vittorie in ambito internazionale si evince che, oltre che alla nazionale francese, il PSG ha principalmente fornito giocatori pure a quella brasiliana. Inoltre, essendo da anni una squadra tradizionalmente composta anche da calciatori di diverse nazionalit\u00e0, ha o ha avuto un buon numero di rappresentanti italiani, argentini, jugoslavi, portoghesi, tedeschi e algerini.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1970-1971 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche di squadra.\nIn 51 stagioni sportive a partire dall'esordio ufficiale, risalente al 23 agosto 1970, il Paris Saint-Germain ha disputato 48 edizioni del campionato di massima serie, due edizioni del campionato cadetto e una della terza serie. Il PSG inoltre detiene molti record, in particolare con 42 titoli nazionali vinti - 9 campionati, 14 coppe nazionali, 9 coppe di lega e 10 supercoppe - \u00e8 il club pi\u00f9 titolato di Francia davanti a (25) e (22); il club partecipa interrottamente nella Ligue 1 dalla stagione 1974-1975 divenendo cos\u00ec la prima squadra francese a disputare 45 edizioni consecutive del massimo campionato francese, detronizzando il Nantes che ne aveva invece disputate interrottamente 44 dal 1963 al 2007; e infine \u00e8 uno dei soli due club francesi ad aver vinto un importante titolo europeo, la Coppe delle Coppe nel 1996. L'altra squadra francese \u00e8 l'OM, vincitrice della Champions League nel 1993.\nI parigini hanno vinto la Ligue 1 nove volte. Il peggior risultato in campionato del club \u00e8 stato il 16\u00ba posto, piazzamento raggiunto nelle stagioni 1971-72 e 2007-08. La stagione 2015-16 \u00e8 stata la migliore della squadra della capitale, nella quale ha realizzato 96 punti in campionato (record nazionale) e ha alzato, oltre il campionato, la coppa nazionale, la coppa di lega e la supercoppa francese, raggiungendo i quarti di finale della UEFA Champions League. Nella stessa stagione, l'attaccante dei parigini Zlatan Ibrahimovi\u0107 ha segnato 50 gol in tutte le competizioni (record per un singolo giocatore nella storia della squadra). Tuttavia, il record del club per il numero di reti realizzate in una singola stagione \u00e8 stato raggiunto nel 2017-18, quando la squadra della capitale ha segnato 171 gol in tutte le competizioni.\nIl PSG \u00e8 anche l'unico club ad aver vinto la Coupe de la Ligue per cinque volte consecutive (2014-2018); l'unico club ad aver vinto la Coupe de France quattro volte di fila (2015-2018); l'unico club ad aver vinto la supercoppa francese per sette volte consecutive (2013-2019); l'unico club europeo ad aver vinto tutti e quattro i titoli nazionali, insieme al Manchester City (Ligue 1, Coupe de France, Coupe de la Ligue e Troph\u00e9e des Champions) in una sola stagione, ma il solo club ad aver centrato questo traguardo in pi\u00f9 di una stagione (2014-15, 2015-16, 2017-18 e 2019-20); l'unico club ad aver vinto la Coupe de France senza subire alcuna rete (1992-93 e 2016-17); una delle sole due squadre a raggiungere la finale della coppa nazionale cinque volte di seguito; e il club con la maggior parte delle finali giocate allo Stade de France (18). La vittoria pi\u00f9 pesante in campionato \u00e8 avvenuta contro il Troyes allo Stade de l'Aube (2015-2016) e contro il Guingamp al Parco dei Principi (2018-2019), con il risultato esatto di 9-0. Mentre la sconfitta pi\u00f9 pesante in campionato \u00e8 avvenuta contro lo Stade de Reims allo Stadio Auguste Delaune (1974-1975), terminata 6-1 per gli avversari.\nA livello internazionale la miglior vittoria \u00e8 per 7-1, ottenuto in due occasioni: contro il nella fase a gruppi della UEFA Champions League 2017-2018 e contro il nella semifinale della Coppa Intertoto 2001; la peggior sconfitta \u00e8 invece un 6-1, subito anche stavolta per due volte: contro il negli ottavi della UEFA Champions League 2016-2017 e contro la nella Supercoppa UEFA 1996.\nStatistiche individuali.\nIl giocatore con il maggior numero di presenze con la maglia parigina \u00e8 il francese Jean-Marc Pilorget, con 435 presenze in 13 stagioni dal 1975 al 1987 e dal 1988 al 1989. Seguono Sylvain Armand, Marco Verratti, Marquinhos e Paul Le Guen.\nIl capocannoniere di tutti i tempi \u00e8 l'uruguaiano Edinson Cavani con 200 reti all'attivo, il quale detiene anche il record di gol in campionato (138). Alle sue spalle il francese Kylian Mbapp\u00e9, lo svedese Zlatan Ibrahimovic, il portoghese Pedro Miguel Pauleta e il francese Dominique Rocheteau.\nI giocatori con pi\u00f9 presenze nelle competizioni europee \u00e8 Marquinhos (72), mentre il miglior marcatore \u00e8 Edinson Cavani (30).\nTifoseria.\nIl PSG \u00e8 una delle squadre pi\u00f9 popolari di Francia dietro ai rivali dell' e anche club quali e , secondo un sondaggio datato nel 2020. Nonostante il periodo di dominio della formazione parigina nel calcio francese negli anni 2010, la maggior preferenza della popolazione cittadina per il rugby \u00e8 decisiva in confronto con citt\u00e0 con prevalente interesse calcistico come quelle d'origine dei club citati.\nIl record di affluenza \u00e8 di spettatori durante la partita di campionato contro il Bordeaux della stagione 2015-2016. Considerando solo le partite di Champions League, il numero massimo di spettatori scende ai fatti registrare in occasione della vittoria contro il Malm\u00f6 avvenuta nella medesima stagione.\nStoria.\nNessun altro stadio rispecchia meglio le divisioni e le declinazioni del tifo francese. Il Parco dei principi di Parigi, due curve, due visioni violente del calcio. Da una parte i fascisti, dall'altra gli anarchici, uniti dall'amore per il Paris Saint Germain, divisi da odio cieco e reciproco. Le curve della reggia del PSG ospitano in tutto undici gruppi di tifosi. La pi\u00f9 antica \u00e8 quella dei Boulogne Boys, associazione ufficiale di mille membri circa, under 30, fondata nel 1985. Alla fine degli Anni '80, i \"Boulogne\" erano gi\u00e0 i tifosi pi\u00f9 fedeli e i pi\u00f9 violenti. Essi erano gli esponenti di un ideale di destra, che troppo spesso andava a coincidere con vero e proprio nazismo. In origine il gruppo ultras non venne fondato con tale intento, ma con il passare degli anni, venne visto sempre pi\u00f9 come la possibilit\u00e0 di accasamento per molti casi sociali, rilasciati da prigioni o con pesanti precedenti penali, basati principalmente sul razzismo. In quel periodo il Paris Saint Germain fa registrare una grande presenza ultras nonostante gli scarsi risultati sul campo. Ogni trasferta dei parigini finisce sempre con uno spargimento di sangue fra le tifoserie. La spirale di odio \u00e8 degenerata in guerra fratricida con la nascita nel 1993 dei Mystic Tigris, supporter di origine maghrebina, portoghese e antillese. L'associazione, non ufficiale e sciolta la scorsa estate, si impossess\u00f2 della curva Auteuil, di solito riservata ai tifosi ospiti, diametralmente opposta alla Boulogne. Un'opposizione non solo architettonica. Anche gli steward ormai fanno da spartiacque: europei da una parte, neri e arabi dall'altra per motivi di sicurezza. Allora proprietaria, Canal+ vedeva di buon occhio il nuovo gruppo di 500 membri che controbilanciava canti nazionalisti e svastiche della Boulogne. Lo stampo anarchico dei Mystic per\u00f2 non fece che accelerare la contrapposizione per il controllo dello stadio parigino. Con il tempo la lontananza nello stadio tra Tigris e Boys divenne sempre pi\u00f9 simbolo di una opposta concezione politica e sociale. Nel 2003, i Mystic festeggiano il decimo anniversario con uno striscione senza equivoci: \u00abIl futuro ci appartiene\u00bb. Un affronto per i Boulogne. Ma la guerra \u00e8 rinviata di un anno e mezzo grazie al pugno di ferro del direttore della sicurezza dello stadio, licenziato nel maggio 2005 in seguito alla pressione dei gruppi ultr\u00e0 Boulogne e Auteuil, uniti per togliere di mezzo il comune avversario: striscioni di contestazione, scioperi del tifo, procedure giudiziarie contro la societ\u00e0. Eliminato l'ostacolo, inizia la guerra. Al Parc de Princes, dentro e fuori, in trasferta, guerriglia negli stadi del resto del paese, nelle aree di servizio lungo le autostrade. Feriti, aggressioni, insulti, arresti, tafferugli sistematici con le forze dell'ordine, prese di mira da tutti. La situazione degener\u00f2 il 23 novembre 2006, dopo una partita di Coppa UEFA, quando un poliziotto di colore spara per salvare dal linciaggio un tifoso, ebreo, francese, dell'Hapoel Tel Aviv, aggredito da una banda di teppisti: un hooligan dei Boulogne muore, un altro rimane ferito gravemente. Il governo eman\u00f2 allora decreti atti al vietare l\u2019ingresso nel Parc des Princes, ed in tutti gli stadi d\u2019Europa agli ultras del PSG. Nel frattempo, molti dei restanti gruppi di tifosi formarono il \"Collectif Ultras Paris\" (CUP) con l'obiettivo di ottenere l'accesso al Parc des Princes. Nell'ottobre 2016, dopo un'assenza di sei anni, il club e il \"CUP\" hanno prima concordato un ritorno al Parc des Princes in occasione della partita contro il Bordeaux. La prefettura ha gi\u00e0 annunciato che i comportamenti degli ultras saranno monitorati con attenzione e che in caso di incidenti la loro presenza allo stadio non sar\u00e0 pi\u00f9 tollerata.\nGemellaggi e rivalit\u00e0.\nIl Paris Saint-Germain condivide un'intensa rivalit\u00e0 con l', con cui d\u00e0 vita al cosiddetto \"Le Classique\"; si tratta di una delle rivalit\u00e0 calcistiche pi\u00f9 sentite di Francia poich\u00e9 vede contrapporsi le due squadre pi\u00f9 seguite e titolate del paese. L'inizio del conflitto risale agli anni 80 del XX secolo, quando l'emittente \"Canal+\" acquis\u00ec la maggioranza delle azioni del PSG e port\u00f2 la squadra a competere con l'OM sul mercato dei trasferimenti; secondo alcune voci dell'epoca, fu la lega francese stessa a spingere \"Canal+\" all'acquisto del club parigino, in modo da creare un antagonista credibile al dominio dell'OM, che in quegli anni aveva reso il campionato meno competitivo e prestigioso che mai.\nAltre rivalit\u00e0 del PSG, consolidatesi soprattutto negli anni 2000, sono con l', il e il .\nVi sono buoni rapporti invece con la tifoseria del Napoli, se non un vero e proprio gemellaggio per via anche delle ragioni storiche che legano le due citt\u00e0.\nOrganico.\nRosa 2021-2022.\n\"Rosa e numerazione aggiornate al 31 agosto 2021\".\nAttivit\u00e0 polisportiva.\nIl club ha istituito un'attivit\u00e0 polisportiva a partire dal 1941 con l'istituzione di una sezione di handball, seguita dalla sezione di Calcio femminile a partire dal 1971 e dalla sezione mista di judo (dal 2017).\nPSG eSports.\nIl club ha una sezione eSport lanciata nel 2016 in collaborazione con l'associazione Webedia. La sezione ha divisioni attive in diversi videogiochi quali: FIFA, League of Legends, Dota 2 e Brawl Stars.\nOrganico.\n\"Aggiornato al 25 dicembre 2020.\""}
{"id": "382745", "revid": "120665402", "url": "https://it.wikipedia.org/wiki?curid=382745", "title": "Citt\u00e0 scomparse del Lazio arcaico", "text": "Le citt\u00e0 scomparse del Lazio arcaico sono i numerosi centri urbani esistenti nell'antico \"Latium\" prima della progressiva conquista da parte di Roma. Le fonti antiche riportano circa cinquanta antichissime comunit\u00e0, fiorite nel \"Latium vetus\" durante l'et\u00e0 del bronzo, in gran parte distrutte o ridotte ai minimi termini nel corso della prima grande espansione territoriale romana dell'et\u00e0 regia di Roma.\nIntroduzione.\nLe citt\u00e0 del \"Latium vetus\" sopravvissute alla conquista romana.\nSolo a partire dalla fine del V secolo a.C., le citt\u00e0 conquistate durante la successiva estensione dello stato romano furono non pi\u00f9 distrutte, ma annesse politicamente.\nSi trattava generalmente delle citt\u00e0 pi\u00f9 lontane da Roma, alle quali l'espansione romana giunse solo in un'epoca successiva; esse divennero \"municipia\", sia di diritto romano (\"optimo iure\") che di diritto latino (\"latini nominis\"), restando talvolta citt\u00e0 importanti fino alla piena et\u00e0 storica e alcune anche oltre.\n\u00c8 il caso ad esempio di \"Anxur\" (Terracina), \"Tibur\" (Tivoli), \"Cora\" (Cori), \"Capena\" (nel comune di Capena), \"Nomentum\" (Mentana), \"Praeneste\" (Palestrina), \"Lanuvium\" (Lanuvio), \"Velitrae\" (Velletri), \"Gabii\", \"Ardea\", \"Aricia\" (Ariccia), \"Tusculum\" (presso Frascati), e anche di \"Lavinium\" (Pratica di Mare, nel comune di Pomezia).\nLe citt\u00e0 scomparse in seguito alla conquista romana.\nLe citt\u00e0 pi\u00f9 numerose, quelle specificamente oggetto di questa voce, invece scomparvero completamente in epoche pi\u00f9 o meno arcaiche: si tratta in genere delle pi\u00f9 vicine a Roma, che furono conquistate per prime e distrutte, e di esse spesso conosciamo addirittura solamente i nomi, tramandati dalle fonti antiche.\nLe fonti storiche.\nPlinio il Vecchio.\nL'elenco pi\u00f9 ampio di citt\u00e0 scomparse del Lazio arcaico che ci sia stato tramandato \u00e8 quello fornito da Plinio il Vecchio, il quale cita \"\"LIII populi\" di cui alla sua epoca (I secolo d.C.) non rimaneva traccia. L'elenco non \u00e8 tuttavia organico, essendo diviso in due parti: inizialmente vengono citate, senza un ordine preciso, le citt\u00e0 del Lazio in generale con il loro nome, mentre di seguito si elencano in ordine alfabetico le popolazioni cittadine dell'area albana, citate con il nome degli abitanti, definiti nell'insieme \"populi albenses\":\nNelle due liste si riscontrano evidenti discordanze: le citt\u00e0 nominate realmente non sono cinquantatr\u00e9, ma cinquanta, e anche inserendo le citt\u00e0 scomparse di \"Apiolae\" e di \"Amyclae\", citate a parte, la cifra totale non risulta ugualmente. Il numero cinquantatr\u00e9 potrebbe essere un errore di Plinio; alternativamente si potrebbe ipotizzare che all'epoca di Plinio fosse stato tramandato il numero ma non il nome di tutte le citt\u00e0 scomparse. Solo di poche di queste citt\u00e0 si \u00e8 peraltro potuto individuare con una certa sicurezza il sito, e di pochissime esistono tracce pi\u00f9 o meno importanti.\nLe ultime due citt\u00e0 citate da Plinio nel suo primo elenco, \"Norba\" e \"Sulmo\" (Sermoneta), vennero distrutte solo nell'ambito della guerra civile tra Mario e Silla (I secolo a.C.) .\nIl secondo elenco di Plinio passa invece in rassegna i cosiddetti \"populi albenses\"\", restringendo quindi l'ambito alle sole comunit\u00e0 che abitavano nella regione del \"mons Albanus\" (successivamente noto come Monte Cavo) o nelle zone limitrofe (Colli Albani). Questi popoli si erano riuniti con gli altri Latini del \"Latium vetus\" nella Lega Latina, di cui era fulcro il santuario di Giove Albano sul \"mons Albanus\", dove periodicamente si riunivano per celebrare la festa delle \"feriae latinae\", con il sacrificio di un toro bianco, le cui carni venivano quindi ripartite tra i rappresentanti delle varie citt\u00e0 l\u00ec riuniti, consumate in un banchetto comunitario. Alla fine delle celebrazioni una parte di queste carni veniva portata nella propria citt\u00e0 da ognuno di questi rappresentanti.\nAlcune localit\u00e0 desumibili dall'elenco dei trenta popoli albani di Plinio non risultano attestate in nessun'altra fonte, e in alcuni casi esistono persino dispute filologiche sulla corretta versione del loro nome. Va precisato che tali localit\u00e0 potevano non avere dignit\u00e0 o titolo di citt\u00e0, come pure \u00e8 possibile che i \"populi albenses\" nominati da Plinio non prendessero tutti il nome dalle rispettive localit\u00e0.\nAltre fonti antiche.\nDionigi di Alicarnasso nelle \"Romanae Antiquitates\", cita le ventinove citt\u00e0 della Lega latina che, consoli Tito Larcio e Quinto Clelio Siculo (498 a.C.), si riunirono a Ferentino, dove anche per l'azione di Tarquinio il Superbo e Ottavio Mamilio, si coalizzarono contro Roma: contrariamente a Plinio l'elenco comprende sia citt\u00e0 in seguito scomparse, sia citt\u00e0 esistenti ai suoi tempi. In questo caso le citt\u00e0 latine citate erano: \"Ardea\", \"Aricia\", \"Bovillae\", \"Bubentum\", \"Cora\", \"Carventum\", \"Circeii\", \"Corioli\", \"Corbio\", \"Cabum\", \"Fortinea\", \"Gabii\", \"Laurentum\", \"Lanuvium\", \"Lavinium\", \"Labici\", \"Nomentum\", \"Norba\", \"Praeneste\", \"Pedum\", \"Querquetula\", \"Satricum\", \"Scaptia\", \"Setia\", \"Tibur\", \"Tusculum\", \"Tolerium\", \"Tellenae\", \"Velitrae\".\nAnche il geografo Strabone cita il nome di alcune citt\u00e0 del Lazio scomparse alla sua epoca (fine del I secolo a.C. - inizi del I secolo d.C.), ma senza fornirne un elenco organico: in particolare nomina \"Collatia\", \"Antemnae\", \"Fidenae\" e \"Labicum\" come ridotte ai suoi tempi a semplici villaggi o a possedimenti agricoli privati. Cita inoltre \"Apiolae\" e \"Suessa\" descrivendo l'espansione romana nella pianura Pontina a danno dei Volsci, a cui tali citt\u00e0 erano appartenute, mentre di seguito, parlando dello stanziamento degli Equi, cita \"Alba Longa\", implicitamente considerata non pi\u00f9 esistente. Tra le citt\u00e0 situate presso i Colli Albani nomina \"Tellenae\", che Plinio pochi decenni pi\u00f9 tardi elenca tra le citt\u00e0 ai suoi tempi scomparse.\nInfine lo storico Tito Livio cita a pi\u00f9 riprese molte antiche citt\u00e0 latine poi scomparse, coinvolte nelle vicende pi\u00f9 antiche di Roma, narrate nei primi libri della sua opera \"Ab Urbe Condita\".\nI resti archeologici.\nSolo poche delle citt\u00e0 scomparse del Lazio arcaico citate dalle fonti sono sufficientemente conosciute anche per i resti archeologici: si tratta essenzialmente di \"Satricum\", \"Politorium\", \"Tellenae\", \"Ficana\", \"Crustumerium\", \"Corniculum\", \"Antemnae\", \"Collatia\", \"Fidenae\", \"Pedum\" e \"Querquetulum\". Di altre al contrario, anche quando nelle fonti storiche si riportino numerose notizie, permangono dubbi persino sulla precisa identificazione della localit\u00e0 (\"Alba Longa\", \"Apiolae\", \"Pometia\", \"Corioli\").\nQui di seguito saranno passate in rassegna pi\u00f9 dettagliatamente le citt\u00e0 citate nell'elenco di Plinio, come detto il pi\u00f9 completo, per le quali le fonti antiche abbiano tramandato almeno qualche notizia, e la nostra conoscenza non si limiti puramente a un semplice nome.\nLe citt\u00e0 del primo elenco pliniano.\n\"Amitinum\".\nEra un centro situato a est di Roma, sui monti Cornicolani, presso \"Corniculum\", come sembra attestato dal rinvenimento di un'epigrafe che cita un \"pagus amentinus\" e dallo stesso Plinio il Vecchio.\n\"Antipoli\".\n\u00c8 un enigmatico nome che si riferisce forse a un insediamento arcaico situato sul Gianicolo. Questo colle nell'et\u00e0 pi\u00f9 antica non era compreso all'interno della citt\u00e0 di Roma, ma fu inserito solo successivamente, anche perch\u00e9 costituiva un importante baluardo strategico.\n\"Antemnae\".\nAntemnae \u00e8 un'antica citt\u00e0 del \"Latium vetus\" situata alla confluenza tra i fiumi Tevere ed Aniene, distante attorno ai 30 stadi da Roma. Viene identificata con il \"Monte Antenne\", successivamente all'interno di Villa Ada nel comune di Roma. Era la capitale del popolo degli Antemnati.\n\"Caenina\".\nCaenina fu una citt\u00e0 del \"Latium\", una tra le pi\u00f9 antiche ma anche di minor importanza. I suoi abitanti erano detti \"caeninenses\". La si situa sulla sponda sinistra del fiume Aniene, 10\u00a0km prima della sua foce nel Tevere.\n\"Cameria\" o \"Camerium\".\nEra una citt\u00e0 latina situata a nord-est di Roma; \u00e8 citata da varie fonti riguardanti l'et\u00e0 monarchica. La citt\u00e0 \u00e8 menzionata da Plutarco contro la quale Romolo avrebbe combattuto, ucciso 6.000 dei suoi abitanti ed installato una colonia romana, sedici anni dalla fondazione di Roma. Potrebbe essere stata una colonia di Alba Longa.\nLa citt\u00e0, che come tante altre citt\u00e0 Latine, si era ribellata alla supremazia di Roma alla morte di Anco Marzio, si arrese ai romani guidati da Tarquinio Prisco, dopo che questo aveva conquistato con la forza Corniculum, e ne aveva tratto i superstiti come schiavi a Roma.\nFu definitivamente distrutta nel 502 a.C. dai Romani guidati dal console Opitero Verginio Tricosto.\n\"Collatia\".\n\"Collatia\" \u00e8 collocata da Strabone a circa trenta stadi da Roma e viene citata tra le antiche citt\u00e0 del Lazio ridotte all'epoca dell'autore a semplici villaggi o tenute agricole.\n\"Corniculum\".\n\"Corniculum\" \u00e8 stata localizzata nella localit\u00e0 di Montecelio nei Monti Cornicolani, a cui avrebbe dato il nome. Situata nell\"'ager Tiburtinus\", era probabilmente citt\u00e0 sabina, anche se le evidenze storiche in materia sono carenti. Il nome del citt\u00e0 \u00e8 riconducibile alla conformazione delle due colline adiacenti che le unisce proprio come una coppia di piccoli corni.\n\"Crustumerium\".\n\"Crustumerium\" o \"Crustumeria\" \u00e8 un'antica citt\u00e0 del Lazio, capitale del popolo dei Crustumini, identificata con il centro antico individuato e solo in parte scavato in localit\u00e0 Marcigliana Vecchia, a nord di Roma, lungo la via Salaria presso Settebagni.\n\"Ficana\".\n\"Ficana\" \u00e8 un'antica citt\u00e0 del Lazio, identificata con il centro antico individuato presso Acilia, sulle piccole alture di monte Cugno, ridotto a una collinetta ma un tempo pi\u00f9 scosceso e posto a dominare strategicamente il fiume Tevere.\n\"Medullum\" o \"Medullia\".\nSecondo Hubert Zehnacker si sarebbe trovata presso Sant'Angelo Romano, sulla riva destra del fiume Aniene. Si tratta tuttavia di una teoria priva di grande fondamento.\nMedullia divenne colonia romana sotto il regno di Romolo. Quindi, sotto il regno di Tullo Ostilio, durante gli scontri con le citt\u00e0 latine, che si opponevano alla pretesa di Roma di governare sopra tutte queste, per aver Roma sconfitto e distrutto Alba, Medullia sub\u00ec l'assedio e la conquista da parte dei romani.\nLa citt\u00e0 fu quindi riconquistata nuovamente da Anco Marzio, a prezzo di quattro anni di durissimi combattimenti, dopo che la citt\u00e0 aveva nuovamente defezionato passando ancora una volta ai Latini.\nNel 494 a.C. si ribell\u00f2 ai romani, alleandosi con i Sabini.\n\"Politorium\".\n\"Politorium\", antica citt\u00e0 del Lazio, identificata con il centro arcaico rinvenuto negli scavi della localit\u00e0 di Castel di Decima, nella periferia sud-est di Roma. Manca tuttavia una conferma epigrafica che confermi con certezza la localizzazione.\n\"Satricum\".\nEra un'importante citt\u00e0 latina, situata lungo il fiume Astura, in localit\u00e0 \"Le Ferriere\" nel Comune di Latina.\n\"Saturnia\".\n\u00c8 un altro nome assai enigmatico: potrebbe riferirsi a un insediamento di estrema antichit\u00e0, situato su un'area occupata pi\u00f9 tardi dalla stessa citt\u00e0 di Roma: secondo Varrone si sarebbe trovata sul Campidoglio, ai piedi del quale sarebbe esistito un santuario dedicato al dio Saturno, mentre Ovidio nei Fasti attribuisce il nome a Roma stessa. Su questa base si \u00e8 ipotizzata una connessione con il \"nome segreto\" di Roma, sulla presunta e misteriosa esistenza del quale ci informano varie fonti antiche. Si sarebbe trattato di un nome rituale, la conoscenza del quale sarebbe dovuta restare nota solo ai sacerdoti di rango pi\u00f9 elevato; doveva rimanere segreto per evitare che, pronunciato a sproposito, attirasse la sventura sulla citt\u00e0. Si pensa che la dea Angerona avesse tra le sue funzioni anche quella di proteggere la segretezza di tale nome. Tuttavia, che questo nome fosse proprio \"Saturnia\" resta pura speculazione.\n\"Scaptia\".\nSecondo Tito Livio avrebbe dato il suo nome alla trib\u00f9 \"Scaptia\". Per la sua collocazione si \u00e8 ipotizzata la piana sottostante Tivoli oppure Passerano.\n\"Suessa Pometia\".\n\"Pometia\" o \"Suessa Pometia\" \u00e8 citata da numerosi autori antichi, ma rimane priva di precisa localizzazione: si \u00e8 ipotizzato per le moderne Cisterna di Latina e Borgo Podgora. La moderna citt\u00e0 di Pomezia, fondata negli anni trenta del XX secolo, ne riprende infatti solo il nome.\n\"Tellenae\".\nSecondo la mitologia romana, fondata dagli Aborigeni in conseguenza del rito della primavera sacra, fu distrutta dai romani guidati da Anco Marzio durante l'espansione di Roma verso il mare nel VII secolo a.C., mentre la popolazione sarebbe stata trasferita sull'Aventino.\n\"Tifata\".\nDi ignota collocazione, avrebbe dato il nome alla \"curia Tifata\", istituita secondo la tradizione all'epoca di Romolo.\nLe localit\u00e0 desumibili dai \"populi albenses\" citati da Plinio.\n\"Alba Longa\".\nGli \"Albani\" sono il primo popolo citato nell'elenco pliniano. \"Alba\" fu con ogni probabilit\u00e0 la citt\u00e0 principale e pi\u00f9 grande di tutto il \"Latium vetus\" per tutta l'et\u00e0 arcaica, al centro della regione e sede santuario federale; la citt\u00e0 dava inoltre il suo nome al monte soprastante (il \"mons Albanus\", poi noto come Monte Cavo) e al lago sottostante (il \"lacus Albanus\", poi noto come lago Albano).\nAlba \u00e8 indissolubilmente legata alle leggende pi\u00f9 antiche riguardanti la fondazione di Roma e i suoi primi secoli di vita. Sarebbe stata fondata da Ascanio, figlio di Enea, trent'anni dopo la fondazione di \"Lavinium\". Dalla sua casa regnante sarebbe provenuto il fondatore eponimo di Roma, Romolo. Secondo la tradizione, quando a Roma era re Tullo Ostilio, nella prima met\u00e0 del VII secolo a.C., le due citt\u00e0 avrebbero iniziato ad avere rapporti conflittuali tra loro e \"Alba\" sarebbe stata alla fine distrutta dai Romani. Strabone accenna a questi fatti e aggiunge che durante la distruzione il santuario della citt\u00e0 sarebbe stato risparmiato e, dopo la fine della citt\u00e0 gli Albani sarebbero stati dichiarati cittadini romani.\nIl sito esatto della citt\u00e0 antica non si \u00e8 potuto identificare con certezza: esistono ipotesi che l'identificano con Castel Gandolfo, sulle pendici del Monte Cavo. Al momento della sua scomparsa conservava probabilmente il carattere di abitato sparso. La memoria del nome rimase tuttavia viva: quando Settimio Severo ricav\u00f2 dalla grande villa costruita da Domiziano in quello che era stato il circondario di Alba, un accampamento destinato ad accogliere la \"II Legio Partica\", esso fu chiamato \"Castra Albana\", e da esso si svilupp\u00f2 nella tarda antichit\u00e0 la citt\u00e0 di Albano Laziale.\n\"Bola\".\nCitt\u00e0 dei Latini, situata tra \"Labicum\" e \"Praeneste\", citata da Virgilio nell'Eneide e chiamata \"Bolae\" da Livio.\n\"Corioli\".\nCitt\u00e0 latina, di incerta ubicazione; probabilmente situata presso le pendici sud-ovest dei Colli Albani o fra le odierne Genzano e Cecchina, non lontano da \"Lanuvium\" o in corrispondenza del paese di Cori, fu conquistata dai Volsci nella prima met\u00e0 del V secolo a.C.. La citt\u00e0 \u00e8 legata alle vicende dell'eroe romano Coriolano, che da essa riprese il suo \"cognomen\".\n\"Fidenae\".\nA differenza di alcune delle precedenti, \u00e8 una citt\u00e0 la cui ubicazione \u00e8 determinata con certezza, lungo la via Salaria poche miglia a nord di Roma. Il centro, diviso in due parti dalla moderna trincea ferroviaria, corrisponde alla Borgata Fidene, nella vecchia Tenuta Serpentara, poi detta Villa Spada, lungo la via Salaria, successivamente inglobata dalla capitale.\nSecondo la tradizione sarebbe stata fondata da \"Alba Longa\". Per lungo tempo fu contesa tra Roma e gli Etruschi di Veio; successivamente entr\u00f2 in conflitto con Roma, che gi\u00e0 in precedenza ne aveva fatto una sua colonia, e fu da essa distrutta. Anche per \"Fidenae\", come per altre antiche citt\u00e0 scomparse, la distruzione non fu completa, e dopo il saccheggio e la devastazione, che le arrecarono un colpo cos\u00ec duro da ridurla, a quanto sembra, a un semplice villaggio, venne da Roma promossa a \"Municipium\" per la diretta gestione del territorio che aveva dominato da citt\u00e0 indipendente e di quello della scomparsa \"Crustumerium\".\n\"Longula\".\nCorrisponde all'odierna localit\u00e0 di Buon Riposo, nel territorio comunale di Aprilia in cui sorgono anche i resti di Polusca (a Campoleone) e insediamenti Rutuli a Casalazzara. Longula, inizialmente citt\u00e0 latina, occupata dai Volsci, fu riconquistata dai romani. Longula appare anche come luogo di un importante scontro della seconda guerra sannitica.\n\"Pedum\".\nUna delle pi\u00f9 importanti citt\u00e0 della Lega Latina, era situata tra \"Tibur\" e \"Praeneste\", presso l'odierna Gallicano nel Lazio.\nVenne conquistata dai Romani prima ad opera di Coriolano e quindi definitivamente nel 338 a.C. In seguito decadde.\n\"Querquetulum\".\nCitata anche da Dionigi di Alicarnasso, \u00e8 dai pi\u00f9 identificata con Corcolle, tra Tivoli e Gallicano nel Lazio. Nel nome stesso di questo piccolo villaggio peraltro si potrebbe intravedere una abbastanza probabile sopravvivenza dell'antico. Nelle vicinanze di Corcolle sono venuti alla luce dei materiali dall'et\u00e0 del ferro fino al II secolo a.C., tra cui oggetti votivi riferibili a un tempio connesso con una fonte.\n\"Tolerium\".\nDi incerta localizzazione, secondo Antonio Nibby corrisponde a Valmontone, fece parte della Lega Latina.\n\"Vitellia\" o \"Vetelia\".\nSi trovava sul confine tra Latini ed Equi e viene citata da Svetonio a proposito delle origini dell'imperatore Vitellio, a causa della somiglianza del nome.\nCitt\u00e0 menzionate al di fuori delle due liste pliniane.\n\"Apiolae\".\n\"Apiolae\" antica cittadella dei Latini distrutta dal re di Roma Tarquinio Prisco e localizzata dall'archeologo, tra Pavona e Albano Laziale, fu conquistata e distrutta dai romani condotti da Tarquinio Prisco."}
{"id": "382748", "revid": "32658", "url": "https://it.wikipedia.org/wiki?curid=382748", "title": "Gioiosa Jonica", "text": ""}
{"id": "382749", "revid": "287204", "url": "https://it.wikipedia.org/wiki?curid=382749", "title": "Dizionario enciclopedico", "text": "Un dizionario enciclopedico \u00e8 un'opera che raccoglie brevi articoli su un'ampia gamma di argomenti, organizzati in ordine alfabetico. I dizionari enciclopedici possono essere \"generalisti\", possono cio\u00e8 occuparsi di molti diversi campi del sapere, oppure \"specialistici\", cio\u00e8 specializzati in un particolare campo (ad esempio nelle arti o nelle scienze; oppure dizionari biografici o quant'altro).\nParagonato a un dizionario, un dizionario enciclopedico offre una pi\u00f9 ricca descrizione degli argomenti e una maggiore scelta di termini e locuzioni che consentono di approfondire gli argomenti trattati. Paragonato ad una enciclopedia, un dizionario enciclopedico offre minori approfondimenti e dettagli, a fronte di una maggiore compattezza e una maggiore facilit\u00e0 d'uso (ad esempio proponendo una maggiore variet\u00e0 di argomenti correlati); inoltre, le minori dimensioni si traducono generalmente in costi minori.\nStoricamente la locuzione \u00e8 stata utilizzata per indicare un qualunque libro di riferimento a carattere enciclopedico (cio\u00e8 che comprende la maggior parte della conoscenza in un determinato ambito) con organizzazione alfabetica, allo stesso modo del dizionario. Si noti che il termine dizionario precede quello di enciclopedia, nell'uso comune, di circa due secoli. Per indicare il loro metodo di organizzazione delle voci e per evidenziare il contrasto con altri metodi o sistemi di classificazione della conoscenza, molte delle prime enciclopedie contenevano nel titolo, o nel sottotitolo, il termine dizionario.\nStoria.\nIl dizionario enciclopedico \u00e8 l'evoluzione del dizionario. John Harris sottotitol\u00f2 il suo fondamentale Lexicon technicum \"universal English dictionary of Arts and Sciences\" (\"dizionario universale inglese delle arti e delle scienze\") e tale lavoro \u00e8 conosciuto soprattutto per essere questo: la prima raccolta di conoscenza in Inglese ordinata alfabeticamente.\nGli enciclopedisti del XVIII secolo, a loro volta, approfondirono e, in taluni casi, sostanzialmente rividero l'organizzazione del dizionario enciclopedico per creare le prime maggiori enciclopedie (l\"Encyclop\u00e9die\" francese e pi\u00f9 tardi l\"Encyclop\u00e6dia Britannica\").\nTuttavia questi lavori cos\u00ec onnicomprensivi erano costosi e difficili da produrre e tenere aggiornati; inoltre voci cos\u00ec dettagliate non erano l'ideale per essere utilizzate come riferimento. La prima versione del \"Conversations-Lexikon\" tedesco (1796 - 1808) era di appena 2762 pagine in sei volumi; pi\u00f9 tardi, mentre fu espansa, il suo formato, che usava numerose voci meno dettagliate, serv\u00ec da principale modello per molte enciclopedie e dizionari enciclopedici del XIX secolo."}
{"id": "382750", "revid": "128553", "url": "https://it.wikipedia.org/wiki?curid=382750", "title": "Heartland (geopolitica)", "text": "Heartland o Heartlands (letteralmente: il \"Cuore della Terra\") \u00e8 un nome che venne dato alla zona centrale del continente Eurasia, corrispondente all'incirca alla Russia e alle province limitrofe, da Sir Halford Mackinder, il geografo inglese autore di \"Democratic Ideals and Reality\"; la teoria delle Heartlands venne sottoposta alla Royal Geographical Society nel 1904.\nTeorizzazione.\nL\"'Heartland\" era descritto da Mackinder come il territorio delimitato ad ovest dal Volga, ad est dal Fiume Azzurro, a nord dall'Artico e a sud dalle cime pi\u00f9 occidentali dell'Himalaya. All'epoca, tale zona era quasi interamente controllata dall'Impero Russo.\nPer Mackinder, che basava la sua teoria geopolitica sulla contrapposizione tra mare e terra, Heartland era il \"cuore\" pulsante di tutte le civilt\u00e0 di terra, in quanto logisticamente inavvicinabile da qualunque talassocrazia.\nDa qui la frase che riassume l'intera concezione geopolitica di Mackinder:\n\"Isola mondo\" \u00e8 l'espressione coniata da Mackinder per indicare l'Eurafrasia; spesso infatti si riferisce ad essa con l'espressione completa \"Isola mondo Lisbona-Vladivostok-Capo di Buona Speranza\"; essa costituiva, secondo la sua teoria, il settore centrale della superficie terracquea, e comprende pi\u00f9 del 50% delle risorse mondiali. Un secondo settore ai margini del primo era individuato nelle Isole Britanniche e nell'arcipelago del Giappone, includendo il settore orientale dell'Oceano Atlantico e quello settentrionale del Pacifico. Un terzo settore, il pi\u00f9 marginale, era invece dato dalle Americhe e dall'Australia, comprese le acque che circondano questi territori. \nUn punto a favore della teoria \u00e8 dato dall'esito dell'invasione napoleonica della Russia, nonch\u00e9 della grande crescita dell'Impero Zarista come potenza mondiale dopo la met\u00e0 del XIX secolo. Tuttavia, la coalizione delle potenze coloniali europee nel contenimento dell'espansione russa in Asia (il cosiddetto Grande Gioco), nonch\u00e9 l'arretratezza economica e sociale dell'Impero Russo, avevano impedito un efficiente dominio dell'Heartland. Sempre secondo Mackinder, un inconveniente nella conquista di tali territori e al contempo un grande vantaggio nella loro difesa era stato l'assenza di infrastrutture; pertanto, egli credeva che con l'introduzione delle ferrovie sarebbe stato possibile per una potenza dell'Europa Centrale (probabilmente l'Impero Tedesco) invadere e conquistare le pianure dell'Europa Orientale fino agli Urali. In alternativa, un'alleanza tra i due imperi, russo e tedesco, avrebbe permesso di creare una coalizione di notevole potenza, grazie alle vaste risorse della Russia e all'industrializzazione e alla potenza navale della Germania. Proprio agli inizi del Novecento, tuttavia, Germania e Russia erano in rapporti meno che buoni a causa dell'alleanza tra quest'ultima e la Francia, stipulata nel 1894, mentre l'Impero Tedesco era sempre pi\u00f9 legato all'Austria-Ungheria, grande rivale di Mosca nei Balcani. Lo scoppio della prima guerra mondiale e la Rivoluzione d'Ottobre determinarono la fine di ogni possibile accordo tra lo Zar e il Kaiser, tutt'altro che improbabile fino agli anni '90 del XIX secolo. \nScopo della teoria dell'Heartland, a detta di Mackinder, era di avvisare l'Alto Comando Britannico di abbandonare il cosiddetto \"splendido isolamento\" e di acquisire maggiore potenza militare sulla terraferma prima che si palesasse una seria minaccia dall'Europa continentale."}
{"id": "382761", "revid": "287204", "url": "https://it.wikipedia.org/wiki?curid=382761", "title": "Marc-Vivien Foe", "text": ""}
{"id": "382778", "revid": "115334797", "url": "https://it.wikipedia.org/wiki?curid=382778", "title": "Teorema di Alfv\u00e9n", "text": "Il teorema di Alfv\u00e9n afferma che in un fluido conduttore con resistivit\u00e0 nulla (o molto piccola), le linee di campo magnetico rimangono \"congelate\" in un dato volume del fluido (in inglese, \"frozen in\"). \nQuesto teorema spiega una certa variet\u00e0 di fenomeni nella magnetosfera e nei plasmi.\nLa dimostrazione \u00e8 abbastanza elementare nel contesto della MHD ideale. \nDimostrazione.\nPrendiamo una superficie di flusso formula_1 al tempo formula_2, che viene trascinata dalla velocit\u00e0 fluida formula_3 nel tempo formula_4 nella posizione formula_5. Siano formula_6 ed formula_7 i due versori normali alle due superfici. \nL'enunciato del teorema implica che, se le linee di campo magnetico rimangono congelate nel cilindretto di fluido delimitato da formula_1, formula_5 e di altezza formula_10, la variazione nel tempo del flusso magnetico dentro il cilindretto \u00e8 nulla, formula_11. \nViceversa, se la variazione del flusso dentro il cilindretto \u00e8 nulla, potendo scegliere il volumetto elementare di fluido in modo arbitrario, questo implica che la topologia magnetica rimanga vincolata al campo di velocit\u00e0 fluida. \nLa variazione di flusso dentro il cilindretto si pu\u00f2 esprimere come:\nFacendo lo sviluppo di Taylor del flusso formula_13 si ottiene:\nOra possiamo usare l'equazione della divergenza del campo magnetico (equazioni di Maxwell) per esprimere la differenza formula_15 (valutata allo stesso istante formula_2), e dire che il flusso uscente dalle basi del cilindretto deve essere uguale al flusso entrante dalla superficie esterna del cilindretto, di lunghezza formula_10:\nIn questo modo, la differenza finita formula_19 pu\u00f2 essere espressa come:\nNel limite formula_21 gli integrali sui due contorni 1 e 2 si confondono, e allora:\nA questo punto si riconosce facilmente che il termine fra parentesi nell'integrale \u00e8 identicamente nullo, per l'equazione di evoluzione del flusso della MHD ideale (vedi Equazione (3) nella voce magnetoidrodinamica).\nInterpretazione.\nIl teorema stabilisce quindi che le linee di campo magnetico non sono indipendenti dall'evoluzione della velocit\u00e0 del fuido: questo \u00e8 un vincolo molto restrittivo sulla topologia delle linee di campo, e ne limita grandemente le possibili configurazioni.\nPossiamo capirlo molto semplicemente pensando a un fluido conduttore con un campo magnetico solo in direzione formula_23, formula_24, e senza campo elettrico. Supponiamo per assurdo che il fluido riesca a sviluppare una velocit\u00e0 nella direzione formula_25, diciamo formula_26, che si oppone quindi al campo magnetico \nformula_27. Allora, dato che formula_28, e il campo elettrico dentro il fluido \u00e8 nullo, compare una corrente formula_29. \nIn corrispondenza a tale corrente, compare anche una forza di Lorentz nella direzione formula_25, pari a \nformula_31. In sostanza, \"non appena il fluido sviluppa una velocit\u00e0 che si oppone al campo magnetico, compare una forza che tende a opporsi a questa velocit\u00e0 fluida\". Tale forza diverge per formula_32. \nNel fluido si formano quindi continuamente delle correnti che tendono a congelare la topologia del campo magnetico (a parte delle regioni in cui il campo magnetico \u00e8 nullo, formula_33 nell'esempio qui sopra).\nQuesto evidenzia anche l'importanza della resistivit\u00e0: una resistivit\u00e0 anche piccola pu\u00f2 portare le linee di campo magnetico a rompersi e riconnettersi in una topologia diversa. Questi fenomeni sono noti come riconnessione magnetica, e sono un fenomeno importantissimo nei plasmi. Dato che la resistivit\u00e0 \u00e8 quasi ovunque molto piccola, tali fenomeni saranno confinati entro regioni spaziali molto piccole, denominate \"strati resistivi\" (\"resistive layers\"), dove si possono formare lamine molto sottili di corrente, chiamate in inglese current sheets.\nEsempi.\nI fluidi conduttori in generale e i plasmi in particolare sono quindi associati a intensi fenomeni magnetici: esempi sono le violente emissioni di vento solare associate ai brillamenti solari (dai quali spesso si propagano le cosiddette onde di Alfv\u00e9n, delle perturbazioni ad alta velocit\u00e0 che si propagano lungo le linee del campo magnetico solare trasportando energia verso l'esterno) e i fenomeni di disturbo delle telecomunicazioni legati alle aurore polari, note come tempeste geomagnetiche. Lo stesso campo magnetico terrestre \u00e8 prodotto da un fluido conduttore in movimento (il nucleo terrestre)."}
{"id": "382779", "revid": "2084998", "url": "https://it.wikipedia.org/wiki?curid=382779", "title": "Demarato di Corinto", "text": "Biografia.\nDemarato, ricco ed importante cittadino di Corinto, apparteneva alla famiglia dei Bacchiadi, che aveva regnato a Corinto e pretendeva di discendere da Eracle.\nDemarato lasci\u00f2 la sua citt\u00e0 perch\u00e9, come racconta Cicerone, non si adattava alla tirannide di Cipselo. Lasciata la sua citt\u00e0 nativa, arriv\u00f2 nell'allora fiorente citt\u00e0 etrusca di Tarquinia intorno al 657 a.C.\nQui si spos\u00f2 con una nobile ma povera donna del luogo, da cui ebbe due figli, Arunte e Lucomone, il futuro Tarquinio Prisco, il secondogenito. I due ricevettero sia l'educazione etrusca sia quella greca.\nArunte mor\u00ec poco prima del padre, che design\u00f2 come suo unico erede Lucumone, non sapendo che prima di morire Arunte aveva generato un figlio, Tarquinio Arunte, detto Egerio perch\u00e9 nato povero.\nL'importanza storica di Demarato, secondo Tacito, \u00e8 dovuta, oltre alla circostanza di aver generato ed educato il futuro re di Roma, nell'aver portato a Tarquinia la scrittura greca."}
{"id": "382780", "revid": "125408216", "url": "https://it.wikipedia.org/wiki?curid=382780", "title": "Fulvio Collovati", "text": "Caratteristiche tecniche.\nDifensore centrale, era dotato di una buona tecnica individuale. Veniva impiegato in marcatura, dove faceva valere la propria abilit\u00e0 nel gioco aereo e nell'anticipo sull'attaccante avversario; per queste sue doti, viene considerato l'erede di Roberto Rosato al Milan.\nCarriera.\nClub.\nMilan.\nNato in Friuli ma cresciuto dall'et\u00e0 di 7 anni a Milano, viene scoperto da Giovanni Trapattoni mentre a 13 anni giocava nell'oratorio di Limbiate, crebbe nelle giovanili del con le quali perse due finali del Torneo di Viareggio, nel 1976 e 1977, venendo premiato anche come miglior giocatore, e partecip\u00f2 nel 1977 alla vittoria della Blue Stars/FIFA Youth Cup. Esord\u00ec in Serie A con i rossoneri nella stagione 1976-1977, sotto la guida di Pippo Marchioro il quale lo impieg\u00f2 come riserva di Angelo Anquilletti e Giuseppe Sabadini, scendendo in campo 11 volte e conquistando la Coppa Italia.\nNella stagione seguente, con Nils Liedholm in panchina, gioc\u00f2 con pi\u00f9 regolarit\u00e0 (25 presenze e 1 gol), ma la consacrazione definitiva avvenne nell'annata 1978-1979 dove disput\u00f2 27 partite contribuendo, come uno dei punti di forza della difesa rossonera, allo scudetto della stella. Al termine della successiva stagione il Milan venne condannato alla retrocessione in Serie B per illecito sportivo, e a differenza di altri giocatori Collovati segu\u00ec la squadra rossonera fra i cadetti, giocando 36 partite con due reti e riconquistando la massima serie.\nNell'estate 1981 venne nominato nuovo capitano milanista, in sostituzione di Aldo Maldera; tuttavia al termine dell'annata 1981-1982 il Milan retrocedette nuovamente in serie cadetta, questa volta sul campo, subendo una dura contestazione che non risparmi\u00f2 Collovati, il quale tra le altre cose venne colpito da un sasso lanciato dagli spalti da un tifoso rossonero durante una partita a Como. La fallimentare stagione segn\u00f2 la fine dell'esperienza in rossonero del difensore.\nInter.\nCollovati, nel frattempo diventato campione del mondo con la nazionale, durante l'estate 1982 prefer\u00ec lasciare il turbolento ambiente del Milan per accasarsi ai rivali cittadini dell' (in cambio di Pasinato, Canuti e Serena), anche a causa di sopravvenuti dissidi con la societ\u00e0 rossonera; per questo fu accusato di tradimento dai tifosi milanisti, e la stampa gli affibbi\u00f2 il soprannome di \"ingrato transfuga\".\nIn nerazzurro disput\u00f2 quattro stagioni da titolare, le prime due in compropriet\u00e0 con il Milan, e quindi acquistato definitivamente dalla societ\u00e0 interista; qui raggiunse per due anni di fila le semifinali di Coppa UEFA, nel 1984-1985 e 1985-1986, tuttavia sul piano personale perse parte della freschezza atletica delle stagioni precedenti, venendo anche impiegato come libero dall'allenatore Mario Corso.\nUdinese, Roma e Genoa.\nDopo il Mondiale in Messico, escluso dai piani tecnici dell'Inter, si trasfer\u00ec nell'ottobre 1986 all', con cui rimase per\u00f2 solo una stagione (20 partite e 2 reti) conclusasi con la retrocessione, a causa della penalizzazione di 9 punti inflitta alla squadra friulana.\nNel 1987 il suo ex tecnico Liedholm lo port\u00f2 alla , dove disput\u00f2 due stagioni poco brillanti giocando in coppia con Gianluca Signorini al centro della difesa. Durante l'esperienza giallorossa, segn\u00f2 un solo gol in campionato, nella trasferta del 27 settembre 1987 sul campo dell'Avellino, in cui i capitolini si imposero per 3-2.\nRichiesto da Franco Scoglio, chiuse la carriera nel con cui gioc\u00f2 per quattro anni, dal 1989 al 1993, tutti disputati in Serie A; con la formazione rossobl\u00f9, in seguito passata nelle mani di Osvaldo Bagnoli, raggiunse il quarto posto nel campionato di Serie A 1990-1991 e le semifinali della Coppa UEFA 1991-1992, migliori risultati del grifone dal secondo dopoguerra.\nNazionale.\nConvocato dal commissario tecnico Enzo Bearzot, esord\u00ec in nazionale il 24 febbraio 1979, a 21 anni, nella partita amichevole Italia- (3-0) disputata a Milano. Divenne subito titolare, e realizz\u00f2 la sua prima rete in azzurro il 16 febbraio 1980, nella gara amichevole vinta per 2-1 contro la a Napoli.\nNonostante la fresca retrocessione in serie cadetta con il Milan, prese parte al dove l'Italia, paese ospitante, si classific\u00f2 quarta: Collovati fall\u00ec il rigore decisivo nella finale per il terzo posto contro la .\nDue anni dopo fu tra i protagonisti della vittoriosa spedizione azzurra al in Spagna, dove disput\u00f2, da titolare e con ottimo rendimento, tutte le gare della manifestazione fino alla finale dell'11 luglio 1982, vinta 3-1 contro la . Al termine del torneo venne inserito nel \"Top 11 dei Mondiali.\"\nDopo il campionato del mondo partecip\u00f2 alle qualificazioni al per il quale l'Italia non riusc\u00ec a qualificarsi; dopodich\u00e9 perse il posto da titolare come \"stopper\" a favore di Vierchowod. Collovati rimase comunque nel gruppo, e il 2 giugno 1985 scese in campo per la prima volta con la fascia di capitano nella partita amichevole contro il (1-1) disputata allo Stadio Azteca di Citt\u00e0 del Messico.\nPartecip\u00f2 infine al dove fu impiegato unicamente nella terza gara del girone, la partita del 10 giugno vinta 3-2 contro la , che rimane la sua ultima presenza in maglia azzurra.\nCon la nazionale ha totalizzato 50 presenze e realizzato 3 gol.\nDirigente.\nNel triennio 2001-2004 ricopre l'incarico di direttore sportivo del .\nL'11 settembre 2015 rileva, assieme all'imprenditore Testa, la di Busto Arsizio: ne diventa consigliere d'amministrazione ed \u00e8 nominato amministratore delegato e direttore generale. Il successivo 6 novembre si dimette dalle cariche, conservando per\u00f2 il seggio nel consiglio d'amministrazione del club.\nDopo il ritiro.\nDopo il ritiro dal calcio giocato ha prodotto e condotto numerose trasmissioni televisive, sia nazionali che locali. Ha condotto con la moglie Caterina su Canale Italia \"Sfoghi di calcio\", sull'emittente ligure Telenord la trasmissione sportiva \"Il derby del Luned\u00ec\", e \"Il Campionato dei Campioni\" in onda su Odeon TV.\nNel 2006 e nel 2010 \u00e8 stato opinionista nella trasmissione Rai \"Notti Mondiali\". Ha ricoperto lo stesso ruolo in diverse edizioni della \"La Domenica Sportiva\" dal 2006 al 2014, mentre nel 2012 \u00e8 telecronista al . Nel novembre del 2014 \u00e8 uno dei giudici, insieme a Fabio Galante e Nicola Berti, del talent calcistico \"Leyton Orient\" condotto da Simona Ventura su Agon Channel.\n\u00c8 inoltre consulente e uomo immagine della societ\u00e0 Sport Plus 4 You che si occupa di procura sportiva, impianti sportivi, e marketing. Sposatosi con la giornalista napoletana Caterina Cimmino, anche lei apparsa in numerosi programmi a sfondo sportivo, ha due figlie: Celeste e Clementina.\nDa fine gennaio 2018, \u00e8 opinionista della neonata emittente radiofonica RMC Sport Network.\n\u00c8 stato inoltre ospite fisso a Quelli che il calcio, fino alla stagione 2018-2019 del programma."}
{"id": "382781", "revid": "124258874", "url": "https://it.wikipedia.org/wiki?curid=382781", "title": "Barcidi", "text": "Barcidi furono chiamati i componenti di una famiglia tra le pi\u00f9 in vista dell'aristocrazia dell'antica Cartagine. Grandissima nemica di Roma, la famiglia si distingue dal soprannome di Amilcare, detto \"Barak\" (poi tradotto in \"Barca\"), ovvero \"folgore\", \"fulmine\", per le sue qualit\u00e0 di condottiero di eserciti e di politico decisionista. Secondo un'altra interpretazione il nome di Barca deriverebbe da \"Baruk\" ovvero \"il benedetto\" a indicare una particolare protezione da parte degli Dei. \"Barca\" non \u00e8 quindi un cognome vero e proprio che, come nell'uso romano, sta ad indicare una famiglia o una \"gens\". A quanto pare l'uso del termine \"Barcide\" \u00e8 stato introdotto dagli studiosi per motivi di uso comune e, forse banalmente, poter evitare ripetizioni a volte cacofoniche.\nOrigini della famiglia cartaginese.\nNell'Eneide, Virgilio fa provenire la discendenza di Amilcare Barca direttamente da Didone: la semi-leggendaria fondatrice di Cartagine che si suicid\u00f2 dopo l'abbandono di Enea promettendo eterno odio ai suoi discendenti (i Romani). Gli storici moderni, viceversa, ritengono che la famiglia fosse di umili origini. Sfortunatamente, a causa della completa distruzione della citt\u00e0 da parte delle legioni di Scipione Emiliano al termine della Terza guerra punica le possibilit\u00e0 di risalire alle sue vere origini sono praticamente inesistenti.\nI Barcidi disponevano di alcuni possedimenti terrieri in Byzacena, sfruttati da Annibale dopo la Seconda guerra punica .\nQuali che fossero queste origini, nel corso del III secolo a.C. i Barcidi si ponevano come una delle famiglie pi\u00f9 in vista nell'agone politico e militare cartaginese, i maggiori esponenti del partito anti-romano all'interno dell'oligarchia della citt\u00e0, i proponenti di una politica di sempre maggiore espansione commerciale e coloniale nel Mar Mediterraneo. Questa politica fu dai Barcidi sviluppata in contrasto con il partito di Annone teso alla pace con Roma, allo sviluppo agricolo e all'espansione verso l'interno dell'Africa. \nDalla visione politica di Amilcare Barca deriv\u00f2 la sua influente e importante presenza militare nella Sicilia squassata dalla Prima guerra punica nonch\u00e9 la preparazione, lo scatenarsi e la partecipazione alla Seconda guerra punica.\nBase economica della preparazione alla Seconda guerra punica fu la conquista di vasti territori in Spagna e la fondazione di svariate citt\u00e0. Ricordiamo qui Barcellona, che gi\u00e0 ricalca il soprannome di Amilcare, e Cartagena, che fu fondata con il nome di \"Karth Hadash\" (cio\u00e8 Carthago Nova) e fu la capitale dell'impero coloniale Barcide in Spagna.\nPersonaggi pi\u00f9 famosi della famiglia.\nI pi\u00f9 conosciuti componenti della famiglia sono:\nPropugnatore della ripresa delle ostilit\u00e0 con Roma e messo in minoranza all'interno del \"senato\" cartaginese, Amilcare con un esercito di mercenari e qualche volontario part\u00ec per la Spagna accompagnato dal genero Asdrubale (Maior) e dai figli Annibale e Asdrubale (Barca) ancora bambini. La campagna, durata anni fu estremamente redditizia per Amilcare e per Cartagine e gett\u00f2 le basi economiche per la successiva invasione dell'Italia da parte di Annibale.\nAmilcare non riusc\u00ec a portare veramente a termine la sua impresa poich\u00e9 anneg\u00f2, nel 228 a.C., attraversando un fiume durante la ritirata al termine di una battaglia sfortunata. Alla guida delle forze Cartaginesi gli successe il genero, Asdrubale.\nFu il fondatore di Cartagine Nova, la capitale della appena conquistata provincia. Sempre Asdrubale riusc\u00ec a strappare a Roma, impegnata con i Galli della Pianura Padana e, conseguentemente della Provenza, il trattato che stabiliva nell'Ebro il confine fra le sfere di influenza romana e cartaginese in terra iberica. Questa definizione del confine, che poneva in territorio cartaginese la citt\u00e0 di Sagunto alleata a Roma, diede ad Annibale la possibilit\u00e0 di scatenare la Seconda guerra punica.\nAsdrubale mor\u00ec nel 221 a.C. per mano di un Celta a causa di una controversia per una donna. Ma furono registrate voci che indicavano come mandante Annibale, il figlio maggiore di Amilcare, adorato dalle truppe e desideroso di iniziare la campagna contro Roma.\nDopo la fine della guerra, Annibale guid\u00f2 Cartagine per parecchi anni cercando di ripararne le devastazioni, fino a quando i Romani non lo forzarono all'esilio nel 195 a.C. Annibale si rifugi\u00f2 quindi dal re Seleucide Antioco III in Siria dove continu\u00f2 a propugnare guerre contro Roma. Nel 189 a.C. Antioco III fu sconfitto dai Romani e Annibale dovette ricominciare la fuga, questa volta presso il re Prusia I in Bitinia. Quando i Romani chiesero a Prusia la sua consegna, Annibale prefer\u00ec suicidarsi. Era il 182 a.C."}
{"id": "382783", "revid": "44627", "url": "https://it.wikipedia.org/wiki?curid=382783", "title": "Funzione di Vitali-Cantor", "text": ""}
{"id": "382785", "revid": "287204", "url": "https://it.wikipedia.org/wiki?curid=382785", "title": "Giuseppe Sardi (1680-1753)", "text": "Biografia.\nGiuseppe Sardi ebbe una formazione di cantiere da capomastro muratore, anche se tecnicamente esercit\u00f2 anche l'attivit\u00e0 di architetto. Fu l'artefice della facciata della Chiesa di Santa Maria Maddalena di Roma. Fra il 1716 e il 1718, su commissione del cardinale Annibale Albani, titolare della chiesa, dot\u00f2 Santa Maria in Cosmedin di una nuova facciata e di decorazioni interne, trasformando la chiesa da romanica a barocca. Per il ripristino della chiesa romanica, le decorazioni architettoniche di Giuseppe Sardi furono completamente distrutte, tra il 1894 e il 1899, e la facciata si conosce grazie a un'incisione di Giuseppe Vasi. \nA Giuseppe Sardi si deve anche la Chiesa dei Santi Quaranta Martiri e San Pasquale Baylon in Trastevere a Roma. \nLavor\u00f2 anche nella chiesa del Rosario a Marino (1712-1713) e per la costruzione della chiesa della S. Famiglia a Sezze. Contestualmente fu attivo come mercante d'arte, attraverso una collezione di oltre 1700 quadri."}
{"id": "382787", "revid": "37401", "url": "https://it.wikipedia.org/wiki?curid=382787", "title": "Clausola (musica)", "text": ""}
{"id": "382798", "revid": "287204", "url": "https://it.wikipedia.org/wiki?curid=382798", "title": "Nome in codice Dark Winter", "text": "Nome in codice Dark Winter \u00e8 un romanzo di Andy McNab.\nTrama.\nNick Stone \u00e8 un agente K prima inglese e ora sotto il comando degli Stati Uniti d'America e viene inviato insieme ad un'agente britannica ad eliminare un pericoloso tecnico di al-Q\u0101\u02bfida, esperto di armi chimiche e batteriologiche, in Malesia. La missione \u00e8 portata a termine con successo e Stone pu\u00f2 andare a trovare sua figlia adottiva Kelly, la cui famiglia \u00e8 stata sterminata anni prima e che palesa problemi di natura psicologica, fa uso di droghe ed \u00e8 bulimica. Per questo motivo ritornano in Inghilterra, dai nonni paterni, per seguire le cure psichiatriche, ma il terrorismo islamico non lascia tempo a Stone di stare insieme a Kelly: una pericolosa arma batteriologica denominata Dark Winter \u00e8 entrata entro i confini britannici, Londra ma anche a New York e Berlino e cos\u00ec Stone viene richiamato dal suo vecchio capo \"Signors\u00ec\" a Londra per mettersi in contatto con l'informatore e scovare ed eliminare le cellule terroristiche che porteranno a termine l'attacco. \nLe cellule in Inghilterra vengono eliminate, ma le cose si complicano quando Kelly viene rapita dall'informatore che si rivela essere un altro terrorista e Stone viene ricattato se non riporta da Berlino alcune bottiglie con l'agente batteriologico. Stone chiede aiuto all'unica amica che gli rimane, l'agente britannica con cui ha portato a termine entrambe le missioni. Segretamente riportano le bottiglie a Londra e a Stone non rimane che una speranza, reagire con l'unica cosa che sa fare: l'agente addestrato SAS. Nei momenti risolutivi Stone deve salvare Kelly, la sua stessa vita e quella della sua collega, ed eliminare i terroristi prima che compiano uno degli attentati pi\u00f9 terribili dalle stragi dell'11 settembre."}
{"id": "382804", "revid": "125861154", "url": "https://it.wikipedia.org/wiki?curid=382804", "title": "John Ritter", "text": "In carriera ha vinto un Golden Globe e un Emmy Award.\nBiografia.\nFiglio del cantante country e attore Tex Ritter (1905-1974) e dell'attrice Dorothy Fay (1915-2003), nel 1967 cominci\u00f2 la sua avventura nel mondo dello spettacolo facendo da dj in una manifestazione di raccolta fondi per la lotta contro la sclerosi a placche; insieme al fratello Tom, riusc\u00ec a raccogliere milioni di dollari per la causa. Frequent\u00f2 il liceo di Hollywood e l'University of Southern California, dove si laure\u00f2 in psicologia come prima disciplina (major) e in architettura come seconda disciplina (minor).\nCarriera.\nNel 1971 si laure\u00f2 in arti drammatiche e, in seguito, partecip\u00f2 a diversi spettacoli teatrali e a qualche puntata di serie famose, tra cui \"Starsky &amp; Hutch\" e \"Love Boat.\"\n\"Tre cuori in affitto\".\nNel 1977 arriv\u00f2 la consacrazione con il telefilm \"Tre cuori in affitto\" (versione americana della sit-com britannica \"Un uomo in casa\"), mandata in onda dalla rete \"ABC\", interpretando il ruolo di uno studente di culinaria single che condivide un appartamento in affitto con due ragazze. Grazie a questa interpretazione, otterr\u00e0 una stella nella \"Hollywood Walk of Fame\" nel 1984. Le due ragazze erano in origine la bruna \"Janet Wood\" (Joyce DeWitt) e la bionda \"Chrissy Snow\" (Suzanne Somers). Nel corso della serie, il personaggio di Janet rimase inalterato, mentre invece la Somers venne licenziata nel 1981 e altre attrici rimpiazzarono il suo ruolo interpretando personaggi diversi, inclusa la cugina di Chrissy, Cindy (Jenilee Harrison), l'infermiera Terri Alden (Priscilla Barnes), una nuova coinquilina senza vincoli di parentela con Chrissy. Il personaggio di John Ritter, Jack Tripper, si fingeva gay con il padrone di casa per poter dividere l'affitto e l'appartamento con le due donne. Lo show dur\u00f2 dal 1977 al 1984 con indici di ascolto sempre molto alti ed un ottimo successo di pubblico. Dopo la chiusura della serie, Ritter recit\u00f2 per un anno nello spin-off \"Tre per tre\". La serie originale \u00e8 ancor'oggi replicata in TV molto spesso ed \u00e8 stata pubblicata in vari cofanetti DVD.\nAltri ruoli.\nNel 1978 interpret\u00f2 il ruolo del manager di Ringo Starr nello speciale televisivo \"Ringo\", e nel 1982, prest\u00f2 la voce al personaggio di Peter Dickinson in \"Flight of Dragons\". \"Hooperman\" fu il primo lavoro da attore per Ritter dopo la conclusione di \"Tre cuori in affitto\". Nello show, interpretava la parte del detective Harry Hooperman. Nel 1992-1995 ritorn\u00f2 alla TV per tre stagioni nel ruolo di John Hartman in \"Hearts Afire\". Nel 1996 recit\u00f2 nel ruolo del \"pap\u00e0\" nel video musicale del brano \"Innocent Eyes\" di Graham Nash. Altro grande successo furono i film \"Piccola peste\" (1990) e il sequel \"Piccola peste torna a far danni\" (1991), dove interpret\u00f2 l'amorevole padre di Junior, un bambino molto vivace e geloso del padre.\nTra le varie partecipazioni a serie e miniserie televisive, si ricorda quella in \"It\" (1990), dove interpreta il ruolo di Ben Hanscom adulto, e in \"Scrubs\" (2002), come padre di J.D. Oltre a lavorare in televisione, Ritter apparve in numerosi film, tra i quali i pi\u00f9 celebri sono la serie \"Piccola peste\" e \"Skin Deep - Il piacere \u00e8 tutto mio\" (1989) di Blake Edwards.\nMorte.\nRitter mor\u00ec l'11 settembre 2003 a Burbank, sua citt\u00e0 natale, a 54 anni, a seguito di un arresto cardiaco provocato da dissecazione aortica, mentre si trovava sul set per girare un episodio della sitcom \"8 semplici regole\". \u00c8 sepolto presso il Forest Lawn Memorial Park di Los Angeles, California.\nAlla sua memoria \u00e8 dedicato l'episodio di \"Scrubs\" \"La mia torta\", nel quale J.D. si trova ad affrontare la morte di suo padre.\nVita privata.\nIl 16 settembre 1977 spos\u00f2 l'attrice Nancy Morgan. Dall'unione nacquero tre figli: Jason, Tyler (anch'essi attori) e Carly. La coppia divorzi\u00f2 nel settembre 1996.\nIl 18 settembre 1999 spos\u00f2 in seconde nozze l'attrice Amy Yasbeck, con la quale aveva lavorato in diversi film tra cui la serie \"Piccola peste\", e con la quale ebbe un figlio, Noah Lee, nato Stella (l'11 settembre 1998).\nDoppiatori italiani.\nNelle versioni in italiano dei suoi film, John Ritter \u00e8 stato doppiato da:\nCome doppiatore \u00e8 sostituito da:"}
{"id": "382807", "revid": "599013", "url": "https://it.wikipedia.org/wiki?curid=382807", "title": "Psg", "text": ""}
{"id": "382808", "revid": "767487", "url": "https://it.wikipedia.org/wiki?curid=382808", "title": "Coffy", "text": "Coffy \u00e8 un film del 1973, diretto da Jack Hill.\nInsieme a \"\", diretto sempre nel 1973 da Jack Starrett e interpretato da Tamara Dobson, diede il via a un filone interno alla blaxploitation, con protagoniste donne afroamericane forti e coraggiose, che per\u00f2 conservano intatta la loro prorompente femminilit\u00e0. La pellicola lanci\u00f2 definitivamente nel novero delle star del genere Pam Grier.\nIl film doveva avere un sequel intitolato \"Burn, Coffy, Burn\", sempre diretto da Hill, ma l'American International Pictures ebbe un ripensamento poich\u00e9 altri sequel non avevano ottenuto molto successo. Nel 1974 Hill diresse comunque \"Foxy Brown\", sempre con Pam Grier come protagonista, considerato il sequel non ufficiale di \"Coffy\".\nTrama.\nUn uomo di colore entra in un nightclub e offre una ragazza molto speciale a un boss afroamericano. Questi rifiuta l'offerta, poich\u00e9 \u00e8 ben fornito di ragazze di ogni colore. L'uomo per\u00f2 insiste, insistendo nel fatto che la ragazza sia veramente speciale e che lo aspetta in macchina. Il boss si convince e si reca nell'auto: qui vi trova Coffy, una bella ragazza afroamericana che gli chiede una dose di eroina. Il boss, eccitato, la porta nel suo appartamento. Una volta a letto, Coffy gli punta contro un fucile e gli fa esplodere la testa, quindi uccide un altro uomo che si trova nell'appartamento e scappa. Coffy \u00e8 in realt\u00e0 un'infermiera, e ha ucciso i due uomini per vendicare la sorella, tossicodipendente a causa di alcuni spacciatori.\nIl suo fidanzato, un poliziotto onesto e incorruttibile, viene selvaggiamente pestato da alcuni spacciatori, entrando in coma. Coffy si finge una prostituta giamaicana ed entra nel giro con il nome d'arte Mystic: conosce cos\u00ec King George, un pappone afroamericano che veste abiti sgargianti. Le altre ragazze per\u00f2 non gradiscono la nuova arrivata, e si scatena una rissa. Coffy viene catturata da un mafioso, che incarica i suoi scagnozzi di eliminarla. La donna riesce a liberarsi poco prima dell'esecuzione, attuando poi la sua vendetta.\nProduzione.\n\"Coffy\" nacque sulla scia del grande successo ottenuto da \"Cleopatra Jones\", prodotto dalla Warner Bros., ma che in origine doveva essere prodotto dalla American International Pictures. Larry Gordon, all'epoca a capo dell'A.I.P., decise quindi di preparare subito un altro film, affidando la regia a Jack Hill, che aveva gi\u00e0 diretto Pam Grier in due film di genere Women in prison, \"Sesso in gabbia\" e \"The Big Bird Cage\". Alla fine, il duello al botteghino tra i due film fin\u00ec alla pari.\nColonna sonora.\nLa colonna sonora del film, opera del musicista afroamericano Roy Ayers, \u00e8 composta dai seguenti brani:"}
{"id": "382822", "revid": "123589047", "url": "https://it.wikipedia.org/wiki?curid=382822", "title": "Frisella", "text": "La frisella (o \"frisa\" o \"fresella\"), \u00e8 un tarallo di grano duro (ma anche orzo o in combinazione secondo varie proporzioni) cotto al forno, tagliato a met\u00e0 in senso orizzontale e fatto biscottare nuovamente in forno. Ne consegue che essa presenta una faccia porosa e una compatta. Importante \u00e8 distinguere tra la frisa e il pane: la frisa infatti non \u00e8 un pane, in quanto \u00e8 cotto due volte.\nPreparazione.\nL'impasto, ottenuto dalla lievitazione di farina di grano o orzo con acqua, sale e lievito, viene lavorato a mano per renderne omogenea la struttura e tagliato nella pezzatura desiderata secondo la tradizione locale e lavorato fino alla forma di una losanga. Con un preciso gesto si premono le quattro punte delle dita perfettamente allineate lungo l'asse della losanga determinando lungo l'asse principale una riduzione dello spessore, che agevoler\u00e0 lo spacco successivo. La losanga ottenuta viene arrotolata su s\u00e9 stessa in una breve forma a spirale con piccolo foro centrale e successivamente infornata a contatto con altri pezzi, in piccole palettate di sei-otto forme. \nDopo la prima cottura la singola forma, ancora calda, viene tagliata con un filo (\"a strozzo\") sul piano mediano orizzontale lasciando sulla faccia dello scorrimento dello spago la caratteristica superficie irregolare.\nI due pezzi ottenuti, quello inferiore col fondo piatto e quello superiore con il dorso curvo, si cuociono nuovamente in forno per eliminare l'umidit\u00e0 residua della pasta. La frisa viene conservata in contenitori di creta per preservala dall'umidit\u00e0 e favorirne la conservazione. Le friselle di pezzature maggiore, per effetto delle lavorazioni precedenti la cottura, all'atto della bagnatura (sponzatura) si dividono quasi naturalmente in due parti: quella superiore pi\u00f9 morbida in corrispondenza della faccia dello spacco e quella del fondo pi\u00f9 dura; \u00e8 usanza servirle gi\u00e0 nel piatto divise per facilitarne il condimento. Le friselle di pezzatura minore si bagnano e si condiscono intere. La pezzatura della singola frisella, in passato, corrispondeva alla porzione di pane necessaria al regime alimentare di un lavoratore addetto a lavori pesanti e spesso costituiva l'intero apporto calorico del pasto. \nProdotta principalmente in Puglia (dove viene chiamata \"friseddhra\", \"fresella\", \"frisa\", \"friseddha\", \"spaccatella\" o \"spaccatedd'\" nelle varie varianti pugliesi), la frisella \u00e8 anche molto diffusa in Campania, dove prende il nome di \"fresella\", in Basilicata chiamata \"fresa\" o \"frisedda\" e in Calabria con il nome di \"fresa\". \nPer gustarla si bagna in acqua fredda per un tempo che dipende dal gusto individuale e dalla consistenza della pasta cotta. Quindi si condisce, con pomodoro fresco, origano, sale e un filo d'olio extravergine d'oliva. Come variante si pu\u00f2 strofinare uno spicchio di aglio sulla frisa prima di bagnarla, si pu\u00f2 aggiungere del peperoncino, del cetriolo o del carosello (\"menunceddha\", \"spureddhra\").\nStoria.\nLe sue origini risalirebbero al X secolo a.C., consumata dai navigatori Fenici come pane da viaggio, ammorbidito con acqua di mare e insaporito con olio d\u2019oliva.\nPrima del dopoguerra, la frisella di farina di grano era riservata alle sole tavole benestanti e a poche altre occasioni celebrative. I ceti meno abbienti della popolazione consumavano friselle di farina di orzo o di miscele di orzo e grano.\nLa frisella pu\u00f2 essere conservata per un periodo lungo e questo la rendeva una valida alternativa al pane, nei periodi in cui la farina era pi\u00f9 scarsa. In Puglia \u00e8 nota anche come il pane dei Crociati giacch\u00e9 favor\u00ec li vettovagliamento e il viaggio delle truppe cristiane.\nSimilmente alla tradizione fenicia, in passato in Puglia si usava bagnare le friselle direttamente in acqua di mare, e consumarle condite col solo pomodoro fresco, premuto per far uscire il succo.\nLa forma non \u00e8 il risultato di una ricerca estetica o del caso, ma risponde a precise esigenze di trasporto e conservazione. Le friselle venivano infilate in una cordicella i cui terminali venivano annodati a formare una collana, che era facile appendere per un facile e comodo trasporto e conservazione all'asciutto. La frisella era infatti un pane da viaggio; da qui l'uso di bagnarla in acqua marina da parte dei pescatori, che la usavano anche come fondo per le zuppe di pesce o di cozze, alimenti abituali durante le battute di pesca che duravano parecchi giorni.\nNella tradizione salentina, comune ad altre tradizioni contadine, si procedeva con cadenza regolare alla panificazione, spesso in capientissimi forni a legna comuni o pubblici. Gli intervalli della panificazione potevano essere da bisettimanali a pi\u00f9 che trimestrali, per cui il quantitativo di farina di una o pi\u00f9 famiglie associate, poteva dare corpo ad un impasto di 100\u2013200\u00a0kg. Nella panificazione una quota limitata (20%) era costituita da pezzi di pane morbido da consumarsi nei primissimi giorni, in genere da tagliarsi a fette. Moltissime risultano le varianti del pane fresco spesso associate alla presenza nell'impasto di olive nere, zucca, cipolla, ecc. o a particolari lavorazioni (taralli, pirille, ecc.) per il consumo diretto senza particolari condimenti aggiunti. La quota maggiore dell'impasto di panificazione veniva riservato per\u00f2 alla produzione di friselle di pi\u00f9 lunga conservazione rispetto al pane fresco tenero, consentendo intervalli di panificazione maggiori. In casa le friselle erano conservate in grossi orci di creta (quartieri o capasoni). La frisella, pertanto, non era un prodotto da forno ricercato ma un prodotto alimentare di base, spesso in contesti dove il consumo di pane fresco era impossibile o inopportuno. Nel Salento la tradizione della panificazione \"secca\" \u00e8 tuttora conservata in pochissimi centri minori e famiglie, spesso associata alla coltivazione in proprio di grano. Attualmente la frisella \u00e8 prodotta da forni commerciali in varie pezzature e venduta in confezioni imbustate nei supermercati di tutta Italia.\nA Bari e circondario le friselle sono spesso preparate in casa pur essendo vendute nei negozi: inzuppate d'olio, acqua, sugo di pomodoro e un filo di vino quindi condite con carciofini e lampascioni sono una pietanza gradita ai buongustai. Tale specialit\u00e0 culinaria, servita pure in raffinati ristoranti, \u00e8 definita in dialetto barese con il termine \"ciald\u00e8dd'\", italianizzato in \"cialdella\" o anche \"cialda\", da non confondere ovviamente con l'omonima pasta di biscotti e coni da gelato.\nA Napoli la frisella \u00e8 la base della \"caponata\", fatta con pomodoro a pezzetti, aglio, olio, origano e basilico su una frisella bagnata. Una versione pi\u00f9 ricca \u00e8 fatta con pomodoro (pi\u00f9 frequentemente pomodorini) a pezzetti, olio extravergine d'oliva, aglio sminuzzato, origano, olive nere, olive bianche, tonno oppure alici sotto sale.\nEventi dedicati.\nOgni anno vengono dedicate alla friseddhra numerose sagre. Ricordiamo la tradizionale \"Sagra era fresina conzata\" (\"Sagra della fresa condita\") a Crosia, in provincia di Cosenza, la Sagra della friseddhra della citt\u00e0 di Marittima, quella di Acquaviva (Diso) e la Sagra delle Frise \u2018ncapunate che si svolge nella citt\u00e0 di Carmiano."}
{"id": "382823", "revid": "119912691", "url": "https://it.wikipedia.org/wiki?curid=382823", "title": "Egor Ivanovi\u010d Zolotar\u00ebv", "text": "Figlio dell'orologiaio Ivan Zolotar\u00ebv, il giovane Egor frequent\u00f2 il ginnasio di San Pietroburgo che complet\u00f2 nel 1863 distinguendosi negli studi, tanto da meritare una medaglia d'argento.\nIn seguito si iscrisse alla facolt\u00e0 di fisica e matematica dell'Universit\u00e0 di San Pietroburgo dove segu\u00ec le lezioni di \u010ceby\u0161\u00ebv e Korkin, consegu\u00ec la laurea di primo grado nel 1867.\nLa carriera.\nZolotar\u00ebv prosegu\u00ec presso la facolt\u00e0 i suoi studi sulle equazioni indeterminate di terzo grado e, come riconoscimento per i risultati conseguiti, ottenne la laurea nel 1869. Nel 1874 ottenne il dottorato con una tesi sugli interi algebrici.\nDue anni dopo fu nominato professore di matematica presso la stessa facolt\u00e0 che aveva frequentato e divenne assistente in matematica applicata all'Accademia delle scienze di San Pietroburgo.\nIn seguito egli segu\u00ec le lezioni di Kummer e Weierstra\u00df a Berlino. Si rec\u00f2 anche a Parigi, dove ebbe diverse discussioni in campo matematico con Hermite.\nLa sua carriera fu molto proficua, nonostante la brevit\u00e0: dur\u00f2 infatti soltanto undici anni, in quanto scomparve prematuramente solamente due anni dopo la sua nomina a professore. Nel 1878 mor\u00ec per un'infezione al sangue contratta dopo essere caduto sotto un treno.\nLe opere.\nEgli produsse, in soli undici anni di carriera, risultati fondamentali in vari campi: teoria dell'approssimazione, forme quadratiche, numeri algebrici ed integrali ellittici. Le sue pubblicazioni ammontano a ventotto, fra articoli e libri.\nEgli studi\u00f2 gli anelli di interi in campi di numeri algebrici sviluppando la teoria della divisibilit\u00e0 per questi anelli (sulla base di alcune idee di Kummel). Indag\u00f2 anche sugli anelli locali e semilocali e dimostr\u00f2 alcuni risultati sui domini ideali principali. Introdusse inoltre alcune idee su quelle che ora sono chiamate valutazioni.\nVariabile complessa.\nNel campo delle funzioni ellittiche Zolotar\u00ebv enfatizz\u00f2 la relazione fra esse e le funzioni a variabile complessa in quanto egli applic\u00f2 la sua teoria sugli interi complessi all'integrazione dei differenziali ellittici. Abel era riuscito a dimostrare che alcuni differenziali ellittici potevano essere integrati in logaritmi ma l'utilit\u00e0 del metodo era piccola, invece la soluzione di Zolotar\u00ebv era applicabile in un maggior numero di casi.\nGli studi sulle forme quadratiche furono condotti con Korkin sulla base del problema posto da Hermite di trovare i minimi delle forme quadratiche in variabili a coefficienti reali. Essi furono in grado di trovare la soluzione nel caso di quattro e cinque variabili.\nTeoria della approssimazione.\nI contributi di Zolotar\u00ebv alla teoria dell'approssimazione nacquero da quattro problemi che egli pose e che in seguito fu in grado di risolvere. Il primo ed il secondo problema riguardano il tentativo di minimizzare la funzione \"max{ |p(x)| : -1 x 1}\" con polinomi p(x) aventi coefficienti soddisfacenti condizioni date. Il terzo ed il quarto problema hanno a che fare con l'approssimazione ottimale di una funzione razionale su un dato intervallo e soggetta a restrizioni altrove. Egli trov\u00f2 il polinomio di grado n con due dei suoi coefficienti fissi che fosse il pi\u00f9 vicino possibile a zero."}
{"id": "382824", "revid": "1121152", "url": "https://it.wikipedia.org/wiki?curid=382824", "title": "La geometria", "text": "La geometria (\"La G\u00e9om\u00e9trie\") \u00e8 un'opera pubblicata da Ren\u00e9 Descartes nel 1637 come una delle tre appendici al \"Discorso sul metodo\". Le altre due erano La diottrica (\"La Dioptrique\") e \"Le meteore\" (\"Les M\u00e9t\u00e9ores\"). Descartes ha esplicitamente chiarito che i tre saggi (appendici), a cui il Discorso faceva da introduzione, erano esempi di applicazione del metodo: \"Ed ho pensato che mi era facile scegliere qualche materia che, senza essere soggetta a molte controversie e senza obbligarmi a dichiarare i miei principi pi\u00f9 di quanto non voglia, non mancasse dal mostrare assai chiaramente ci\u00f2 che io posso, o non posso, nelle scienze. Non saprei dire se vi sono riuscito e non voglio prevenire il giudizio di nessuno parlando io stesso dei miei scritti; ma sarei ben contento che li si esaminasse e, affinch\u00e9 se ne abbia maggiore occasione, supplico quanti avranno obiezioni da avanzare di prendersi il disturbo di inviarle al mio libraio\" (AT VI 75).\nDescrizione.\nL'opera in particolare discusse la rappresentazione di un punto di un piano mediante una coppia di numeri reali e la rappresentazione di curva per mezzo di un'equazione. In tal modo i problemi geometrici possono venire tradotti in problemi algebrici e risolti con le regole dell'algebra. In effetti \"La G\u00e9om\u00e9trie\" ebbe grande influenza sullo sviluppo del sistema di coordinate cartesiane.\nSpesso \u201cLa G\u00e9om\u00e9trie\u201d viene vista unicamente come applicazione dell'algebra alla geometria, ma lo scopo del suo metodo era duplice: da un lato, di liberare la geometria dal ricorso alle figure, di evitare la dipendenza dalle differenze inessenziali tra figura e figura per raggiungere risultati di pi\u00f9 ampia generalit\u00e0; dall'altro di dare un significato alle operazioni algebriche per mezzo di un'interpretazione geometrica.\nIl saggio si presenta con una struttura non unitaria e poco omogenea, ma il suo contenuto, nel suo insieme, sia per le soluzioni proposte che per il linguaggio adottato, \u00e8 di certo il pi\u00f9 avanzato e moderno della prima met\u00e0 del Seicento.\nIl formalismo algebrico utilizzato \u00e8 molto simile a quello odierno; in particolare si ha l'uso cartesiano delle prime lettere dell'alfabeto per indicare i parametri e delle ultime per indicare le incognite. Tuttavia, mentre noi concepiamo i parametri e le incognite come numeri, Descartes dava loro un'interpretazione in termini di segmenti.\nLa \"G\u00e9om\u00e9trie\" \u00e8 divisa in tre libri:\nI. I problemi che si possono costruire solo con cerchi e linee rette\nII. Sulla natura delle linee curve\nIII. La costruzione dei problemi solidi o pi\u00f9 che solidi.\nNel I libro, Descartes, dopo aver posto le basi del metodo delle coordinate e aver dato un'interpretazione delle operazioni algebriche in termini di segmenti, fornisce dettagliate istruzioni sul modo di risolvere equazioni di secondo grado per via geometrica, dando una interpretazione in tal senso anche per la loro soluzione. Enuncia il problema di Pappo che nessuno nell'antichit\u00e0 era stato in grado di risolvere compiutamente e ne inizia la soluzione.\nIl II libro \u00e8 forse quello che contiene i risultati pi\u00f9 importanti e pi\u00f9 vicini alla concezione moderna della geometria analitica. Descartes espone la scoperta che le equazioni indeterminate in due incognite corrispondono a luoghi geometrici. Distingue con cura le \u201ccurve geometriche\u201d, che possono essere rappresentate da equazioni algebriche, come le coniche, la cissoide e la concoide, dalle \u201ccurve meccaniche\u201d, come la spirale e la quadratrice che non possono rappresentarsi con tale tipo di equazioni e che oggi sono dette trascendenti. Trova la soluzione al problema di Pappo con 4 rette arrivando a scrivere l'equazione generale di una conica passante per l'origine e specificando le condizioni cui devono soddisfare i coefficienti affinch\u00e9 la conica sia una retta, una parabola, un'ellisse o un'iperbole; inoltre analizza il caso pi\u00f9 semplice del problema di Pappo con 5 rette.\nFra i risultati pi\u00f9 importanti ottenuti da Descartes e contenuti nel II libro dell'opera, merita una particolare menzione la determinazione generale della normale ad una qualsiasi curva algebrica piana in un suo generico punto e la conseguente determinazione della tangente. Per trovare la normale ad una curva algebrica in un determinato punto P di una curva algebrica, Descartes dice di prendere un punto variabile P' sulla curva stessa e di determinare l'equazione della circonferenza avente per centro la coordinata sull'asse delle ascisse del punto e passante per i punti P e P'. Ora, annullando il discriminante dell'equazione che determina l'intersezione della circonferenza con la curva, si trova il centro della circonferenza per il quale P' coincide con P. Trovato il centro, si trovano poi agevolmente la normale e la tangente alla curva nel punto considerato. \nIl II libro potrebbe concludersi con questa trattazione che mostra il procedimento generale di Descartes per la costruzione di tutti i problemi: intersezione di una circonferenza e una retta per i problemi piani, di una circonferenza e una parabola per i problemi che nel suo linguaggio sono detti solidi, di una circonferenza e di una curva di grado maggiore e cos\u00ec di seguito. L'autore invece, in omaggio all'orientamento preminentemente utilitaristico e tecnico del suo sapere, preferisce concludere il libro con la trattazione sugli ovali, ossia sulle forme che devono assumere i corpi trasparenti per essere utili al miglioramento della vista.\nIl III libro tratta della soluzione delle equazioni di grado superiore al secondo mediante intersezioni di curve. Descartes, partendo dal presupposto che bisogna sapere se l'equazione sia riducibile o meno, insegna come passare da un grado superiore a uno inferiore dell'equazione quando sia nota una radice e che possono darsi tante radici positive quante sono le variazioni di segno nel primo membro e tante negative quante volte i segni + e\u00a0\u2013 si susseguono (regola dei segni di Cartesio). D\u00e0 pure alcune regole che riguardano l'eliminazione nell'equazione del secondo termine o la reintroduzione di un termine mancante. Posto ci\u00f2, affronta i problemi le cui soluzioni dipendono da equazioni di terzo grado e oltre; per questo, prima si sofferma sulla soluzione delle equazioni di terzo grado e subito dopo su quelle di quarto grado, che risolve riducendone il grado, o altrimenti applicando il metodo dei coefficienti indeterminati che gli consente di ridurre equazioni di quarto grado ad un prodotto di equazioni di secondo grado. A causa di un'affrettata generalizzazione, Descartes fu indotto a pensare di aver trovato erroneamente la soluzione di equazioni superiori al quarto.\nLa \"G\u00e9om\u00e9trie\", pur essendo dedicata interamente alla interazione tra algebra e geometria, \u00e8 ben lontana dalla geometria analitica in uso oggi. Descartes non fa un uso sistematico di coordinate ortogonali, ma spesso utilizza coordinate oblique; inoltre non fa uso di ascisse negative e non presenta nessuna curva tracciata direttamente a partire dalla sua equazione.\nDescartes non fece molto per rendere leggibile l'opera ai suoi contemporanei, sia per la struttura scelta che per i simboli e i calcoli utilizzati; egli era talmente sicuro dell'efficacia del proprio metodo, da scrivere che non si sofferma a \u00abspiegare minutamente\u00bb tutte le questioni, solo per lasciare ai posteri la soddisfazione di \u00abapprenderle da s\u00e9\u00bb. Continua poi scrivendo \u00abEd io spero che i nostri nipoti mi saranno grati, non solo delle cose che io ho spiegato, ma anche di quelle che volontariamente ho omesso, allo scopo di lasciar loro il piacere di inventarle\u00bb.\nSi tratta di una oscurit\u00e0 voluta, perch\u00e9 legata ad impostazioni che si ritrovano in tutti gli scritti cartesiani, \"Discorso\" compreso; tuttavia questo non toglie a Descartes il grande merito di aver avvicinato due scienze, aritmetica (algebra) e geometria, che un'antica e solida tradizione, fondata su Aristotele, aveva sempre tenuto separate."}
{"id": "382825", "revid": "30610", "url": "https://it.wikipedia.org/wiki?curid=382825", "title": "Michele I d'Epiro", "text": "Nascita di uno stato.\nDopo la caduta di Costantinopoli nel 1204, i cittadini Greci cercarono di radunarsi in alcune zone per difendersi dai Latini. Michele I colse l'occasione per porsi alla guida della citt\u00e0, prendendo con s\u00e9 dei soldati a lui fedeli: difese dai Latini l'Epiro e, vedendo ci\u00f2, i cittadini Greci della Tessaglia e del Peloponneso si posero sotto la sua protezione.\nMichele I venne considerato metaforicamente dai suoi sudditi come un secondo No\u00e8 in grado di dare riparo al popolo greco dall\"'alluvione dei Latini\". La sua famiglia era peraltro di origine imperiale, come del resto quella di Isacco II Angelo e Alessio III Angelo, suoi cugini.\nGoverno.\nMichele I chiese al vecchio patriarca di Costantinopoli, Giovanni Camatero, di essere riconosciuto come Imperatore Bizantino, ma tale riconoscimento non fu concesso: ad essere riconosciuto come imperatore di Bisanzio fu invece Teodoro I Lascaris. In conseguenza di questo succedersi di eventi Michele I decise di lasciare la Chiesa ortodossa ed unirsi alla Chiesa cattolica.\nEnrico di Fiandra domand\u00f2 a Michele I fedelt\u00e0 all'Impero latino, una fedelt\u00e0 che ottenne attraverso il matrimonio della figlia di Michele I con suo figlio Eustachio (le nozze avvennero nel 1209). In realt\u00e0, Michele I non prest\u00f2 poi molta fede a questa alleanza, confidando nella sua capacit\u00e0 di muoversi con sicurezza fra le impervie montagne, presupponendo che esse avrebbero fermato tutti i Latini con cui fosse venuto a conflitto.\nNel frattempo i parenti di Bonifacio fecero rivendicazioni sull'Epiro e Michele I, nel 1210, strinse un'alleanza coi Veneziani per attaccare l'Impero di Tessalonica in mano alla casata dei Bonifacio. Michele I si dimostr\u00f2 disumano coi suoi prigionieri, arrivando a crocifiggere alcuni preti latini. Per tutta risposta, Papa Innocenzo III lo scomunic\u00f2. Enrico torn\u00f2 in citt\u00e0 in quell'anno e costrinse Michele I ad una nuova alleanza, sia pure solo nominale.\nFine.\nIl despota si dedic\u00f2 invece a catturare altre citt\u00e0 strategiche che erano in mano latina, come Larissa, Durazzo e Ohrid, e ad assicurarsi il controllo della via Ignazia per Costantinopoli. Prese inoltre controllo dei porti sul golfo di Corinto. Nel 1214 strapp\u00f2 Corf\u00f9 ai Veneziani, ma fu ucciso l'anno seguente dal fratellastro Teodoro, che gli succedette al trono."}
{"id": "382827", "revid": "7336", "url": "https://it.wikipedia.org/wiki?curid=382827", "title": "Donazione di sangue", "text": ""}
{"id": "382829", "revid": "2110665", "url": "https://it.wikipedia.org/wiki?curid=382829", "title": "Alstom", "text": "Alstom (gi\u00e0 GEC-Alsthom, in origine Alsthom) \u00e8 un gruppo industriale francese che opera nel settore della costruzione di treni e infrastrutture ferroviarie (divisione \"Transport\"). In passato ha operato anche con la divisione \"Power\" (centrali di produzione di energia) e con la divisione \"Grid\" (reti di trasporto / distribuzione di energia).\nNel settore ferroviario opera nella realizzazione di materiale rotabile, infrastrutture e segnalamento; produce i treni TGV e AGV.\nStoria.\nIn origine Alsthom, contrazione di \u00ab Alsace\u00bb (Alsazia) e \u00ab Thomson\u00bb era il risultato della fusione, realizzata nel 1928, di una parte della SACM (Soci\u00e9t\u00e9 Alsacienne de Constructions M\u00e9caniques) di Mulhouse, specialista della costruzione di locomotive, e di Compagnie fran\u00e7aise Thomson-Houston (CFTH), societ\u00e0 franco-americana specialista di equipaggiamenti a trazione elettrica. Il suo primo presidente fu Auguste Detoeuf.\nNel 1976, la Compagnie g\u00e9n\u00e9rale d'\u00e9lectricit\u00e9 (CGE), che aveva assorbito Alcatel nel 1966, acquis\u00ec Alsthom; nel 1988 quest'ultima si alle\u00f2 con General Electric Company (GEC) (Gran Bretagna).\nIl gruppo nella sua forma attuale nacque il 22 giugno 1989 come joint-venture franco-britannica costituita da GEC e Alcatel e chiamata GEC-Alsthom; essa raggruppa Alsthom e la divisione \"Power Systems\" di GEC. In seguito, le due case madri, scegliendo di riconcentrarsi sui propri ambiti produttivi di base (l'elettronica per la difesa per GEC, ribattezzata Marconi plc nel 1999, e le telecomunicazioni per Alcatel), decisero di vendere in borsa la maggioranza (52%) del capitale GEC-Alsthom, conservandone ciascuna il 24%. Questa fu la maggiore operazione di quotazione di una societ\u00e0 europea al di fuori dei processi di privatizzazione. La nuova societ\u00e0, ottenendo un grande successo dall'operazione nel clima euforico dell'epoca, si rese indipendente nel 1998 e prese il nome Alstom, rendendo la pronuncia senza la \"h\" pi\u00f9 facile nei vari paesi dove \u00e8 presente.\nNel 1999 Alstom cre\u00f2 una joint venture con ABB, chiamata ABB Alstom Power, nel campo dei sistemi di produzione di energia, della quale ha poi assunto il completo controllo.\nNel 2000 l'Alstom acquis\u00ec la Fiat Ferroviaria, l'azienda italiana di Savigliano produttrice del Pendolino (e titolare del relativo brevetto), accrescendo in tal modo la sua presenza nel settore delle costruzioni ferroviarie.\nNel 2001 Alcatel cedette il suo 24% di Alstom. Penalizzata dalla quotazione da fondi insufficienti, poi dalle difficolt\u00e0 delle turbine a gas di grande potenza GT24/26 ereditate da ABB, il gruppo sfior\u00f2 il fallimento nel 2004; il sostegno dello stato e un cambio di dirigenza permisero al gruppo di risalire la china.\nIl 9 gennaio 2004 Alstom cedette ad Areva la sua attivit\u00e0 di trasmissione e distribuzione per 913 M\u20ac.\nA fine 2005 Alstom cedette a Barclays Private Equity la sua attivit\u00e0 Power Conversion (elettronica di potenza), che ha preso il nome di Converteam nell'aprile 2006.\nIl 4 gennaio 2006 la societ\u00e0 ha deciso di uscire dai cantieri navali, i Chantiers de l'Atlantique, cedendoli alla societ\u00e0 norvegese Aker Yards.\nA ottobre 2007 Alstom controlla il 70% dei treni ad alta e altissima velocit\u00e0.\nIl 2 novembre 2015, dopo quasi 18 mesi dalle prime voci ufficiali e dopo 14 anni dall'acquisizione, i settori Power e Grid vengono definitivamente ceduti a General Electric, divisione Power &amp; Water, un'operazione che riconduce Alstom al solo settore ferroviario.\nIl 26 settembre 2017 Alstom annuncia una proposta di fusione con Siemens Mobility, il settore rotabile del conglomerato tedesco Siemens AG, con l'obiettivo di creare \"un nuovo colosso europeo nel settore ferroviario\". L'accordo \u00e8 siglato il 23 marzo 2018: la nuova societ\u00e0 si chiamer\u00e0 Siemens Alstom, sede a Parigi e 18 miliardi di dollari di ricavi. L'iniziativa, vista come una misura per contrastare (con il sostegno dei governi francese e tedesco) l'ascesa del gruppo cinese CRRC cinese che si sta affacciando in Europa con le prime ordinazioni in Germania e Repubblica Ceca dopo aver vinto molte commesse negli Stati Uniti grazie ai prezzi bassi, ha suscitato proteste popolari contro Emmanuel Macron per il timore di tagli di lavoro derivanti dalla fusione. Il 17 luglio 2018 gli azionisti di Alstom hanno approvato a maggioranza la fusione con Siemens ma il 6 febbraio 2019 la prevista fusione tra le due societ\u00e0 \u00e8 stata bloccata dal veto dalla Commissione europea perch\u00e9, ha dichiarato la commissaria europea per la concorrenza, Margrethe Vestager, \"avrebbe alterato la concorrenza nel settore del segnalamento ferroviario\".\nNel luglio 2019, l'azienda ha presentato la nuova brand identity e il nuovo slogan, \u201cmobility by nature\u201d, risultato di un sondaggio interno tra i dipendenti.\nDati finanziari.\nAlstom nel periodo dal 31 marzo 2007 al 31 marzo 2008 ha ottenuto 16,90 miliardi di euro di ricavi, un EBIT di 1,22 miliardi, utili per 862 milioni. Ha ricevuto ordinazioni per 23,47 miliardi di euro. Ha 1,92 miliardi di debiti, ma una posizione finanziaria netta positiva per 904 milioni.\nAzionariato.\nDati tratti da Euronext ed aggiornati al :\nItalia.\nIn Italia opera con \"Alstom Ferroviaria S.p.A.\" (ex Fiat Ferroviaria).\nIl 4 maggio 2011 l'A.D del gruppo francese, Patrick Kron, ha annunciato la definitiva chiusura dello stabilimento di produzione presso Colleferro (RM)."}
{"id": "382831", "revid": "38120", "url": "https://it.wikipedia.org/wiki?curid=382831", "title": "Laser atomico", "text": "Il laser atomico \u00e8 un fascio di atomi emessi da un condensato di Bose-Einstein coerente e in movimento.\nA differenza di un laser propriamente detto, un laser atomico \u00e8 in grado di generare un'onda coerente di materia anzich\u00e9 un'onda elettromagnetica: tale onda, composta appunto di atomi, pu\u00f2 essere mirata verso una destinazione specifica, o viaggiare grandi distanze senza che i suoi elementi costitutivi si disperdano; inoltre, essendo affine come comportamento a un fascio di luce coerente, ha la propriet\u00e0 di interferire con altri fasci simili.\nStoria.\nIl primo laser atomico fu creato nel 1997 da un team di ricerca guidato dal professor Wolfgang Ketterle del Dipartimento di Fisica del MIT, per mezzo di onde radio sincronizzate, capaci di invertire lo spin di atomi condensati di sodio. \nNel 1998 il gruppo di studio guidato da Theodor Wolfgang H\u00e4nsch (Universit\u00e0 di Monaco di Baviera) riusc\u00ec in un esperimento simile, con condensati di Rubidio.\nNello stesso periodo al NIST crearono laser atomici che potevano essere orientati in modo da far loro attraversare un foro ai lati del condensato.\nNel 1999 da Ketterle e David Pritchard al MIT, e in modo indipendente da Takahiro Kuga dell'Universit\u00e0 di Tokyo, un laser atomico fu per la prima volta amplificato: sono stati aggiunti altri condensati a partire da un BEC che emette il fascio atomico, rendendo il raggio pi\u00f9 intenso e conferendogli energia.\nApplicazioni.\nI fasci atomici, come fascio incoerente di materia, vengono impiegati in applicazioni scientifiche e industriali: orologi atomici, industria dei chip, misura di costanti fisiche. Per i laser atomici, in quanto fascio \"coerente\" di materia, non \u00e8 stato ancora definito bene un campo d'applicazione, in quanto tecnologia sperimentale; si pensa tuttavia che il suo uso sar\u00e0 molteplice, come quello del laser ottico."}
{"id": "382832", "revid": "14787", "url": "https://it.wikipedia.org/wiki?curid=382832", "title": "Alsthom", "text": ""}
{"id": "382833", "revid": "14787", "url": "https://it.wikipedia.org/wiki?curid=382833", "title": "GEC-Alsthom", "text": ""}
{"id": "382835", "revid": "125300891", "url": "https://it.wikipedia.org/wiki?curid=382835", "title": "Talled", "text": "Il tall\u00e8d o tall\u00ect (in ebraico \u05d8\u05dc\u05d9\u05ea), definito anche \"scialle di preghiera\", \u00e8 un indumento rituale ebraico la cui tradizione e la cui storia risalgono ai tempi della compilazione della Torah. La pronuncia \"tallit\" \u00e8 quella dell'ebraico moderno, mentre nell'uso askenazita la pronuncia \u00e8 \"tallis\".\n\u00c8 utilizzato dagli uomini per le preghiere mattutine, per varie cerimonie religiose e una sola volta l'anno durante la preghiera della sera (in occasione dello Yom Kipp\u00f9r)\nNella sua forma pi\u00f9 comune (\"talled gadol\", in ebraico \u05d8\u05dc\u05d9\u05ea \u05d2\u05d3\u05d5\u05dc) consiste in un telo rettangolare, solitamente di lana, seta, lino o cotone, ma anche in fibra sintetica, di varie grandezze, pi\u00f9 o meno decorato e dotato obbligatoriamente di frange ai quattro angoli e solitamente anche sui due lati pi\u00f9 corti.\nTali frange si chiamano tzitzit o zizzit (ebr. \u05e6\u05d9\u05e6\u05d9\u05ea): questa parola a volte \u00e8 usata come sinonimo di talled. Le frange servono per adempiere il comandamento espresso dalla Torah: \"metterai delle frange alle quattro estremit\u00e0 del mantello con cui ti copri\" (Libro del Deuteronomio 22:12). Sono formate da quattro fili doppi, in modo da risultarne otto, uno dei qua\nOrigine della sua Mizvah.\nL'obbligo, o Mizvah, \u00e8 espresso in Numeri 15:37-39, in un passo che \u00e8 parte anche dello Shem\u00e0, sicuramente la pi\u00f9 sentita delle preghiere ebraiche:\n\"E Dio disse a Mos\u00e8: d\u00ec ai figli di Israele di farsi per tutte le generazioni delle frange agli angoli dei loro vestiti e nelle frange vi sia un filo di tessuto azzurro (\"colore Tekhelet\"); questo sar\u00e0 per voi lo zizzit e, quando lo vedrete, ricorderete tutte le leggi divine e le osserverete, e non andrete dietro al vostro cuore ed ai vostri occhi, da cui vi fareste trascinare.\"\nLa Mizvah del Tallit \u00e8 connessa alla benedizione che Dio fece per Sem quando egli copr\u00ec con un manto il padre No\u00e8 (cf. Libro della Genesi 9:18-28).\nIl Tallit Qatan.\nLa non praticit\u00e0 in tempi successivi a quelli biblici dell'indossare una specie di tunica ha portato all'uso del \"talled Qatan\", in ebraico \u05d8\u05dc\u05d9\u05ea \u05e7\u05d8\u05df, che \u00e8 sostanzialmente una maglia o un vestimento usualmente indossato sotto la camicia, sempre dotata degli zizzit come da precetto divino. Il talled gadol resta comunque obbligatorio nell'uso liturgico, almeno in alcune ben definite occasioni, anche se si indossa quello piccolo qui descritto.\nRegole sull'uso.\nTra gli ebrei ortodossi il talled viene indossato dai maschi (le donne sono esentate da questa Mitzvah) che hanno raggiunto la maggiore et\u00e0, cio\u00e8 che hanno compiuto 13 anni, et\u00e0 in cui l'ebreo diventa Bar mitzvah, figlio della legge, e assume l'obbligo di obbedienza ai precetti. Abitudine e buon uso \u00e8 fare indossare il \"tallit qatan\" anche ai bambini per abituarli all'osservanza ed alla conoscenza delle mitzvot.\nQuando indossarli.\nIl Talled gadol va indossato ogni mattina durante la Tefillah di Shakhrit e nel giorno o nelle sere di alcune festivit\u00e0 ebraiche, come ad esempio Yom Kippur; il Tallit Qatan deve essere indossato e sempre portato durante tutto il giorno (secondo alcune opinioni con l'esclusione del momento in cui si dorme o in altri momenti fisici della natura).\nIl Tallit Gadol nel pomeriggio.\nQuando non si riesca a compiere la Tefillah del mattino e quindi non si sia indossato il Tallit Gadol, vige anche l'obbligo di indossarlo al pomeriggio, per la Tefillah di Minchah, dicendo la relativa Benedizione a Dio.\nBerakhah necessaria.\nAl mattino, prima indossare il Tallit Gadol, si recita sullo stesso la Benedizione relativa che esenta da quella sul Tallit Qatan, che invece deve essere recitata nel caso non si riesca a compiere la Tefillah di Shakhrit o nel caso si debba compiere una misura di cammino, la cui quantit\u00e0 venne stabilita dall'Halakhah, prima di indossare il primo: in questo caso si tratta di due Benedizioni differenti una dall'altra (quella per il \"Tallit Qatan\", che non \u00e8 sempre necessaria come qui spiegato, termina dicendo \"...al Mizvat Tzitzit\").\nCome si indossa.\nSi tiene sospeso il Tallit dietro, all'altezza della testa e delle spalle, senza toccarle e recitando la prima parte della Berakhah; infine appoggiandolo sulla stessa e sulle spalle lungo il corpo con le ultime due parole della benedizione.\nHalakhah sui fili spezzati.\nSecondo la Mishnah Berurah se almeno un filo si spezza alla radice il nodo non vale, il Tallit deve essere sostituito; se un solo filo si spezza dopo l'intreccio lo Zizzit va bene; se se ne spezzano due ed uno risulta lungo almeno 4\u00a0cm va bene; se non raggiunge i 4\u00a0cm allora va bene se i due fili spezzati escono dalla stessa estremit\u00e0 del nodo ma non se escono da due; secondo un'opinione se ci sono 4 fili spezzati dalla stessa parte del nodo va bene, secondo altri non \u00e8 utilizzabile.\nSignificato.\nSecondo i commentatori:\n\"Caino o Abele?\".\nLa Qabbalah insegna che chi \"indossa a destra o a sinistra sarebbe [quasi] come di Caino o di Abele\": a tal proposito, sempre la medesima tradizione, ha trasmesso che \"Caino\" nell'era messianica primeggia in \"un suo periodo\".\nTekhelet: un colore forse perduto?\nL'Halakhah sul filo azzurro (\u05e4\u05ea\u05d9\u05dc \u05ea\u05db\u05dc\u05ea - p\u00e9til tekh\u00e9let) di cui si parla nel passo biblico pone diverse opinioni sulla sua origine:\nCon l'arrivo dell'era messianica esso torner\u00e0 ad essere utilizzato per lo \"Zizzit\".\nI caraimi ed alcune comunit\u00e0 sefardite usano porre dei fili azzurri negli zizzit, ovviamente colorati in modo diverso.\nEpisodio tra Mos\u00e8 e Core.\nCon riferimento alla ribellione di Core, anche a causa dell'insistenza della moglie, viene spiegato che egli insorse affermando anche che non sarebbe stato necessario tingere e portare gli Zizzit del colore Tekhelet nel caso in cui tutta la veste fosse stata del medesimo colore: Mos\u00e8 lo contrari\u00f2 spiegando l'Halakhah definitiva in merito a questa Mizvah.\nColore dello scialle e suo tessuto.\nIl talled \u00e8 una via di mezzo tra un abito ed un oggetto rituale; il suo aspetto ha mutato nelle epoche e degli stili: presumibilmente bianco nei tempi antichi, ha assunto col tempo un aspetto, pi\u00f9 o meno standard, di telo bianco con bande laterali in numero e larghezza variabile, di colore nero o azzurro. In tempi recenti sono stati usati altri colori e occasionalmente decorazioni pi\u00f9 o meno informali; questa pratica non \u00e8 per\u00f2 in uso presso le comunit\u00e0 ortodosse e conservative che mantengono il disegno classico. Il fondo \u00e8 talvolta operato con un disegno rappresentante le tavole della legge.\nNella tradizione italiana, il talled \u00e8 a volte di seta ma, visto il costo, \u00e8 normalmente di lana o cotone; pi\u00f9 di frequente con bande azzurre, sempre su fondo bianco."}
{"id": "382837", "revid": "466539", "url": "https://it.wikipedia.org/wiki?curid=382837", "title": "Maelstrom", "text": "Il maelstrom (voce inglese/olandese; anche scritto maelstr\u00f6m; pronuncia ; in norvegese: \"malstr\u00f8m\"; nynorsk: \"malstraum\") \u00e8 un fenomeno simile a un gorgo causato dalla marea, che entra con prepotenza in passaggi molto stretti e non riesce a fluire agevolmente. \u00c8 un fenomeno che si riscontra nelle coste della Norvegia e della Scozia.\nMoskstraumen.\nIl pi\u00f9 famoso maelstrom \u00e8 il Moskstraumen (corrente di Mosken), causato dalla marea lungo la costa atlantica della Norvegia, nei pressi delle isole Lofoten. Due volte al giorno il flusso di marea scorre avanti e indietro nello stretto tra Lofotodden e V\u00e6r\u00f8y: a causa della conformazione dello stretto, angusto e poco profondo, si genera una corrente molto forte, con onde e vortici \u2013 il maggiore con un diametro di circa \u2013 che rendono pericolosa la navigazione specie con navi di piccole dimensioni. Il fenomeno prende il nome dall'isolotto di Mosken, situato in mezzo allo stretto.\nSaltstraumen.\nAnche se il Moskstraumen \u00e8 il maelstrom pi\u00f9 conosciuto, il Saltstraumen, nei pressi di Bod\u00f8, nel Nordland, \u00e8 assai pi\u00f9 forte.\nCorryvreckan.\nA nord di Jura, nello stretto tra quest'isola e quella di Scarba, in Scozia, si forma il Corryvreckan, uno dei maggiori gorghi marini europei.\nNel \"fantasy\".\nLa figura del maelstrom, al di fuori della sua ambientazione norvegese, compare anche in alcune opere di carattere \"fantasy\"."}
{"id": "382839", "revid": "712828", "url": "https://it.wikipedia.org/wiki?curid=382839", "title": "Ken (Guerre stellari)", "text": ""}
{"id": "382848", "revid": "125815528", "url": "https://it.wikipedia.org/wiki?curid=382848", "title": "Gran Turismo (serie)", "text": "Gran Turismo, noto anche con la sigla GT, \u00e8 una serie di videogiochi di simulazione di guida sviluppati da Polyphony Digital e pubblicati da Sony Computer Entertainment per le console PlayStation. Dall'uscita del primo \"Gran Turismo\" nel 1997, la serie ha venduto circa 76 milioni di copie in tutto il mondo.\nCaratteristiche generali.\nSono previste due modalit\u00e0 di gioco: Arcade e Gran Turismo. Nel primo caso il giocatore ha a disposizione un numero piuttosto elevato di vetture che riproducono, in maniera fedele, le caratteristiche di modelli di automobili realmente esistenti. Con queste vetture pu\u00f2 partecipare a gare a diversi livelli di difficolt\u00e0, sfidare altri giocatori o provare uno dei circuiti presenti. Pi\u00f9 complessa \u00e8 la modalit\u00e0 Gran Turismo: in questo caso il giocatore \u00e8 un pilota alle prime armi che, per poter raggiungere il successo, deve affrontare, l'una dopo l'altra, una serie di prove di abilit\u00e0. Il conseguimento di patenti di guida sempre pi\u00f9 specialistiche avviene tramite una serie di prove di guida e a un esame finale e permette al giocatore di accedere alle corse pi\u00f9 prestigiose; parallelamente, i montepremi dei Gran Premi vinti consentono l'acquisto di vetture sempre pi\u00f9 veloci e costose o di modificare, in maniera anche radicale, le vetture gi\u00e0 in proprio possesso.\nLe numerose vetture a disposizione del giocatore hanno ognuna delle caratteristiche di guida proprie.\nAltre caratteristiche sono la possibilit\u00e0 di utilizzare, oltre alle auto sportive, anche modelli di automobile comuni, la possibilit\u00e0 di intervenire in maniera radicale sul setup delle vetture, la possibilit\u00e0, al conseguimento di determinati risultati sportivi, di sbloccare nuove vetture e nuovi circuiti e non ultima la possibilit\u00e0 di importare le proprie patenti da una versione di GT alla successiva, creando quindi una continuit\u00e0 fra le diverse versioni del gioco."}
{"id": "382851", "revid": "6923", "url": "https://it.wikipedia.org/wiki?curid=382851", "title": "Eptadecagono", "text": "In geometria, un eptadecagono \u00e8 un poligono con 17 lati. Un eptadecagono regolare ha 17 lati congruenti e ogni angolo interno misura\nLa costruibilit\u00e0 implica che qualunque funzione trigonometrica di formula_2 possa essere espressa servendosi solo di operazioni aritmetiche e radici quadrate. Il libro di Gauss \"Disquisitiones Arithmeticae\" contiene la seguente espressione, qui riportata in notazione moderna:\nSi vuole mostrare come Gauss sia arrivato a tale soluzione e come il problema sia connesso alla costruibilit\u00e0 dei poligoni regolari.\nIntroduzione.\nL'eptadecagono regolare \u00e8 un poligono costruibile con riga e compasso, come fu mostrato da Carl Friedrich Gauss nel 1796. Gauss fu cos\u00ec entusiasta della sua scoperta che chiese che ne fosse inciso uno sulla sua tomba. Lo scultore si rifiut\u00f2, sostenendo che la costruzione era cos\u00ec difficile che il poligono risultante non si sarebbe distinto da una circonferenza.\nLa costruzione dei poligoni regolari di formula_4 lati rappresent\u00f2 una sfida per tutti i matematici dall'antichit\u00e0 fino al XIX secolo. Tale costruzione \u00e8 equivalente alla suddivisione della circonferenza in un numero formula_4 di archi uguali: congiungendo i punti in cui la circonferenza viene suddivisa, si ottiene il poligono regolare, cio\u00e8 equilatero ed equiangolo, che si vuole costruire.\nNegli Elementi, Euclide si occupa della costruzione dei poligoni regolari nel IV Libro, risolvendo il problema per formula_6 Le sue costruzioni si fondano inizialmente sulle caratteristiche del particolare poligono regolare; per esempio, la costruzione del pentagono di Euclide si basa sull'osservazione che il triangolo isoscele con base un lato del pentagono ed il vertice opposto \u00e8 tale che gli angoli alla base sono doppi del terzo angolo. Gi\u00e0 Euclide, comunque, delinea un criterio di costruibilit\u00e0 dei poligoni: sebbene non esplicitato negli Elementi, Euclide ed i matematici greci erano in grado di costruire un qualunque poligono di formula_7 lati (con formula_8 intero positivo formula_9), una volta costruito il poligono di formula_10 lati: basandosi sulla bisezione del lato o equivalentemente dell'arco di circonferenza, a partire dal quadrato si costruisce l'ottagono e poi il 16-gono e cos\u00ec via. Inoltre, nella Proposizione 16 del IV Libro, con la costruzione del pentadecagono, Euclide indica un ulteriore criterio di costruibilit\u00e0 dei poligoni regolari: se sono costruibili i poligoni regolari di formula_11 lati e di formula_12 lati e formula_11 e formula_12 sono primi fra loro, cio\u00e8 le loro scomposizioni in fattori primi hanno in comune solo il fattore 1, allora \u00e8 costruibile anche il poligono regolare di formula_15 lati. In sintesi, a partire dai risultati del IV Libro di Euclide, i matematici dell'antichit\u00e0 erano in grado di costruire poligoni regolari di formula_16 lati dove\u00a0m \u00e8 un intero non negativo, formula_17 e formula_18 sono i primi distinti 3 e 5, mentre formula_11 e formula_12 possono valere 0 o 1.\nL'eptadecagono \u00e8 il poligono regolare di 17 lati e il problema della sua costruzione fu risolto da Gauss nel 1796:\n\"...Avevo gi\u00e0 scoperto ogni cosa relativa alla separazione delle radici dell'equazione \nin due gruppi. Dopo intense considerazioni della relazione di tutte le radici l'una con l'altra sul piano aritmetico, riuscii durante una vacanza a Braunschweig, nella mattina del giorno 29 marzo 1796 a vedere la relazione nel modo pi\u00f9 chiaro, cos\u00ec che fui in grado di applicarla immediatamente ai 17 lati e alle verifiche numeriche\".\nCome scrive Gauss nelle sue note autobiografiche, la soluzione della costruzione del poligono di 17 lati consiste nella risoluzione dell'equazione \nnel piano complesso per formula_23. Trovare tali soluzioni significa trovare il valore numerico del coseno della 17-sima parte dell'angolo giro e costruire l'eptadecagono regolare consiste nel costruire geometricamente il numero trovato.\nIl giovane Gauss nel 1796 riusc\u00ec a dimostrare, inoltre, che, se formula_4 \u00e8 un numero primo di Fermat, allora il poligono regolare con un numero formula_4 di lati \u00e8 costruibile con riga e compasso.Ricordiamo che i numeri di Fermat sono espressi dalla formula formula_26 e che solo i numeri ottenuti per formula_27 (i cui valori sono rispettivamente 3, 5,17, 257, 65537) sono stati sinora verificati essere primi.\nGauss prov\u00f2 dunque, pi\u00f9 in generale, che un poligono regolare di formula_4 lati \u00e8 costruibile se la sua scomposizione in fattori primi \u00e8 del tipo\ndove formula_30 \u00e8 un numero intero non negativo e i fattori formula_31 sono numeri di Fermat primi distinti. Egli intu\u00ec anche che la condizione suddetta doveva essere anche necessaria, ma la cosa venne provata solo pi\u00f9 tardi da Pierre-Laurent Wantzel, nel 1836.\nL'equazione ciclotomica.\nSi cercano le soluzioni dell'equazione \nnel campo dei numeri complessi, o equivalentemente di formula_33, cio\u00e8 si cercano le formula_4 radici formula_4-sime dell'unit\u00e0.\nA un punto della circonferenza unitaria nel piano di Argand-Gauss risulta associato il numero complesso\ndove si \u00e8 aggiunta la notazione esponenziale dei numeri complessi.\nConsiderando la circonferenza unitaria di centro formula_37 e raggio unitario nel piano complesso, le radici dell'equazione giacciono sulla circonferenza unitaria e la dividono in formula_4 archi uguali.\nPoich\u00e9 le radici dell'equazione formula_39 insieme alla radice formula_40 sono le formula_4 radici dell'unit\u00e0 e dividono la circonferenza unitaria in formula_4 parti uguali, l'equazione precedente \u00e8 detta equazione ciclotomica (\u201cche divide la circonferenza\u201d).\nSi ricordi che le formula_4 radici n-sime dell'unit\u00e0, cio\u00e8 i numeri formula_44 formano un gruppo moltiplicativo, dal momento che soddisfano le seguenti condizioni:\n1) chiusura: formula_45 dove formula_46, formula_47, formula_48 sono interi minori di formula_49\n2) associativit\u00e0: formula_50\n3) elemento neutro: formula_51 poich\u00e9 formula_52\n4) elemento inverso di formula_53 \u00e8 formula_54\nIl metodo di Gauss.\nL'equazione ciclotomica per formula_23 \u00e8 \nSi dimostra con l'utilizzo delle propriet\u00e0 di un gruppo moltiplicativo che le 16 radici di questa equazione ciclotomica (formula_57) non sono altro che le potenze crescenti da 1 a 16 della radice formula_58.\nPer ricondurre allora la soluzione dell'equazione ciclotomica alla soluzione di equazioni di 2\u00ba grado, si accoppiano le radici in modo tale da ridurre via via il grado dell'equazione da risolvere.\nA questo scopo, si cerca dapprima un numero formula_59 tale che le radici possano essere ordinate nell'ordine formula_60 dove formula_61 \u00e8 la radice 17\u00aa primitiva dell'unit\u00e0.\nSi definisce radice primitiva formula_4-sima dell'unit\u00e0 una radice formula_61 tale che formula_64 e formula_65 per tutti gli interi positivi formula_66.\nGauss mostra che per formula_23 il valore di formula_59 opportuno \u00e8 3. (Per formula_69, non si riesce ad ottenere tutte le radici dell'equazione ciclotomica). Si ordinano, allora, le radici in questo modo:\ndove si sono applicate le propriet\u00e0 del gruppo ciclico, per cui, per formula_23, per esempio formula_72, formula_73 e cos\u00ec via.\nSi definiscono ora\nNaturalmente si ha che\nmentre con un semplice calcolo si conclude che\nquindi, formula_78 ed formula_79 sono le radici dell'equazione di 2\u00ba grado\nProseguendo con lo stesso metodo, si definiscono formula_81 e formula_82 prendendo i termini alternati di formula_78:\nmentre formula_85 e formula_86 si definiscono con i termini alternati di formula_79:\nNaturalmente:\nmentre si verifica che\npertanto, la coppia formula_81 ed formula_82 e la coppia formula_85 e formula_86 soddisfano rispettivamente l'equazioni di 2\u00ba grado\nSi prendono, poi, i termini alternati in formula_81:\nottenendo che \ne formula_99 e formula_100 sono radici dell'equazione \nInfine, R ed formula_102 sono radici dell'equazione di 2\u00ba grado\ninfatti la loro somma \u00e8 formula_99, mentre il loro prodotto \u00e8 formula_105.\nIn conclusione, formula_61 si pu\u00f2 trovare risolvendo tante equazioni quadratiche quanti sono i fattori di formula_107, ma ci sono 16 possibili valori di formula_108 dal momento che ci sono 16 radici primitive 17-me dell'unit\u00e0 (formula_109 cfr. (2), (3), ...). \nSarebbe utile che formula_61 fosse \ncos\u00ec che, essendo \nsi avrebbe\nPoich\u00e9 sia formula_115 che formula_116 sono minori di formula_117 e nel primo quadrante il coseno dell'angolo decresce al crescere dell'angolo, allora\nAnalogamente, \nPoich\u00e9 formula_121, implica che formula_122\nAnche \ndove l'unico termine positivo \u00e8 il primo; infatti, formula_125, che permette di concludere che formula_126. Poich\u00e9 formula_127, si pu\u00f2 concludere anche che formula_128.\nLa soluzione aritmetica.\nSi risolvono ora numericamente l'equazioni di 2\u00ba grado trovate, riassumendo il procedimento seguito.\nSia data l'equazione ciclotomica\n\"I passo\": si sono definite formula_78 e formula_79:\nche sono soluzioni dell'equazione \nPertanto, risolvendo la precedente equazione:\n\"II passo\": si sono definite formula_81 e formula_82\nche sono soluzioni dell'equazione \nda cui\ndove la seconda uguaglianza si \u00e8 introdotta per semplificare il calcolo successivo ed \u00e8 di immediata verifica.\n\"III passo\": si sono definite formula_85 e formula_86 \nche sono soluzioni dell'equazione\nda cui\ndove la seconda uguaglianza si \u00e8 introdotta, analogamente al II Passo, per semplificare il calcolo successivo ed \u00e8 di immediata verifica.\n\"IV passo\": infine, si sono definite formula_99 e formula_100 \nche sono soluzioni dell'equazione\ncio\u00e8:\nIn particolare sostituendo i valori di formula_153 e formula_85 si ottiene:\nLa costruzione geometrico-aritmetica.\nQui a destra si pu\u00f2 seguire una costruzione che \u00e8 direttamente derivata dalle equazioni descritte nelle sezioni precedenti. Per la ricerca delle radici delle singole equazioni vengono utilizzati i cerchi di Carlyle.\nPoligoni derivati.\nLa costruzione esatta dell'eptadecagono consente di disegnare in modo esatto anche altri poligoni. Infatti se in uno stesso cerchio si inscrivono un triangolo equilatero, un pentagono o un pentadecagono che abbiano un vertice in comune con un eptadecagono anch'esso inscritto nello stesso cerchio, \u00e8 possibile determinare l'angolo al centro dei seguenti altri poligoni:\nUna costruzione puramente geometrica.\nIl primo metodo effettivo di costruzione con riga e compasso dell'eptadecagono, descritto dall'animazione seguente, \u00e8 stato proposto da Johannes Erchinger, pochi anni dopo il lavoro di Gauss. "}
{"id": "382852", "revid": "2108263", "url": "https://it.wikipedia.org/wiki?curid=382852", "title": "F\u00ebdor III di Russia", "text": "Biografia.\nI primi anni.\nF\u00ebdor III era il terzo figlio dello zar Alessio I di Russia e della sua prima moglie Marija Il'ini\u010dna Miloslavskaja.\nA causa della morte dei suoi fratelli maggiori, F\u00ebdor divenne zarevic e come tale fu educato. Uno dei precettori del principe ereditario fu il monaco della Russia occidentale e poeta Simeon Polockij che gli insegn\u00f2 il latino ed il polacco, con il quale egli prese confidenza anche con lo stile di vita occidentale, e lo istru\u00ec nelle scienze, arte e nella musica.\nTuttavia fin da bambino era cagionevole di salute, soffr\u00ec di scorbuto ed aveva difficolt\u00e0 a reggersi in piedi, a causa della debolezza dei suoi arti inferiori tanto che era solito muoversi in portantina.\nF\u00ebdor era, come il padre, un uomo molto pio, che scrisse anche alcuni inni religiosi e fu il primo zar a vestirsi e pettinarsi all'occidentale. Sotto il suo regno la Russia incominci\u00f2 ad avvicinarsi all'Europa, avvicinamento che fu accentuato dai suoi successori.\nGoverno.\nIn generale, a causa delle sue difficili condizioni di salute, ci si aspettava da lui un governo debole. Allorch\u00e9 nel 1676 mor\u00ec suo padre, F\u00ebdor gli subentr\u00f2 sul trono di Russia appena sedicenne.\nAll'inizio del suo regno egli dovette sottostare alla volont\u00e0 di alcuni suoi antagonisti, specialmente Artamon Sergeevi\u010d Matveev cerc\u00f2 di tenere in suo potere il giovane zar.\nEgli ebbe vicina la famiglia Nary\u0161kin ed ebbe l'intenzione di porre sul trono il giovane Pietro, figlio di Alessio I e della sua seconda moglie Natal'ja Kirillovna Nary\u0161kina. In ogni caso gi\u00e0 tre settimane dopo la sua incoronazione, fece giudicare e bandire Matveev per corruzione ed abuso d'ufficio, ma sarebbe stato richiamato solamente tre anni dopo.\nDurante il suo regno ebbero inizio molte riforme, che non poterono essere portate a termine a causa della brevit\u00e0 del medesimo: istitu\u00ec un'accademia di scienze presso il Monastero Zaikonospasskij, centralizz\u00f2 l'apparato burocratico, miglior\u00f2 la riscossione fiscale ed infine, il 24 novembre 1681 abol\u00ec il sistema gerarchico militare (Mestni\u010destvo), decretando la distruzione dei registri che contenevano i ranghi di ciascuna famiglia nobiliare con la rispettiva gerarchia degli incarichi civili e militari cui aveva diritto; con tale misura, sostanzialmente, venne statuito il principio secondo cui gli incarichi venivano attribuiti soltanto per meriti di servizio.\nUna circostanza contraria fu, che egli si trov\u00f2 in uno stato di guerra pressoch\u00e9 costante contro l'Impero ottomano, che termin\u00f2 solo nel 1681 con la pace di Bach\u010disaraj, vantaggiosa per la Russia.\nMor\u00ec il 7 maggio 1682 di malattia; non avendo eredi, scoppi\u00f2 una crisi di successione che vide inizialmente la vittoria del fratellastro Pietro ma che, in seguito alla rivolta degli Strel'cy, vide la creazione di un debole governo congiunto di Pietro I e del fratello maggiore Ivan, sotto la reggenza della sorella Sofia.\nMatrimoni e figli.\nIl 28 luglio 1680 F\u00ebdor spos\u00f2 in prime nozze Agafija Gru\u0161eckaja, che gli diede un figlio, Il'ja, l'11 luglio 1681 ma questi sfortunatamente mor\u00ec dieci giorni dopo la nascita, seguito subito dopo dalla madre, deceduta a causa del parto. Nell'ottobre dello stesso anno F\u00ebdor spos\u00f2 in seconde nozze Marfa Matveevna Apraksina, dalla quale tuttavia non ebbe figli."}
{"id": "382854", "revid": "1745361", "url": "https://it.wikipedia.org/wiki?curid=382854", "title": "Yankee", "text": "Il termine Yankee si riferisce ai cittadini degli Stati Uniti d'America, in particolare quelli del nord-est che arrivarono prima del 1776.\nMolti Yankee migrarono dal New England verso le parti pi\u00f9 a nord di New York e del Midwest come anche nella costa Ovest da San Francisco a Seattle.\nOrigini.\nLe origini del termine sono oscure. Esistono in proposito due supposizioni.\nL'uso britannico del termine \u00e8 attestato per la prima volta per iscritto in una lettera inviata dall'ammiraglio Nelson (1780).\nUso attuale.\nNegli Stati Uniti il termine \u00e8 riferito agli abitanti residenti a nord del fiume Potomac, e specialmente relegato nella zona del New England.\nNel resto del mondo l'accezione viene generalmente estesa a tutto il popolo statunitense.\nIn Gran Bretagna, Australia, Canada, Irlanda e Nuova Zelanda, Yankee (spesso abbreviato in Yank) \u00e8 un termine dispregiativo, spregiativo, scherzoso o colloquiale con cui si fa riferimento agli americani.\nIn castigliano del Venezuela esiste la parola pitiyanqui, un termine dispregiativo usato per chi professa un'esagerata e spesso ridicola ammirazione per qualsiasi cosa che abbia origini statunitensi. In Giappone il termine Yank\u012b viene usato sin dagli anni settanta per riferirsi a un tipo di giovane delinquente. In Finlandia la parola jenkki (yank) viene usata per riferirsi ai cittadini statunitensi e Jenkkil\u00e4 (Yankeeland/terra degli Yankee) fa riferimento agli stessi USA. Non \u00e8 considerata un'espressione offensiva o anti-americana, quanto pi\u00f9 un'espressione colloquiale."}
{"id": "382855", "revid": "767487", "url": "https://it.wikipedia.org/wiki?curid=382855", "title": "Elis &amp; Tom", "text": "Elis &amp; Tom \u00e8 un album di Elis Regina e Ant\u00f4nio Carlos Jobim, pubblicato nel 1974 dalla Philips. \u00c8 considerato dalla critica musicale e dal pubblico brasiliano uno dei dischi pi\u00f9 importanti della musica popolare brasiliana (MPB).\nIl disco.\nLa storia.\nAll'inizio degli anni settanta Elis Regina era la vera \"diva\" della musica brasiliana, ma la sua fama era, di fatto, limitata ai confini brasiliani. L'epoca \u00e8 quella della dittatura militare e pochi erano i musicisti e gli artisti che potevano, in qualche modo, esprimersi. Elis Regina stessa, in quel periodo, era ingabbiata in un ruolo che faceva comodo al regime, quello della bella e brava cantante, orgoglio e simbolo del suo paese; ma si trattava di una prigione dorata dalla quale la grande cantante fatic\u00f2 ad uscire, nonostante il suo talento che avrebbe potuto permetterle risultati e successi ancora maggiori, specialmente all'estero.\nLa sua casa discografica, la Philips, decise di \"premiare\" la sua pi\u00f9 importante interprete, per i 10 anni di carriera, dandole la possibilit\u00e0 di uscire dal Brasile per incidere un disco negli Stati Uniti. L'occasione, poi, era ancora pi\u00f9 ghiotta perch\u00e9 rappresentava l'incontro tra due delle personalit\u00e0 maggiori della MPB: \"\"o maestro\" e \"a cantora\"\", il maestro e la cantante per eccellenza.\nAnt\u00f4nio Carlos Jobim divideva la sua attivit\u00e0 tra il Brasile e gli Stati Uniti dov'era molto popolare in virt\u00f9 dei suoi successi degli anni sessanta, in pieno \"boom\" della bossa nova, e con il disco con Frank Sinatra di qualche anno prima.\nIl nuovo disco venne perci\u00f2 registrato in California, a Los Angeles, con l'idea, da parte di Elis Regina e i suoi, di poter ottenere un lancio nel \"music business\" americano.\nL'incontro risult\u00f2, in effetti, esplosivo. Il carattere non certo facile e gli atteggiamenti di Elis Regina a confronto con la personalit\u00e0 e il carisma di Tom Jobim. L'abitudine a dominare la scena da parte della cantante di Porto Alegre non trov\u00f2 arretramenti in quello che era ed \u00e8 riconosciuto come il pi\u00f9 importante musicista brasiliano.\nLa stessa Elis Regina defin\u00ec l'incontro con Tom Jobim quello tra due persone nervose capaci di rilassarsi solo attraverso la musica.\nIn mezzo si trovava C\u00e9sar Camargo Mariano, marito e \"band leader\" di Elis Regina, ottimo pianista e arrangiatore, il quale, responsabile musicale del progetto, fatic\u00f2 non poco a trovare un equilibrio tra le pretese della cantante e l'aperta disapprovazione di Jobim (insoddisfatto degli arrangiamenti). Nemmeno la personalit\u00e0 di Aloysio de Oliveira, grande nome della musica brasiliana, pot\u00e9 fare molto per favorire un clima di serenit\u00e0.\nIn fondo per Ant\u00f4nio Carlos Jobim si trattava di un progetto che nulla aggiungeva alla sua carriera ed era lontano dai suoi interessi artistici del momento. Per Elis Regina si trattava di una grande occasione, quella di vedersi riconosciuta a livello internazionale e, in particolare, negli Stati Uniti, che sembrava, per\u00f2, non mantenere quanto promesso, perch\u00e9, diversamente dalle attese iniziali, \"Elis &amp; Tom\" rimase un disco brasiliano, prodotto da brasiliani e solo incidentalmente, registrato negli USA.\nLa musica.\nMusicalmente, comunque, il risultato fu un capolavoro riconosciuto. \"Elis &amp; Tom\" diventer\u00e0 negli anni uno dei dischi brasiliani pi\u00f9 celebri, un esempio a cui sono stati dedicati innumerevoli omaggi.\nIl malumore in studio si avverte nella musica solo come tensione, come drammaticit\u00e0 nella voce di Elis Regina.\nL'album inizia con una versione storica di quella che \u00e8 forse la canzone pi\u00f9 famosa in Brasile, \"\u00c1guas de mar\u00e7o\". Composta e incisa da Jobim un paio di anni prima, era stata poi portata al successo proprio da Elis Regina che l'aveva inserita anche in uno dei suoi tanti album intitolati semplicemente \"Elis\". Il duetto \u00e8 uno dei momenti pi\u00f9 belli del disco. La voce luminosa e caldissima della cantante \u00e8 impreziosita dalla voce baritonale, profonda, roca, ma elegantissima, di Jobim. Il finale, un gioco a rubarsi le parole non pronunciate, \u00e8 passato alla storia, con quel riso smorzato di Elis Regina che \u00e8, in piccolo, la sintesi di tutta la carriera della grande cantante.\n\"S\u00f3 tinha de ser com voc\u00ea\" \u00e8 una bossa nova incalzante, impreziosit\u00e0 dagli accenti del piano elettrico di C\u00e9sar Camargo Mariano. \"Modinha\" e \"Corcaovado\" sono struggenti e drammatiche. \"Triste\" \u00e8 una delle vette del disco con il modo tutto particolare e in fondo atipico di Elis Regina nell'interpretare la bossa nova.\n\"O que tinha de ser\" e \"Por toda a minha vida\" sono due delle pi\u00f9 belle e drammatiche canzoni di Tom Jobim e Vin\u00edcius de Moraes: Elis Regina le interpreta con il coinvolgimento drammatico che l'ha resa celebre. \"Fotografia\" \u00e8 una delle canzoni pi\u00f9 belle e emozionanti del disco. In \"Soneto da separa\u00e7\u00e3o\" torna la voce di Jobim in una canzone a tratti tragica, ma intensissima. \"Chovendo na roseira \" \u00e8 un bellissimo esempio di bossa nova in tempo dispari, insolito nel tempo, ma tipico nel suono e nell'atmosfera.\n\"Elis &amp; Tom\" rappresent\u00f2 la definitiva affermazione di Elis Regina come una delle migliori interpreti della musica brasiliana di ogni tempo. Dimostra anche che Elis Regina non era propriamente una cantante di bossa nova: la sua affermazione era avvenuta quando l'esplosione della bossa nova era gi\u00e0 storia e la musica leggera brasiliana, come quella di tutto il mondo, era attraversata da una irrefrenabile voglia di rinnovamento.\nSe non era una cantante di bossa nova, Elis Regina, voce troppo calda in confronto con quelle di Jo\u00e3o Gilberto e della \"ragazza di Ipanema\" Astrud Gilberto, ne \u00e8 stata forse, paradossalmente, la miglior interprete, come testimoniato ampiamente da questo disco.\nL'edizione per il trentennale.\nPer i 30 anni di uscita di \"Elis &amp; Tom\", la casa discografica indipendente Trama, tra i cui fondatori e soci vi \u00e8 uno dei figli di Elis Regina, il musicista Jo\u00e3o Marcello B\u00f4scoli, ha pubblicato una edizione speciale dell'album, restaurata e rimasterizzata a cura di C\u00e9sar Camargo Mariano stesso, uno dei protagonisti del progetto originale.\nL'edizione speciale contiene un CD Audio con tutte le canzoni rimasterizzate e un DVD con le 14 tracce originali pi\u00f9 2 bonus track in versione DVD-Video 5.1 Dolby Digital AC3 e DTS e in versione DVD-Audio MLP e Stereo PCM.\nTracce.\n(*) Non presente nel LP originale; presente solo nel DVD audio/video dell'edizione speciale del 2004 e non nel CD Audio."}
{"id": "382856", "revid": "1318658", "url": "https://it.wikipedia.org/wiki?curid=382856", "title": "Panzer-Lehr-Division", "text": "La 130. Panzer-Lehr-Division, meglio conosciuta come Panzer-Lehr, fu una divisione corazzata d'\u00e9lite dell'Heer (Wehrmacht) operativa durante la seconda guerra mondiale.\nLe origini.\nIl nucleo originario della divisione, il \"Panzer-Lehr-Regiment\", venne formato il 1\u00ba ottobre 1937 su di un battaglione carri e uno di cacciacarri, e il 7 luglio 1939 il reggimento si un\u00ec al II battaglione dell'Infanterie-Lehr-Regiment \"\"D\u00f6beritz\" per formare il Panzer-Lehr-Regiment \"W\u00fcnsdorf\"\".\nAlcune unit\u00e0 del reggimento vennero, in particolare il II battaglione di fanteria e il III battaglione cacciacarri, impiegate nella campagna di Francia, e si riunirono al resto del reggimento solamente all'inizio del 1941. Pochi mesi pi\u00f9 tardi i due battaglioni furono nuovamente assegnati ad altre unit\u00e0 per essere integrati nella \"900. Panzer-Lehr-Brigade\" che prese parte all'operazione Barbarossa contro l'Unione Sovietica come parte dell'Heeresgruppe Mitte, arrivando alle porte di Mosca e venendo in parte distrutta nel corso della battaglia successiva.\nAll'inizio del 1942 i resti della 900. Panzer-Lehr-Brigade furono rimpatriati e nuovamente incorporati nel Panzer-Lehr-Regiment, che tuttavia dovette cedere nuovamente il suo II battaglione di fanteria per la formazione del \"901. Panzer-Lehr-Regiment\". Questo reparto, che venne equipaggiato con semicingolati, prese parte alle operazioni nella Russia meridionale nel corso dell'inverno 1942 venendo successivamente rimpatriato e riorganizzato nella primavera dell'anno successivo.\nInviato dapprima in Grecia per contrastare un'eventuale invasione Alleata nella tarda Primavera del 1943, e successivamente nella zona del Carso nel settembre del 1943, dove venne impiegato contro le truppe italiane di Fiume, venne in seguito trasferito in Croazia, al confine con la Bosnia, dove oper\u00f2 contro i partigiani jugoslavi fino al suo rientro in Germania nel novembre del 1943.\nStoria.\nFu quindi da questi reparti e dalla \"Panzertruppenschulen I\" e \"Panzertruppenschulen II\" (unit\u00e0 che addestravano i nuovi carristi in Germania) che, il 30 dicembre 1943, venne formata a Potsdam la Panzer-Lehr-Division, una delle ultime divisioni corazzate della Wehrmacht. Il suo comando venne assunto dal generalleutnant Fritz Bayerlein, veterano dell'Afrika Korps che venne sostituito tra il giugno e il dicembre 1944 dal generalmajor Hyanzinth Graf Strachwitz von Gro\u00df-Zauche und Camminetz, membro della nobilt\u00e0 prussiana che contava molti suoi esponenti all'interno della divisione.\nPrima ancora che la divisione avesse completato la sua formazione e il suo addestramento, nel marzo del 1944 venne trasferita al confine con l'Ungheria per essere impiegata nell'operazione Margarethe, ossia l'occupazione del paese magiaro da parte delle truppe tedesche per impedire la caduta del governo fedele al Terzo Reich. Alla fine di questa operazione, condotta senza combattimenti, la divisione venne nuovamente trasferita in Francia, nella zona a ovest di Parigi non lontano dalla Normandia.\nIn Normandia.\nLo stesso giorno dello sbarco degli Alleati (il 6 giugno 1944) la Panzer-Lehr-Division ricevette l'ordine dal comandante della VII Armata, generale Friedrich Dollmann, che sostituiva temporaneamente il comandante del fronte occidentale Erwin Rommel, di trasferirsi nella zona del fronte, anche se, a causa della superiorit\u00e0 aerea Alleata che impediva ogni tipo di movimento ai mezzi corazzati, pot\u00e9 raggiungere Caen solamente due giorni dopo perdendo quasi 200 mezzi, per schierarsi nella zona di Villers-Bocage. Qui, insieme ai Panzer VI Tiger I dello \"Schwere SS-Panzer-Abteilung 101\" di Michael Wittmann, riusc\u00ec a fermare il tentativo di sfondamento britannico del 13 giugno, venendo in seguito impegnata nella difesa della zona di Tilly fino alla fine di giugno, quando venne ritirata dal fronte per essere riorganizzata.\nAll'inizio di luglio la Panzer-Lehr venne nuovamente schierata al fronte nella zona di Saint-L\u00f4 contro le truppe americane. Il 25 luglio 1944 l'attacco nemico per sfondare il fronte in Normandia, l'operazione Cobra, si scontr\u00f2 proprio contro il settore tenuto dagli uomini della Panzer-Lehr, che vennero investiti da un pesantissimo bombardamento a tappeto subendo ingenti perdite. I resti della divisione vennero ritirati verso sud e, dopo un breve impiego a difesa del fianco settentrionale del contrattacco in direzione di Mortain, ripiegarono successivamente in direzione della Senna. Solamente i resti del 902. Panzergrenadier-Regiment rimasero intrappolati nella sacca di Falaise, e pochi uomini riuscirono a ripiegare.\nLe Ardenne.\nI pochi reparti ancora in grado di combattere ripiegarono verso ovest passando per Parigi, la Marna e il Lussemburgo, per riparare in Germania dietro la Linea Sigfrido nella zona di Bitburg, a est del fiume Sure. Fu in questa zona che oper\u00f2 nel settembre del 1944 il \"kampfgruppe von Hauser\" (gruppo di battaglia \"von Hauser\"), composto dai resti del I battaglione del 901. Panzergrenadier-Regiment, dai 12 panzer rimasti alla 5\u00aa compagnia del Panzer-Lehr-Regiment e da elementi del genio, dei controcarri e della ricognizione.\nNell'ottobre successivo il \"kampfgruppe\" si riun\u00ec agli altri elementi della divisione presso il campo di addestramento di Sennel\u00e4ger, dove la divisione venne ricostituita solo parzialmente a causa della mancanza di mezzi e di uomini. Verso la met\u00e0 di novembre, la Panzer-Lehr-Division venne inviata in Lorena per prendere parte a un contrattacco contro le unit\u00e0 americane di George Patton che avanzavano in direzione della Saar.\nNei primi giorni di dicembre la divisione, ancora impegnata in combattimento, ricevette l'ordine di trasferirsi a nord, nella zona di Dasburg, per essere riorganizzata in vista dell'offensiva delle Ardenne: al 16 dicembre la Panzer-Lehr poteva disporre di 29 Panzer V Panther e di 34 Panzer IV, mentre la situazione dei mezzi controcarro era grave dato che poteva contare solo su 15 cacciacarri e 3 cannoni anticarro. Anche l'artiglieria era al limite, con soli 7 obici da 105 mm e altri 12 da 150\u00a0mm.\nNel corso dell'attacco la Panzer-Lehr oper\u00f2 nel settore centrale del fronte, aggirando Bastogne e muovendo in direzione della Mosa fino a raggiungere Rochefort. Alla fine del gennaio 1945, al termine della controffensiva americana, la divisione venne ritirata dal fronte per essere nuovamente riorganizzata e trasferita, all'inizio di febbraio, dapprima nella zona di Euskirchen, poi nella Reischwald, dove si oppose alle truppe britanniche.\nLa fine della guerra.\nNel marzo del 1945 la divisione venne ancora una volta ritirata dal fronte per essere riorganizzata nella zona di D\u00fcsseldorf, ma dopo la creazione della testa di ponte americana sul Reno a Remagen, venne nuovamente ritirata. Sfuggita all'accerchiamento nella sacca della Ruhr, la Panzer-Lehr ripieg\u00f2 combattendo verso ovest per arrendersi alle forze americane nei primi giorni del maggio 1945 nella zona di Altena.\nDecorazioni.\nNonostante la breve vita della \"Panzer-Lehr\", i suoi uomini ebbero ugualmente modo per distinguersi in combattimento meritandosi varie onorificenze.\n20 soldati ricevettero la Croce Tedesca d'oro e uno quella d'argento, 18 si videro appuntare la Spilla d'Onore dell'Esercito e altri 9 la Croce di Cavaliere della Croce di Ferro, delle quali una con Fronde di Quercia e una con Fronde di Quercia e Spade.\nComandanti.\nDati tratti da:\nVideogiochi.\nUna rappresentazione videoludica della Panzer-Lehr-Division \u00e8 presente in ."}
{"id": "382857", "revid": "16066", "url": "https://it.wikipedia.org/wiki?curid=382857", "title": "San Simone apostolo", "text": ""}
{"id": "382858", "revid": "1305772", "url": "https://it.wikipedia.org/wiki?curid=382858", "title": "San Simone", "text": "Sotto il nome di San Simone si annoverano:"}
{"id": "382860", "revid": "16066", "url": "https://it.wikipedia.org/wiki?curid=382860", "title": "Simone (apostolo)", "text": ""}
{"id": "382862", "revid": "16066", "url": "https://it.wikipedia.org/wiki?curid=382862", "title": "San Simone lo Zelota", "text": ""}
{"id": "382865", "revid": "1186766", "url": "https://it.wikipedia.org/wiki?curid=382865", "title": "Teodoro I d'Epiro", "text": "Teodoro despota d'Epiro.\nPer ottenere il potere sull'Epiro, Teodoro uccise il fratellastro Michele I Ducas.\nTeodoro si prepar\u00f2 a un attacco a Tessalonica e, lungo il percorso, combatt\u00e9 i Bulgari.\nEnrico di Fiandra mor\u00ec mentre stava per contrattaccare; nel 1217 Teodoro cattur\u00f2 il suo successore Pietro II di Courtenay e, molto probabilmente (ma la cosa non \u00e8 certa), lo fece uccidere.\nL'Impero latino dovette comunque registrare il crescente potere dell'Impero di Nicea e non pot\u00e9 impedire a Teodoro di prendere Tessalonica nel 1224. L'anno seguente, in seguito alla presa di Adrianopoli da parte di Giovanni III Vatatze, Teodoro diede il via ad una campagna militare volta alla conquista della Macedonia orientale e la Tracia. Nei primi mesi del 1225 le truppe del despota conquistarono la penisola calcidica ed il monte Athos. Nella primavera dello stesso anno furono espugnate Kavala, Xanthi, Grazianopoli, Mosinopoli e Didymoteicho. A fronte dell'avanzata degli Epiroti gli abitanti di Adrianopoli chiesero aiuto alle truppe di Nicea che tuttavia, dopo un accordo raggiunto con Teodoro I, dovettero ritirarsi dalla citt\u00e0 che cadde cos\u00ec nelle mani degli assedianti.\nL'Impero.\nNel 1227 Teodoro si incoron\u00f2 imperatore bizantino, nonostante non fosse riconosciuto dalla maggior parte dei Bizantini, specialmente dal Patriarca di Nicea che appoggiava gli imperatori di Nicea.\nBattaglia di Klokonitsa.\nNel 1230 ruppe l'alleanza con la Bulgaria, sperando di rimuovere dal trono Ivan Asen II, che lo aveva trattenuto dall'attaccare Costantinopoli. In vista del conflitto, Teodoro cerc\u00f2 \ndi stabilire contatti diplomatici con Federico II di Svevia, presso il quale invi\u00f2 ambasciatori nell'autunno 1229: tra questi vi era suo genero Maio Orsini, conte di Cefalonia, probabile artefice della mediazione, il cui risultato fu forse anche l'invio di truppe di Federico per la battaglia di Klokotnica.\nNella battaglia di Klokotnitsa (avvenuta nei pressi di Haskovo, in Bulgaria), lo zar bulgaro sconfisse, cattur\u00f2 e accec\u00f2 Teodoro.\nNel 1236, suo nipote Michele II Ducas prese il potere in Epiro e a Corf\u00f9.\nLa fine.\nTeodoro fu infine rilasciato e govern\u00f2 Tessalonica come vassallo del despotato d'Epiro, insieme a suo fratello Manuele. Ma ben presto la sua vita sarebbe finita: poich\u00e9 il despota Michele II Ducas non aveva mantenuto i patti intercorsi con Giovanni III Vatatze, quest'ultimo cinse d'assedio Tessalonica; durante la battaglia, Teodoro e la sua guarnigione furono sconfitti. Teodoro fu incarcerato, e si spense dopo un po' di anni."}
{"id": "382873", "revid": "599013", "url": "https://it.wikipedia.org/wiki?curid=382873", "title": "Riserva monetaria", "text": "La riserva monetaria \u00e8 la quantit\u00e0 di metallo o altro bene che l'emittente di moneta - in alcuni sistemi monetari - tiene come garanzia delle banconote stampate o pi\u00f9 in generale del circolante presente all'interno del sistema economico.\nStoria.\nAl tempo dei romani e presso altri popoli antichi, le monete erano coniate con l'oro e l'argento fuso dagli oggetti che i sudditi portavano alla zecca dello Stato; i sudditi ricevevano le monete in oro e argento coniate con i loro oggetti, mettendole cos\u00ec in circolazione. Il valore delle monete rilasciate era pari a quello del metallo diminuito di un'imposta del 10% che doveva ripagare i costi di fusione e coniazione, e il privilegio del sovrano di emettere moneta (signoraggio). Rispetto alla coniazione centralizzata degli emittenti moderni, la presenza fisica e l'interesse personale del portatore di oro/argento erano una garanzia dell'effettiva presenza della riserva di metallo nelle monete emesse: chi portava oggetti d'oro a fondere prestava attenzione di essere ripagato con monete che avessero la stessa grammatura d'oro/argento (detratta la tassazione dell'Impero romano).\nCaratteristiche.\nSolitamente la riserva \u00e8 \"aurea\" poich\u00e9 l'oro ha un alto valore per poco ingombro ed \u00e8 un materiale non deperibile (non si ossida nel tempo), ma soprattutto perch\u00e9 \u00e8 universalmente accettato. Inoltre, si pu\u00f2 trasformare facilmente in monete; nel passato, dalle riserve d'oro potevano essere direttamente coniate monete.\nIl metallo di riserva pu\u00f2 essere direttamente usato per coniare monete, che assumono cos\u00ec un valore intrinseco e tangibile, oppure essere conservato in lingotti presso i caveau della Banca centrale. In entrambi i casi (coniazione sulle monete o stoccaggio della riserva in lingotti) \u00e8 difficile verificare la consistenza e la purezza del metallo: che non si tratti cio\u00e8 di oro arricchito con rame o di platino galvanizzato con oro.\nIn generale la riserva deve essere un bene di valore pari alla moneta che viene stampata.\nSe il controvalore della riserva \u00e8 solo una percentuale della moneta emessa, avviene la svalutazione, che costituisce un guadagno per l'emittente. La svalutazione \u00e8 un trasferimento di ricchezza dagli utilizzatori all'emittente della moneta.\nIn generale, la riserva pu\u00f2 essere formata da qualunque metallo: ad esempio, John Kennedy, tramite l'Ordine esecutivo 11110 firmato il 4 giugno 1963, autorizz\u00f2 la coniazione di monete garantite da argento.\nCambio fra monete a riserva coniata o tesaurizzata in lingotti.\nA fronte di un deposito delle riserve non immesse direttamente in circolazione come materiale di conio della moneta, dovrebbero essere note la base monetaria, ma anche i tagli di banconote emessi; noto il metallo che c'\u00e8 in ogni moneta, si pu\u00f2 calcolare il peso del metallo emesso per unit\u00e0 di base monetaria (praticamente il rapporto fra la riserva valorizzata in peso, anzich\u00e9 in termini monetari e la moneta circolante) e attribuire un cambio favorevole alle valute emesse contro una maggiore riserva, premiando le monete che hanno meno utilizzato la leva inflazionistica. Se la riserva viene conservata e non utilizzata direttamente nelle monete, \u00e8 necessario comunque fare affidamento sui dati delle riserve pubblicati dall'istituto emittente.\nUna separazione giuridica fra il proprietario del deposito in cui la legge impone di conservare le riserve di metallo (lingotti d'oro e d'argento, tipicamente) e l'emittente di moneta, potrebbe evitare un palese conflitto d'interessi. Le scorte sono una voce importante dell'attivo di stato patrimoniale e la loro valorizzazione \u00e8 critica per molti bilanci. I magazzini delle imprese possono essere controllati da autorit\u00e0 indipendenti (es. Guardia di Finanza) per verificare l'effettiva esistenza delle scorte dichiarate e che non si tratti di uno dei modi per \"gonfiare\" l'utile. Un analogo controllo \u00e8 possibile sull'effettivo possesso delle riserve.\nUn altro aspetto critico \u00e8 se le riserve auree siano una propriet\u00e0 delle Banche Centrali oppure dello Stato, che le affida in gestione per conto terzi, alla Banca Centrale. L'effetto di questa problematica - che emerge nel momento in cui la Banca Centrale \u00e8 parte dello Stato, ma nello stesso tempo \u00e8 una societ\u00e0 le cui azioni sono propriet\u00e0 di soggetti vari, anche privati - sarebbe che, nel caso di propriet\u00e0 dello Stato, la presenza di riserve auree dovrebbe essere una posta quantificata tra le entrate del bilancio dello Stato.\nIn Svizzera.\nLa soppressione del vincolo fra l'oro e la moneta nazionale ha posto in alcuni Paesi, come la Svizzera, un dibattito sull'utilizzo delle riserve auree eccedentarie, ovvero che non servono pi\u00f9 alla Banca centrale per la sua politica monetaria. La discussione verte sull'opportunit\u00e0 di mantenere il valore reale dell'oro e reinvestirlo, oppure vendere l'eccedenza, e sulla ripartizione degli utili (derivanti dal reinvestimento o dalla vendita) fra un fondo nazionale, enti locali e nazionali da un lato, oppure se caricarli nel bilancio della Banca Centrale.\nLa riserva aurea \u00e8 la tesaurizzazione di risparmi sul reddito nazionale o PIL, di una parte della ricchezza nazionale prodotta che non \u00e8 stata destinata ai consumi o agli investimenti, che sono gli altri 2 impieghi possibili. Il proprietario della riserva aurea possiede un controvalore per coniare una moneta non garantita dal corso forzoso.\nLa tematica \u00e8 disciplinata in Costituzione, che prevede la partecipazione pubblica ai processi nazionali per l'utilizzo dei guadagni in conto capitale in conto interessi derivanti dalla riserva nazionale o da una sua vendita, per destinarli ad altri scopi di pubblica utilit\u00e0, e il deposito delle riserve auree in una banca statale, in cassette di sicurezza direttamente ispezionabili dai cittadini svizzeri per concretizzare l'esercizio dei loro diritti di propriet\u00e0. La Costituzione disciplina la materia nella consapevolezza di un pericolo di conflitto di interessi con il mandato di politica monetaria della Banca centrale, se la gestione avviene nel lungo periodo.\nSe infatti la moneta \u00e8 legata ad un obbligo di riserve auree, quando il prezzo del metallo tocca i suoi massimi ed \u00e8 conveniente la vendita, \u00e8 richiesta una politica tesa a limitare l'offerta di moneta, e a mantenere o rinforzare le riserve.\nRiserve auree mondiali.\nLa tabella mostra lo sviluppo delle riserve monetarie auree dal dicembre 1970 al 2015 in tonnellate cos\u00ec come la percentuale sulla divisa totale in percentuale."}
{"id": "382875", "revid": "1318658", "url": "https://it.wikipedia.org/wiki?curid=382875", "title": "Riserva", "text": ""}
{"id": "382880", "revid": "119511408", "url": "https://it.wikipedia.org/wiki?curid=382880", "title": "Caledoni", "text": "I Caledoni o Confederazione caledone erano un gruppo di trib\u00f9 appartenente alla popolazione dei pitti, popolazione pre-celtica dell'Et\u00e0 del ferro che viveva in Caledonia, tradizionalmente delimitata a sud dai fiumi Forth e Clyde e corrispondente in gran parte all'odierna Scozia. Non si sa con quale nome loro chiamassero se stessi. Erano costruttori di fortezze collinari e contadini e furono perennemente in guerra coi Romani, che di fronte all'accanita resistenza di questo popolo, abbandonarono il progetto di occupare stabilmente i loro territori.\nStoria.\nTacito parla di loro nell\"'Agricola\" e afferma che avevano capelli rossi e arti ampi e robusti. Egli racconta anche che nell'83 o nell'84 d.C. i Caledoni furono sconfitti dalle legioni di Gneo Giulio Agricola nella battaglia del Monte Graupio. Li guidava Calgaco. Ma visto che Tacito non utilizza per lui nessun appellativo del tipo \"re\" \u00e8 probabile che i Caledoni non avessero un solo re ma pi\u00f9 leader e che avessero scelto Calgaco per guidarli in occasione di questa battaglia. Nonostante la vittoria, i Romani non occuparono la Caledonia.\nNel 180, i Caledoni presero parte a un'invasione della provincia romana, sfondando il Vallo di Adriano e dilagando nelle terre a sud. Dopo alcuni anni, fecero la pace col governatore Ulpio Marcello. Dopo aver rotto il trattato, nel 197 d.C. i Caledoni attaccarono la frontiera romana insieme ai Meati e ai Briganti. Dopo la sconfitta dell'usurpatore Clodio Albino, il nuovo governatore romano della Britannia, Virio Lupo, fu costretto a comprare la pace dai Meati.\nNel 209, 210 e 211 prima Settimio Severo e poi Caracalla compirono azioni militari a nord del Vallo di Adriano, infliggendo delle sconfitte ai Caledoni. Alcuni studiosi pensano per\u00f2 che mentre Severo abbia ottenuto delle vittorie militari gloriose, conclusesi con delle conquiste territoriali, Caracalla si sia limitato a condurre campagne di devastazioni e massacri. Non tutti, per\u00f2, concordano con quest'ipotesi.\nNel 305, Costanzo Cloro invase di nuovo le terre settentrionali della Britannia, anche se non si sa con precisione a quale risultato port\u00f2 quest'azione militare.\nUsi e costumi.\nSecondo lo storico Cassio Dione Cocceiano, i Caledoni abitavano regioni montuose ai cui piedi si estendevano pianure paludose, dove i villaggi non erano fortificati ed i campi non risultavano coltivati. Vivevano invece di pastorizia, caccia e la raccolta di frutti, senza utilizzare la pesca che in quei mari sarebbe stata una fonte inesauribile. Vivono in capanne, nudi e scalzi, possiedono in comune le loro donne. Hanno una forma di governo democratico, ma vivono di saccheggi e di conseguenza scelgono i loro uomini pi\u00f9 arditi come governanti. Vanno in battaglia su carri di piccoli dimensioni, trainati da cavalli molto veloci. Esistono anche reparti di fanteria, molto rapida nella corsa. Per le armi hanno scudi ed una lancia corta, con una specie di mela in bronzo fissato all'estremit\u00e0 della lancia, in modo che quando si scuote prima dello scontro armato, il nemico ne viene terrorizzato, oltre ad un pugnale. Possono sopportare fame e freddo e ogni tipo di disagio, perch\u00e9 si immergono nelle paludi, dove riescono a sopravvivere per numerosi giorni solo con la testa fuori dall'acqua, trovando nelle cortecce e nelle radici degli alberi dei boschi il loro sostentamento, cosa che impedisce loro di patire la fame o la sete.\nErodiano aggiunge che questo popolo, oltre ad abitare territori paludosi, poich\u00e9 spesso inondati dal mare, \u00e8 abituato a nuotare o guadare i fiumi, dal momento che sogliono andare in giro nudi, tanto che spesso i loro corpi si confondono con la natura che li circonda. Indossano ornamenti di ferro alla gola ed alla vita, e considerano il ferro simbolo di ricchezza, come se fosse oro. Hanno il loro corpo tatuato con disegni colorati rappresentanti molte specie di animali, per questo non indossano vestiti che ne nasconderebbero le decorazioni sui loro corpi. Sono estremamente selvaggi e bellicosi, seppure siano armati solo di una lancia ed uno scudo stretto, oltre ad una spada appesa con un nastro ai loro corpi nudi. Non usano elmi o corazze, considerandoli ingombri per attraversare le numerose paludi dei loro territori.\nNon conoscendo la scrittura, i Caledoni non hanno lasciato documenti di s\u00e9 e della loro civilt\u00e0 e quasi tutto quello che sappiamo su di loro viene tramandato dai Romani.\nSecondo lo storico Peter Salway, i Caledoni erano indigeni pitti misti a Britanni che erano scappati dall'occupazione romana della Britannia. A loro potrebbero essersi uniti nella lotta ai Romani anche le trib\u00f9 della Scozia centrale dei Vacomagi, Tezali e Veniconi ricordate da Claudio Tolomeo. Quest'unione avrebbe dato vita a quella che le fonti storiche chiamarono \"confederazione caledone\". Va fatto notare sia che si discute se i Pitti fossero o meno britanni sia sul fatto che i Romani raggiunsero un accordo con la trib\u00f9 britannica dei Votadini, che diedero vita a uno stato cuscinetto."}
{"id": "382881", "revid": "933835", "url": "https://it.wikipedia.org/wiki?curid=382881", "title": "Michele II d'Epiro", "text": "Biografia.\nIl regno.\nSuccedette a Teodoro I d'Epiro, dopo che questi fu catturato dai Bulgari. L'Epiro non si riprese mai completamente dalla sconfitta. Michele II perse Tessalonica a favore dell'impero di Nicea, per tentare di contrastare l'impero avversario, nel 1246 si alle\u00f2 con l'impero Latino contro i niceani.\nNel 1248 Giovanni III Ducas Vatatze costrinse Michele a riconoscerlo come imperatore bizantino ed in cambio lo riconobbe despota d'Epiro.\nLa nipote di Giovanni Maria spos\u00f2 il figlio di Michele Niceforo; inoltre, nello stesso anno, la figlia di Michele II, Anna, spos\u00f2 Guglielmo II di Villehardouin, principe d'Acaia, Michele II prefer\u00ec onorare quest'alleanza che quella con Giovanni III. Egli fu sconfitto nel conflitto seguente, e il vecchio despota Teodoro I fu nuovamente catturato, morendo in prigionia.\nTeodoro II Lascaris, il nuovo imperatore di Nicea, si alle\u00f2 con Michele II, ed i loro rispettivi figli, promessi sposi da Giovanni III molti anni prima, si sposarono nel 1256; Teodoro Ducas ricevette in cambio Durazzo. Michele II non accett\u00f2 il trasferimento della terra e l'anno successivo si rivolt\u00f2, sconfiggendo un'armata niceana guidata da Giorgio Acropolita.\nMentre Michele II marciava su Tessalonica fu attaccato da Manfredi di Sicilia, che conquist\u00f2 l'Albania e l'isola di Corf\u00f9. Michele II allora si alle\u00f2 immediatamente con lui, dandogli in moglie la figlia Elena. Dopo la morte di Teodoro II, Michele II e Manuele (fratello di Teodoro I) combatterono il nuovo co-imperatore di Nicea, Michele VIII Paleologo.\nL'alleanza era molto instabile e nel 1259 Guglielmo II fu catturato durante la disastrosa battaglia di Pelagonia. Il generale niceano Alessio Strategopulo conquist\u00f2 la capitale di Michele II, Arta, lasciando le sole citt\u00e0 di Giannina e Vonitsa nelle mani di Michele II. Arta fu recuperata nel 1260 mentre Michele VIII era impegnato a progettare la conquista di Costantinopoli.\nGli ultimi anni.\nDopo la restaurazione del potere imperiale a Costantinopoli da parte di Michele VIII nel 1261, egli tartass\u00f2 ripetutamente l'Epiro, costringendo il figlio di Michele II, Niceforo I d'Epiro, a sposare sua nipote Anna Cantacuzena nel 1265.\nMichele VIII considerava l'Epiro uno stato vassallo, mentre Michele II e Niceforo I continuavano ad allearsi coi principi d'Acaia e con i duchi d'Atene, contro l'impero bizantino.\nNel 1271 Michele II mor\u00ec e gli succedette al trono il figlio Niceforo I.\nFamiglia.\nDal matrimonio con Teodora Petralife ebbe sei figli:"}
{"id": "382882", "revid": "125892192", "url": "https://it.wikipedia.org/wiki?curid=382882", "title": "Uomo Ghiaccio", "text": "L'Uomo Ghiaccio (\"Iceman\"), il cui vero nome \u00e8 Robert \"Bobby\" Drake, \u00e8 un personaggio dei fumetti, creato da Stan Lee (testi) e Jack Kirby (disegni) nel 1963, pubblicato dalla Marvel Comics. La sua prima apparizione avviene in \"X-Men\" (prima serie) n. 1 (settembre 1963).\n\u00c8 un supereroe mutante, uno dei componenti originali della prima squadra degli X-Men, di cui fa ancora parte. Nel corso della sua lunga carriera si \u00e8 unito temporaneamente anche ad altri supergruppi: X-Factor, i Difensori, i Campioni di Los Angeles, gli X-Terminators e i Difensori Segreti. A seconda dell'autore che ne scrive le storie, Bobby Drake manifesta differenti tipi di forza e poteri. Si tratta di uno dei pochi mutanti definiti di Livello Omega, il massimo raggiungibile, ma nell'universo corrente non ha ancora raggiunto tutto il suo potenziale. La sua controparte nell'universo dell'Et\u00e0 di Apocalisse invece ha mostrato tutte le sue caratteristiche.\nBiografia del personaggio.\nI suoi poteri si manifestarono la prima volta durante un appuntamento con una ragazza, Judy Harmony, mentre un bullo tentava di soffiargliela. Drake cerc\u00f2 di fermarlo mentre questi stava per picchiarlo e cos\u00ec gli trasform\u00f2 la mano in ghiaccio. Pi\u00f9 tardi lo sceriffo lo salv\u00f2 da una folla inferocita, e decise di portarlo in prigione per la sua sicurezza.\nDopo un po' Scott Summers lo contatt\u00f2 per offrirgli di andare con lui al sicuro ma Bobby rifiut\u00f2, e questo diede inizio a una piccola battaglia a cui Charles Xavier pose fine.\nCos\u00ec Drake fu scelto dal Professor X per formare la prima squadra di X-Men, e per essere addestrato nell'uso dei suoi poteri.\nQuando gli X-Men vennero sconfitti da Krakoa, furono salvati da una nuova squadra di X-Men, tra cui Tempesta e Wolverine. Vista la presenza di questa nuova squadra, Bobby fu tra quelli che abbandonarono la Scuola di Xavier.\nSuccessivamente s'innamor\u00f2 e si fidanz\u00f2 con Lorna Dane, alias Polaris, ma alla fine lei scelse Havok, il fratello minore di Ciclope. Intanto assieme ad Angelo si aggreg\u00f2 ai Campioni di Los Angeles. Quando il gruppo si sciolse torn\u00f2 a studiare.\nX-Men.\nI membri originali degli X-Men si riunirono col ritorno in vita di Jean Grey e, sotto le mentite spoglie di cacciatori di mutanti, aiutarono i giovani mutanti a usare i loro poteri e a condurre una vita senza essere perseguitati.\nDurante questo periodo il dio asgardiano Loki, lo rap\u00ec e aument\u00f2 i poteri del mutante nella speranza di usarli contro i giganti di ghiaccio. Sconfitto Loki con l'aiuto di Thor, Bobby perse il controllo dei suoi poteri, e solo una cintura (ideata da Cameron Hodge per annullarne la forza) gli permise di riprenderne il controllo.\nPi\u00f9 tardi impar\u00f2 a controllare meglio i suoi poteri e inizi\u00f2 una relazione con Opal Tanaka, ma lei fugg\u00ec dopo una e-mail minacciosa e imped\u00ec a Bobby di aiutarla.\nDopo la saga dell'Isola di Muir, torn\u00f2 con gli X-Men.\nDi nuovo con gli X-Men.\nTornato con gli X-Men entr\u00f2 nel team comandato da Tempesta e venne aiutato da Emma Frost che gli mostr\u00f2 il pieno potenziale dei suoi poteri. Lasci\u00f2 momentaneamente il gruppo per prendersi cura del padre, selvaggiamente pestato dagli scagnozzi del mutantofobo Graydon Creed.\nIn seguito and\u00f2 a Tokyo per accorrere in aiuto di Opal, e qui scopr\u00ec di avere avuto un figlio da lei. Quel bambino era trattenuto in ostaggio da uno scienziato che stava sperimentando tecniche di trapianto degli organi mutanti negli uomini. Bobby riusc\u00ec a salvarlo, ma Opal gli rivel\u00f2 che il bambino non era suo.\nDecimation.\nDopo che Wanda Maximoff gioc\u00f2 con la realt\u00e0 molti mutanti persero i loro poteri. Bobby sembrava uno di questi ma alla fine riusc\u00ec a riacquistare le forze grazie all'aiuto di Emma Frost.\nPoteri e abilit\u00e0.\nL'Uomo Ghiaccio \u00e8 considerato un mutante di livello omega, ci\u00f2 significa che rientra nel ristretto numero dei mutanti che possiedono le maggiori potenzialit\u00e0, capaci cio\u00e8 di intervenire con i propri poteri ad alterare la realt\u00e0, al livello delle leggi basilari della materia. Nonostante questi enormi poteri per\u00f2, essendo il pi\u00f9 giovane tra gli X-Men delle origini, Bobby Drake \u00e8 sempre sembrato quello meno capace di prendere troppo seriamente il proprio ruolo, e quindi anche il meno propenso ad impegnarsi a sfruttare fino in fondo tutte le sue capacit\u00e0. Infatti fino a tempi recenti, ha sempre usato i propri poteri in una maniera piuttosto limitata e solo quando \u00e8 stato posseduto mentalmente da altri, come Emma Frost, ha evidenziato appieno tutte le sue enormi capacit\u00e0.\nL'Uomo Ghiaccio \u00e8, nella sostanza, un criocineta, capace cio\u00e8 di manipolare psionicamente le basse temperature nell'ambiente che lo circonda, sfruttando a proprio vantaggio le fonti di umidit\u00e0 l\u00ec presenti. Solitamente Bobby Drake utilizza i suoi poteri su una scala abbastanza ridotta ed \u00e8 specializzato nell'assorbire l'umidit\u00e0 circostante per generare ghiaccio. Di conseguenza pu\u00f2 congelare un ambiente, formare pareti o schermi di ghiaccio per proteggersi, formare e lanciare proiettili di ghiaccio contro gli avversari, o creare oggetti tridimensionali di ghiaccio, da utilizzare in vari modi. Per spostarsi velocemente, spesso scivola su piste di ghiaccio da lui stesso create. Bobby pu\u00f2 congelare totalmente il proprio corpo, fino a livello molecolare e ottenere cos\u00ec una maggiore resistenza ai danni; perci\u00f2, se viene infranto mentre si trova in questa condizione, pu\u00f2 ricostruire interamente il proprio corpo di ghiaccio, a partire dalla testa. In una occasione Bobby ha mostrato di saper guarire una ferita sul suo corpo da umano, trasformandola in ghiaccio e rimodellando la zona come se fosse sana, per poi ritrasformarla di nuovo in carne ed ossa, senza che rimanesse neppure il segno.\nQuando la sua temperatura corporea cade, l'umidit\u00e0 dell'aria circostante, in contatto con il suo corpo, scende allo stesso livello, formando uno strato di brina che lo ricopre interamente, mascherando quindi le sue fattezze. Nei primi tempi perci\u00f2 l'Uomo Ghiaccio appariva come un uomo ricoperto di brina o di neve, di colore bianco. Successivamente per\u00f2 ha imparato ad abbassare ad un tale livello la sua temperatura e ad una velocit\u00e0, che ci\u00f2 che ora lo riveste \u00e8 simile ad una copertura cristallina completamente trasparente, da cui il suo aspetto attuale. Questo ghiaccio si frantuma continuamente ad ogni suo movimento, ma immediatamente si riforma, creando perci\u00f2 un caratteristico suono di piccoli cristalli che si frantumano, mentre si muove. Attraverso la pratica ha inoltre imparato a controllare la sua freddezza, tanto da poter abbassare selettivamente la temperatura di parti isolate del suo corpo. Pu\u00f2 inoltre scegliere lo spessore e la durezza dello strato di ghiaccio che lo riveste, fino a fargli assumere delle dimensioni erculee o, addirittura, dimensioni colossali perci\u00f2 quando in questi casi forma una versione pi\u00f9 grande e pi\u00f9 robusta di se stesso, ne guadagna anche in forza e potenza, ad esempio in un combattimento corpo a corpo con un avversario dotato di super forza.\nIn realt\u00e0 se Bobby volesse, potrebbe utilizzare i suoi poteri su una scala molto pi\u00f9 vasta, come ha mostrato alcune volte: ad esempio quando \u00e8 stato manipolato mentalmente da un frammento di Apocalisse ad usare al massimo la sua potenza, l'Uomo Ghiaccio ha minacciato di ricoprire l'intero emisfero nord sotto una calotta di ghiaccio, quasi a voler provocare nuovamente un'altra era glaciale. In questa occasione, mentre New York veniva stretta in una morsa ghiacciata, Bobby ha creato un enorme drago di ghiaccio, capace di sconfiggere anche il possente Thor. In altre occasioni \u00e8 riuscito a creare una versione gigantesca di s\u00e9 stesso, o creare un esercito formato da decine di sue copie di ghiaccio (ciascuna delle quali in grado di combattere nei corpo a corpo contro i nemici), oppure ha mostrato di essere capace di lanciare raggi congelanti dagli occhi. Inoltre ha mostrato che pu\u00f2 teletrasportare se stesso ed altri attraverso la sublimazione, o sciogliersi in uno specchio d'acqua per poi riformarsi a decine di miglia di distanza, nei pressi di altra acqua. Ha inoltre la capacit\u00e0 di una visione termica.\nIn una occasione ha mostrato la capacit\u00e0 di fermare un ordigno atomico pronto ad esplodere, congelando a livello sub molecolare la reazione a catena. In un'altra \u00e8 riuscito a tenere imprigionato con successo dentro un blocco di ghiaccio e per un congruo periodo il potentissimo Hulk.\nDate queste sue caratteristiche basilari, l'Uomo Ghiaccio pu\u00f2 risultare invece vulnerabile al fuoco ed al calore, inoltre in un ambiente con scarsa umidit\u00e0, i suoi poteri vengono limitati. In condizioni normali pu\u00f2 utilizzare i suoi poteri per circa cinque ore prima di rimanere esausto. Sembra inoltre mancare di una certa creativit\u00e0 ed immaginazione nell'utilizzare i suoi poteri al massimo del potenziale, anche se potrebbe trattarsi di una certa paura che sfuggano al suo controllo a determinare la sua riluttanza. Attualmente infatti \u00e8 preso dai rimorsi per le numerose vittime che ha causato quando venne manipolato dal frammento di Apocalisse.\nAltre versioni.\nUltimate.\nLa versione Ultimate dell'Uomo Ghiaccio \u00e8 stata creata da Mark Millar ed Andy Kubert per la collana \"Ultimate X-Men\", anche se non differisce di molto dalla versione classica. Bobby Drake \u00e8 il pi\u00f9 giovane tra i membri anziani degli X-Men, ed \u00e8 in grado di congelare gli oggetti e le persone raffreddando le molecole dell'aria. Ha instaurato una relazione con Rogue, dopo che Gambit \u00e8 morto, sacrificatosi per salvarla\u00a0durante uno scontro con il Fenomeno.\nAmalgam.\nNell'universo Amalgam l'Uomo Ghiaccio \u00e8 fuso con la norvegese Ice dell'universo DC per formare un membro della JLX, chiamato \"Iceberg\". Nella saga \"All Access\", viene invece fuso con Aquaman creando Icebreaker, quando il Dr. Strangefate vuole far tornare l'Universo Amalgam.\nEra di Apocalisse.\nIl Bobby Drake di questa realt\u00e0 alternativa ha mostrato di essere malvagio, rispetto alla sua controparte presente nel normale universo Marvel della terra 616. Questo Uomo Ghiaccio ha mostrato per primo le enormi capacit\u00e0 legate alla sua mutazione. Recentemente questo Bobby Drake ha seguito Bestia Nera, nella realt\u00e0 616, e si \u00e8 rifugiato a Madripoor, dove \u00e8 stato attaccato da Wolverine, Deadpool e dal Nightcrawler proveniente anch'egli dall'Era di Apocalisse. Nel combattimento tra l'Uomo Ghiaccio malvagio e Nightcrawler, il secondo \u00e8 riuscito infine a sconfiggere il primo, aggrappandosi ad esso, per poi teletrasportarlo ripetutamente, a testa in gi\u00f9, in brevissimo tempo, da un posto all'altro o a mezz'aria, cos\u00ec da fargli perdere completamente il senso dell'orientamento ed impedirgli di usare i suoi poteri, per infine trascinarlo dentro all'ambiente quasi privo di umidit\u00e0 di un altoforno per poi gettarlo dentro ad una vasca di metallo fuso.\nAltri media.\nCartoni animati.\nL'Uomo Ghiaccio \u00e8 uno dei tre protagonisti della serie animata \"L'Uomo Ragno e i suoi fantastici amici\", assieme con l'Uomo Ragno e Stella di Fuoco, doppiato in originale da Frank Walker. In questa serie appare una sua sorellastra, attualmente mai apparsa nei fumetti: Aurora Dante, anch'essa mutante col nome di Onda Luce.\n\u00c8 apparso anche nella serie \"The Marvel Super Heroes\" e nelle serie a cartoni animati dedicate agli X-men:\nCinema.\nNei film \"X-Men\" (2000), \"X-Men 2\" (2003), \"X-Men - Conflitto finale\" (2006) e \"X-Men - Giorni di un futuro passato\" (2014) l'Uomo Ghiaccio \u00e8 interpretato da Shawn Ashmore. Solo nel finale del terzo episodio Bobby assume l'aspetto tipico dei fumetti.\nVideogiochi.\nL'Uomo Ghiaccio fa parte del cast di personaggi di molti videogiochi, come \"I Fantastici 4\", \"X-Men: Children of the Atom\", il successivo ', il pi\u00f9 recente \"X-Men Legends\" e il suo seguito '. L'Uomo Ghiaccio \u00e8 anche uno dei tre protagonisti del videogioco \" ispirato al terzo film della saga cinematografica.\n\u00c8 inoltre un personaggio giocabile in ' e ' e in \"."}
{"id": "382883", "revid": "4175", "url": "https://it.wikipedia.org/wiki?curid=382883", "title": "Marconi", "text": "Marconi pu\u00f2 riferirsi a:"}
{"id": "382884", "revid": "1318658", "url": "https://it.wikipedia.org/wiki?curid=382884", "title": "Arrondissement di Castellane", "text": "L\"arrondissement\" di Castellane \u00e8 un \"arrondissement\" dipartimentale della Francia situato nel dipartimento delle Alpi dell'Alta Provenza, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti; soppresso nel 1926, fu ricostituito nel 1942.\nA seguito della riforma approvata con decreto del 24 febbraio 2014\n che ha avuto attuazione dopo le elezioni dipartimentali del 2015, 4 cantoni sono stati soppressi ed uniti nel cantone di Castellane, rimasto unico.\nComposizione.\nPrima della riforma vi erano 5 cantoni:\nDopo la riforma, dall'aprile 2015 \u00e8 formato dal solo cantone di Castellane."}
{"id": "382886", "revid": "83630", "url": "https://it.wikipedia.org/wiki?curid=382886", "title": "Barbarella (film)", "text": "Barbarella \u00e8 un film del 1968 diretto da Roger Vadim. \u00c8 una commedia fantascientifica tratta dall'omonimo fumetto di Jean-Claude Forest, adattato dal regista con Terry Southern. Il film \u00e8 una co-produzione italo-francese realizzata da Dino De Laurentiis.\nLa trama \u00e8 incentrata sulla figura della bella eroina Barbarella e sulle sue numerose avventure, anche erotiche, ambientate in un lontano futuro, nel 40.000 d.C.\nTrama.\nBarbarella \u00e8 una viaggiatrice dello spazio incaricata dal Primo Ministro della Terra di ritrovare lo scienziato Durand Durand, misteriosamente scomparso. Durante il compimento della missione assegnatale, la protagonista avr\u00e0 numerosi incontri con alcuni personaggi ai quali mostrer\u00e0 la sua disinibita sessualit\u00e0.\nSi ritrover\u00e0 nella citt\u00e0 di Sogo, i cui abitanti vivono dell'influsso energetico di una sostanza, il Matmos, che a sua volta si alimenta con la malvagit\u00e0 e la perversione della popolazione.\nProduzione.\nCast.\nIn origine il personaggio di Barbarella doveva essere interpretato da Virna Lisi, che per\u00f2 decise di abbandonare l'offerta e di tornare in Italia. Il ruolo poi venne proposto a Brigitte Bardot (che aveva ispirato il personaggio originale del fumetto), la quale per\u00f2 rifiut\u00f2 perch\u00e9 stanca di ruoli sexy, quindi a Sophia Loren che, allora incinta, rifiut\u00f2 a sua volta ritenendosi non adatta al ruolo. La parte infine venne proposta a una giovane Jane Fonda, tentata inizialmente di rifiutare; cambi\u00f2 idea quando il marito, Roger Vadim, le sottoline\u00f2 quali possibilit\u00e0 si stavano aprendo con il cinema di fantascienza.\nFra gli interpreti secondari, Ugo Tognazzi nel ruolo di Mark Hand e John Phillip Law nel ruolo di Pygar.\nTalitha Pol, moglie di John Paul Getty e icona degli anni sessanta, appare nel film nel ruolo, non accreditato, di una ragazza che fuma la pipa.\nLocation.\nLa pellicola fu girata a Roma, Italia, negli studi De Laurentiis sulla via Pontina (chiamati anche \"Dinocitt\u00e0\"), e alcune scene anche, quasi simultaneamente, in Francia e Inghilterra. Nell'edizione francese la Fonda doppia se stessa; nella versione italiana viene doppiata da Maria Pia Di Meo. Nell'edizione inglese Anita Pallenberg \u00e8 doppiata da Fenella Fielding.\nDistribuzione.\n\"Barbarella\" ebbe la sua prima a New York l'11 ottobre 1968 e incass\u00f2 circa 2.5 milioni di dollari negli Stati Uniti quello stesso anno. Fu il secondo film tra i pi\u00f9 visti in Gran Bretagna nel 1968, dietro \"Il libro della giungla\". La pellicola venne proiettata prima a Parigi, e poi fu distribuita in Italia il 18 ottobre. Nei cinema francesi arriv\u00f2 il 25 ottobre, distribuito dalla Paramount. Il film usc\u00ec nuovamente nei cinema nel 1977, senza le scene di nudo, con il titolo \"Barbarella: Queen of the Galaxy\".\nAccoglienza e critica.\nIl film \u00e8 famoso soprattutto per la scena iniziale in cui Jane Fonda si mostra nuda in assenza di gravit\u00e0, sulla quale scorrono i titoli di testa (che provvedono a coprire ci\u00f2 che non si poteva mostrare).\nIl film fu un grande insuccesso sia di pubblico sia di critica. Per Tullio Kezich il film, \"realizzato con larghissimo impiego di mezzi, rivela un vizio d'origine: come parafrasi delle classiche avventure di \"Flash Gordon\", ideate negli anni trenta da Alex Raymond, calca smaccatamente il pedale dell'ironia e rischia di auto-distruggersi\". Nei loro dizionari invece Morando Morandini e Pino Farinotti hanno assegnato a \"Barbarella\" rispettivamente due e tre stelle (su cinque).\nFantafilm scrive che si tratta di \"Un film ricco, ironico, ammiccante, dalle scenografie insolite e immaginose e dall'intreccio semplice come il fumetto da cui \u00e8 tratto, il cui unico intento \u00e8 quello di stupire e divertire.\"\nNonostante le stroncature, il film (e ancora prima il fumetto) \u00e8 diventato di culto dopo la distribuzione sul mercato dell'home video, tanto da influenzare pi\u00f9 di una generazione.\nInfluenza culturale.\nMusica.\nUno dei campi sui quali \"Barbarella\" ha esercitato una particolare influenza \u00e8 stato quello musicale. Il caso pi\u00f9 notevole \u00e8 quello dei Duran Duran, uno dei gruppi pop di maggior successo del movimento New romantic degli anni ottanta, che prendono il nome dal personaggio dello scienziato Durand Durand e che nel 1997 hanno ulteriormente omaggiato il film con la canzone \"Electric Barbarella\" dall'album \"Medazzaland\".\nSi ritrova l'influenza di \"Barbarella\" anche in numerosi altri casi, alcuni dei quali sono di seguito elencati.\nBibliografia.\nAndrea Bruni, Davide Pulici, \"Barbarella\", in \"Nocturno dossier n. 72: Alienerotica - Guida al cinema fantasexy\", luglio 2008, pp.\u00a036\u201337"}
{"id": "382893", "revid": "84184", "url": "https://it.wikipedia.org/wiki?curid=382893", "title": "Alamanni", "text": ""}
{"id": "382894", "revid": "590", "url": "https://it.wikipedia.org/wiki?curid=382894", "title": "Postulato di Peano", "text": ""}
{"id": "382895", "revid": "1968719", "url": "https://it.wikipedia.org/wiki?curid=382895", "title": "Niceforo I d'Epiro", "text": "Biografia.\nSuccedette al padre Michele II Ducas, dopo la sua morte. \nIl basileus Michele VIII Paleologo non tent\u00f2 di annettere direttamente il despotato, ma permise a Niceforo di succedere e trattare con Carlo I d'Angi\u00f2, re di Napoli, che prese Durazzo nello stesso anno.\nNel 1279 Niceforo si alle\u00f2 con quest'ultimo, accettando di diventare suo vassallo, contro Michele VIII. In seguito alla sconfitta di Carlo, Niceforo perse l'Albania a favore dei bizantini.\nSotto Andronico II, Niceforo rinnov\u00f2 l'alleanza con Costantinopoli. Fece tuttavia l'infelice scelta di rinnegarla per schierarsi con Carlo II di Napoli, nel 1292, sconfitto in seguito dalla flotta dello stesso Andronico II Paleologo. \nIn seguito Niceforo diede in sposa la propria figlia Thamar Angela Comnena Ducena al figlio di Carlo, Filippo I di Taranto, e vendette a lui molti dei suoi territori. Mor\u00ec nel 1296 e gli succedette al trono il figlio Tommaso Ducas.\nFamiglia.\nNiceforo spos\u00f2 in prime nozze Maria Lascarina, figlia dell'imperatore niceano Teodoro II Lascaris dalla quale ebbe una figlia:\nIn seconde nozze spos\u00f2 Anna Cantacuzena, nipote dell'imperatore bizantino Michele VIII Paleologo, dalla quale ebbe:"}
