{"id": "308033", "revid": "1543377", "url": "https://it.wikipedia.org/wiki?curid=308033", "title": "Confederazione dell'oratorio di San Filippo Neri", "text": "La Confederazione dell'oratorio di San Filippo Neri (in latino \"Confoederatio Oratorii Sancti Philippi Nerii\") riunisce le societ\u00e0 clericali di vita apostolica di diritto pontificio fondate sul modello della Congregazione dell'oratorio: i membri della confederazione, detti oratoriani o filippini, pospongono al loro nome le sigle C.O. o d.O.\nLa Congregazione dell'oratorio ebbe origine dalla comunit\u00e0 di sacerdoti secolari raccoltasi a Roma attorno a san Filippo Neri, dapprima presso la chiesa di San Girolamo della Carit\u00e0 (1551) e poi presso quella di San Giovanni dei Fiorentini (1564); fu eretta canonicamente nel 1575 da papa Gregorio XIII, che don\u00f2 agli oratoriani la chiesa di Santa Maria in Vallicella, e le sue costituzioni vennero approvate da papa Paolo V nel 1612.\nSul modello della comunit\u00e0 di Santa Maria in Vallicella sorsero in Italia e nel mondo numerose case, in origine autonome, riunite in una confederazione nel 1943.\nGli oratoriani si dedicano alla santificazione delle anime mediante l'istruzione, la direzione spirituale, la predicazione e l'apostolato liturgico, in particolare tra i giovani.\nStoria.\nIl fondatore.\nFilippo Neri (1515-1595) nacque a Firenze da una nobile famiglia: la sua consuetudine con i frati domenicani del convento di San Marco (specialmente con Servazio Mini e Zanobi de' Medici) gli deriv\u00f2 un'ammirazione, mai rinnegata, per Girolamo Savonarola. All'et\u00e0 di diciassette anni, per problemi economici, si trasfer\u00ec a San Germano, presso suo cugino Romolo, per esercitarvi la mercatura.\nI suoi contatti con i benedettini di Montecassino e un pellegrinaggio al santuario della Montagna spaccata presso Gaeta lo indussero ad abbandonare il commercio e a stabilirsi a Roma (1534), dove divenne precettore dei figli del suo concittadino Galeotto Caccia, capo della dogana, che risiedeva nei pressi della chiesa di Sant'Eustachio.\nA Roma Filippo riprese gli studi presso gli eremitani di Sant'Agostino alla Sapienza e, contemporaneamente, inizi\u00f2 a darsi a opere di apostolato e misericordia, specialmente a vantaggio dei malati (che visitava a domicilio e presso l'Ospedale di San Giacomo degli Incurabili) e dei numerosi pellegrini che si recavano a visitare le sette basiliche. Nel 1548, presso la chiesa di San Benedetto alla Regola, istitu\u00ec la confraternita della Santissima Trinit\u00e0, detta anche \"dei pellegrini e dei convalescenti\".\nLa nascita dell'oratorio.\nFilippo Neri venne ordinato sacerdote in San Tommaso in Parione il 23 maggio 1551 e si stabil\u00ec presso la chiesa di San Girolamo della Carit\u00e0, dove ebbe come compagni il suo confessore Persiano Rosa e Bonsignore Cacciaguerra.\nSi dedic\u00f2 all'ascolto delle confessioni e alla direzione spirituale attirando, grazie ai suoi modi famigliari, al carattere gioviale e al calore umano con cui accoglieva i penitenti, molti laici ai quali decise di proporre un intenso cammino spirituale fatto di preghiere, pratiche di devozione, opere di misericordia, ma anche di svago: inizi\u00f2 cos\u00ec quella forma di apostolato che prese il nome di oratorio. Riuniva i suoi amici e ai suoi figli spirituali, provenienti dai pi\u00f9 diversi ceti sociali, nei locali presso la chiesa: gli incontri iniziavano con la lettura di qualche brano (della Bibbia o di qualche altro scritto spirituale, come le \"Laudi\" di Iacopone da Todi o la \"Vita\" del beato Colombini), poi Filippo pronunciava le sue riflessioni e alla fine invitava tutti a seguirlo per andare a visitare i malati negli ospedali o a praticare esercizi di devozione, come la visita alle sette Chiese.\nDurante le riunioni si cantavano anche canzoncine in volgare e, specialmente la domenica, gli incontri avevano carattere ricreativo (ci si recava nel giardino di qualche villa suburbana o negli orti di qualche monastero).\nLa figura di Filippo divenne molto popolare a Roma: ebbe contatti e fece amicizia con personalit\u00e0 come Ignazio di Loyola, Carlo Borromeo, Giovanni Leonardi, Camillo de Lellis, Felice da Cantalice e con i papi regnanti.\nLa congregazione dell'oratorio.\nNel 1565 i suoi concittadini lo invitarono ad accettare la rettoria di San Giovanni dei Fiorentini, la loro chiesa nazionale: Filippo scelse di inviarvi i suoi pi\u00f9 stretti collaboratori (Cesare Baronio, Francesco Maria Tarugi, Giovanni Francesco Bordini).\nDopo una proficua esperienza di vita fraterna condotta in comunit\u00e0, tra il 1571 e il 1572 inizi\u00f2 a delinearsi l'idea di una compagnia di sacerdoti secolari regolarmente costituita e riconosciuta dalle autorit\u00e0 ecclesiastiche, con una propria casa e una propria chiesa.\nTale iniziativa venne promossa soprattutto dai padri Antonio Talpa, Bordini e Tarugi (Filippo non aveva mai pensato di dare inizio a una nuova famiglia religiosa: aveva addirittura ventilato il progetto di unire i suoi sacerdoti ai barnabiti): Filippo Neri, comunque, assecondandoli, richiese alla Santa Sede il riconoscimento formale della sua opera. Il 15 luglio 1575 papa Gregorio XIII, con la bolla \"Copiosus in misericordia Deus\", eresse la Congregazione dell'oratorio, affidandole la chiesa di Santa Maria in Vallicella e autorizzandola a predisporsi proprie regole da sottoporre all'approvazione pontificia.\nLa chiesa della Vallicella venne riedificata dalle fondamenta. Filippo continuava a immaginare una comunit\u00e0 la cui azione fosse limitata alla citt\u00e0 di Roma e al servizio dell'oratorio, mentre Talpa e Bordini pensavano gi\u00e0 a una grande espansione della congregazione. Fu la loro concezione a prevalere: nel 1579 sorse l'oratorio di San Severino Marche e nel 1586 nacque quello di Napoli; nel 1585 alla congregazione dell'oratorio venne assegnato il governo dell'abbazia \"nullius\" di San Giovanni in Venere, con giurisdizione quasi vescovile su numerosi paesi d'Abruzzo. Altre comunit\u00e0 oratoriane sorsero presto a Fermo, Palermo (1593), Brescia (1598) e in Veneto, Umbria e Piemonte: anche Francesco di Sales promosse l'insediamento di una comunit\u00e0 a Thonon-les-Bains (1599).\nIl processo di elaborazione dei regolamenti della congregazione fu piuttosto lungo: la loro stesura definitiva inizi\u00f2 nel 1609 e termin\u00f2 nel 1610. Le norme vennero fissate negli \"Instituta\", approvate da papa Paolo V con breve del 24 febbraio 1612.\nL'espansione della congregazione.\nLe regole del 1612 sancirono la piena autonomia e indipendenza di ogni singola casa: i sodalizi sorti fuori Roma dopo la loro approvazione vennero, quindi, approvati singolarmente dietro impegno di accettare le costituzioni vallicelliane.\nSull'esempio dell'Oratorio italiano, nel 1611 Pierre de B\u00e9rulle fond\u00f2 una congregazione a Parigi che, per\u00f2, non si leg\u00f2 mai a quella di Roma.\nIl massimo sviluppo della congregazione si ebbe tra il XVII e il XVIII secolo, che videro sorgere oltre 150 congregazioni soprattutto nei paesi iberici e in America latina, ma anche in Polonia, nelle Fiandre, a Malta e persino in India.\nNumerose case vennero soppresse nel corso delle secolarizzazioni avvenute attorno al 1800.\nLa congregazione conobbe una nuova fioritura nella seconda met\u00e0 del XIX secolo, quando sorsero le comunit\u00e0 di Londra (a opera di John Henry Newman) e Birmingham.\nLa spiritualit\u00e0 filippina.\nFilippo Neri, beatificato da Paolo V nel 1615, venne solennemente canonizzato da papa Gregorio XV il 12 marzo 1622 (nella stessa cerimonia vennero proclamati santi Ignazio di Loyola, Francesco Saverio, Teresa d'Avila e Isidoro Agricola).\nLa spiritualit\u00e0 dell'Oratorio \u00e8 la stessa del fondatore, trasmessa alle varie congregazioni oratoriane attraverso i secoli, e adattata, in virt\u00f9 della sua duttilit\u00e0, ai mutamenti del tempo e delle circostanze. L'adattamento nella continuit\u00e0 \u00e8 facilitato anche dal fatto che Filippo non lasci\u00f2 nessun trattato di spiritualit\u00e0, ma trasmise ai propri discepoli l'eredit\u00e0 del ricordo di se stesso e del suo modo di agire.\nL'ascetica oratoriana pu\u00f2 riassumersi in quattro elementi: la singolare carit\u00e0 verso il prossimo; il prevalere delle mortificazioni spirituali sulle corporali; l'allegrezza di spirito; la ricerca e la pratica della semplicit\u00e0 evangelica.\nIl culto eucaristico e la devozione mariana sono altri aspetti tipici della loro spiritualit\u00e0.\nLe attivit\u00e0 degli oratoriani.\nIl fine della congregazione \u00e8 la santificazione dei membri mediante la libera pratica dei consigli evangelici (povert\u00e0, obbedienza e castit\u00e0), la vita comune condotta in spirito famigliare e di fraterna carit\u00e0, la semplicit\u00e0 e la preghiera.\nIl ministero sacerdotale degli oratoriani si esplica conformemente alle diverse esigenze pastorali dei tempi e dei luoghi: viene dato notevole rilievo al culto liturgico e all'amministrazione dei sacramenti, specialmente di quello della penitenza. Destinatari privilegiati del loro apostolato sono gli studenti e i giovani.\nL'abito dei primi oratoriani era quello del clero secolare del tempo: una lunga veste nera, aperta sul davanti, chiusa in alto da tre o cinque bottoni, stretta in vita da un cordiglio (poi da una fascia) annodato sul fianco sinistro e con il risvolto bianco della camicia portato fuori dalla veste. Tale foggia venne conservata anche nei secoli successivi, quando i preti diocesani aggiornarono il loro abbigliamento. Nel 1989, in sintonia con le intenzioni del fondatore, gli oratoriani hanno adottato l'abito ecclesiastico prescritto dalle norme e dalle consuetudini locali.\nLa struttura organizzativa.\nOgni singola comunit\u00e0 filippina gode della prerogativa di intitolarsi \"Congregazione dell'oratorio\" e gode degli stessi privilegi della congregazione madre, \u00e8 autonoma e costituisce una societ\u00e0 clericale di diritto pontificio a s\u00e9, non esente dalla giurisdizione degli ordinari del luogo. Le congregazioni sono formate da sacerdoti, chierici e fratelli laici che vivono in comune, senza voti, promesse e giuramenti, impegnandosi a osservare le costituzioni vallicelliane.\nIl governo delle congregazioni \u00e8 affidato a un Preposito, che \u00e8 \"primus inter pares\": a lui compete il potere esecutivo, mentre le decisioni straordinarie sono prese dalla Congregazione generale, composta dai padri decennali, che hanno voto deliberativo nelle consultazioni, e di padri triennali, con voto consultivo.\nLe decisioni ordinarie sono prese dal preposito, eletto con mandato triennale e rieleggibile, insieme a quattro deputati.\nDal 1943 le singole congregazioni sono riunite in una Confederazione i cui organi sono la Deputazione permanente, il procuratore generale e il postulatore generale; i rappresentanti delle congregazioni formano il congresso generale, che viene celebrato periodicamente.\nNon esiste un superiore generale della confederazione, ma nel 1958 \u00e8 stata creata la carica del visitatore dell'oratorio (che in seguito ha preso il titolo di delegato della Sede apostolica), eletto dal congresso generale, attraverso cui la Santa Sede esercita il controllo sulla confederazione.\nDiffusione.\nLe congregazioni sono presenti in Europa (Austria, Francia, Germania, Italia, Lituania, Paesi Bassi, Polonia, Regno Unito, Svizzera), nelle Americhe (Argentina, Brasile, Canada, Cile, Colombia, Costa Rica, Messico, Stati Uniti d'America) e in Sudafrica.\nAlla fine del 2008 le congregazioni dell'oratorio erano 80 con 568 membri, 428 dei quali sacerdoti."}
{"id": "308034", "revid": "767487", "url": "https://it.wikipedia.org/wiki?curid=308034", "title": "Laminazione a caldo", "text": "La laminazione a caldo \u00e8 un processo di lavorazione meccanica ad alta temperatura eseguito per ridurre lo spessore della lamiera o il diametro del tondo di acciaio. Fa parte delle lavorazioni per deformazione plastica.\nMateriali usati e loro preparazione.\nIl materiale di partenza pu\u00f2 essere una bramma, un blumo (ormai in disuso) o billetta, ottenuti dalla solidificazione dell'acciaio in appositi impianti di colata continua; il materiale di partenza viene riscaldato e dev'essere portato alla temperatura di massima plasticit\u00e0.\nLavorazione.\nIl processo consiste nel far passare il materiale tra una coppia di rulli tenuti ad una distanza minore dello spessore del materiale.\nTali rulli sono in realt\u00e0 delle gabbie di laminazione, che insieme alle spalle che le sorreggono ed alla platea (la parte superiore della gabbia) formano il nucleo della gabbia.\nQuesto nucleo \u00e8 inserito a sua volta in un contenitore che appoggia sul basamento stesso della gabbia di laminazione; in questo modo il materiale \u00e8 costretto a ridursi di spessore (laminarsi) e si ottiene di conseguenza un allungamento nel verso di laminazione.\nPer raggiungere lo spessore finale del materiale voluto pu\u00f2 essere necessario eseguire pi\u00f9 volte il processo procedendo per riduzioni successive.\nLavorazioni particolari.\nNel caso di laminazione di profili (tondo re-bar per l'edilizia, travi IPE, UPN, HE, ecc.) la forma finale della sezione viene ottenuta costringendo il materiale in laminazione a passare attraverso cilindri di laminazione appositamente scanalati; per questa speciale lavorazione esistono i laminatoi reversibili.\nPost-Lavorazione.\nParte fondamentale del processo \u00e8 quella del raffreddamento controllato, che avviene su apposite placche di raffreddamento; tali placche sono dotate di un sistema di rastrelli che ne permette il raffreddamento controllato e graduale prima dell'evacuazione e dell'impacchettamento effettuati precedentemente all'avvolgimento del coil o dello stoccaggio della lamiera; tale operazione permette la formazione della struttura cristallina pi\u00f9 idonea all'impiego che ne seguir\u00e0.\nCuriosit\u00e0.\nNella fase di raffreddamento all'uscita delle gabbie finitrici, nelle linee di laminazione pi\u00f9 moderne, il lamierino prodotto arriva ad una velocit\u00e0 di circa 70 km/h.\nIn certi laminatoi la velocit\u00e0 finale di un prodotto laminato, come ad esempio un tondino di acciaio di diametro 5,5 mm, pu\u00f2 arrivare a 120 m/s (430\u00a0km/h)SMS-Meer(c).\nTipologie di laminatoi.\nI laminatoi si distinguono per il loro metodo di laminazione:\nI laminatoi a treno (o linee di laminazione) sono dei laminatoi continui che presentano una serie di coppie di rulli successivi (gabbie di laminazione) posizionati a diverso interasse via via decrescente per ottenere il risultato finale procedendo sempre in un solo verso. Il materiale entra alla testa dell'impianto sotto forma di semilavorato ad alto spessore (generalmente di provenienza diretta da colata oppure da estrusione) e viene affinato per passaggi successivi fino ad ottenere lo spessore richiesto. Le lamiere risultanti da processi di laminazione a caldo sono note anche come \"lamiera da treno\" e sono generalmente considerati semilavorati industriali da lavorare successivamente tramite laminazione a freddo o da utilizzare per carpenteria pesante.\nI laminatoi reversibili invece, permettono al materiale di procedere avanti-indietro pi\u00f9 volte riducendo la luce di passaggio tra i rulli ogni volta."}
{"id": "308036", "revid": "2178", "url": "https://it.wikipedia.org/wiki?curid=308036", "title": "County town", "text": ""}
{"id": "308044", "revid": "125238607", "url": "https://it.wikipedia.org/wiki?curid=308044", "title": "Luigi Broglio", "text": "Generale ispettore del corpo del genio aeronautico, \u00e8 considerato il padre dell'astronautica italiana.\nBiografia.\nNato a Mestre nel 1911 ma originario di Borgofranco d'Ivrea, in Provincia di Torino da Margherita e Ottavio Broglio, ufficiale di Artiglieria, nel 1915, la famiglia si trasfer\u00ec a Roma dove consegu\u00ec la laurea in ingegneria civile nel 1934, studiando e proponendo un innovativo metodo di calcolo strutturale che aveva il pregio di semplificare moltissimo i calcoli di strutture complesse variamente sollecitate (noto in seguito come Metodo delle forze bilanciate).\nSuccessivamente il Metodo delle forze bilanciate consent\u00ec a Broglio stesso, per la prima volta nella storia dell'aeronautica, di calcolare efficacemente le sollecitazioni su una struttura alare a freccia.\nNell'Aeronautica militare.\nDopo aver svolto il servizio di leva come ufficiale di Artiglieria, nel 1937, vince il concorso per ufficiali ingegneri della Regia Aeronautica entrando in servizio con il grado di tenente del genio aeronautico e destinato a Guidonia, presso il Centro Studi ed Esperienze o Direzione superiore studi ed esperienze.\nDopo l\u20198 settembre 1943, prese parte alla Guerra di liberazione italiana nella zona di Roma, con un gruppo di partigiani bianchi comandato da Paolo Emilio Taviani.\nDopo la guerra diventa docente universitario e nel 1947 va in Spagna per tenere un corso di ingegneria all\u2019Universit\u00e0 di Madrid.\nPromosso maggiore, nel 1950, grazie ad un invito del professor Antonio Ferri, gi\u00e0 ufficiale del Genio Aeronautico, con il permesso dell\u2019Aeronautica Militare (Italia) va negli Stati Uniti, a La Fayette come visiting professor in ingegneria aeronautica per tenere un corso di matematica e fisica ed uno di aeronautica.\nL\u2019Ufficio della Ricerca Scientifica dell\u2019USAF chiese nel 1951 al Governo Italiano di consentire la collaborazione con Broglio che venne autorizzato ad effettuare tali ricerche.\nGrazie alla notoriet\u00e0 acquisita in ambito aeronautico con i suoi innovativi metodi di calcolo, Broglio conquist\u00f2 numerosi estimatori negli Stati uniti presso la NASA e le universit\u00e0 tra cui Stepan Timoshenko, E. F. Bruhn e Hugh Dryden (poi divenuto direttore della NASA). L'innovazione dei suoi studi e la notoriet\u00e0 conseguente gli consentirono, in seguito, di allacciare un rapporto privilegiato con la NASA, cosa che lo avvantaggi\u00f2 quando decise di dedicarsi all'attivit\u00e0 spaziale. \nBroglio ha dato vita alla Scuola di Ingegneria Aerospaziale dell'Universit\u00e0 degli studi di Roma \"La Sapienza\" diventandone Preside dal 1952 al 1987. \nNel 1954 diventa Direttore della cattedra di Ingegneria Aerospaziale dell\u2019Universit\u00e0 di Roma. Giunse al grado di Generale Ispettore del Genio aeronautico.\nIl progetto San Marco.\nEgli fu ideatore del Progetto San Marco, un progetto di cooperazione tra Italia e USA che ha portato alla messa in orbita del primo satellite italiano, il San Marco 1, che fu anche il primo satellite al mondo lanciato, in autonomia, da un Paese diverso da Usa e Urss. Il San Marco 1 fu preceduto dall'Ariel 1 inglese (non costruito in proprio) e dall'Alouette 1 canadese, ma fu il primo a essere lanciato da una squadra propria, italiana, sia pure da una base statunitense, e con vettore statunitense. Il lancio fu effettuato il 15 dicembre 1964 dalla base di Wallops Island negli Stati Uniti, grazie ad un razzo vettore \"Scout\". \nSua \u00e8 stata per decenni la gestione dell'attuale Centro spaziale Luigi Broglio di Malindi (Kenya), da dove sono stati lanciati vari satelliti di medio-piccole dimensioni, fino al 1988: la base \u00e8 ancora operativa per il tracciamento ed il controllo dei satelliti dell'Agenzia Spaziale Europea, ma non viene pi\u00f9 usata per lanci veri e propri, pur essendo favorita dall'ottima posizione geografica (vicino all'equatore).\nL'imprenditorialit\u00e0 e l'iniziativa del Prof. Broglio hanno permesso la costruzione di questa base di lancio nel 1964, a solo quattro anni dal primo uomo nello spazio, grazie a materiali dismessi dalla NASA e con l'aiuto dell'Aeronautica Militare Italiana, oltre che dagli Stati Uniti che hanno fornito gli \"Scout\" per i primi lanci.\nNel 1993 decise di dimettersi dall'Agenzia Spaziale Italiana. Luigi Broglio non ha mai raggiunto la grande popolarit\u00e0, ma \u00e8 stato il pi\u00f9 grande contributore dell'astronautica in Italia, fino alla sua morte avvenuta nel 2001. Le sue spoglie ora riposano nel cimitero del suo paese d'origine, Borgofranco d'Ivrea.\nNel luglio 2001 a lui \u00e8 stata titolata la \"Base di lancio palloni stratosferici\" dell'Agenzia spaziale italiana di Trapani.\nGli \u00e8 stato dedicato un asteroide, 18542 Broglio."}
{"id": "308047", "revid": "38120", "url": "https://it.wikipedia.org/wiki?curid=308047", "title": "Orango (personaggio)", "text": ""}
{"id": "308054", "revid": "74801", "url": "https://it.wikipedia.org/wiki?curid=308054", "title": "Princeton", "text": "Princeton \u00e8 un comune degli Stati Uniti d'America, nella contea di Mercer, nello Stato del New Jersey. Posto nella zona centro-occidentale dello Stato, il \"borgo\" (\"borough\") di Princeton (, abitanti nel 2000) \u00e8 da distinguersi dalla \"cittadina\" (\"township\") di Princeton (, abitanti nel 2000), comune che lo racchiude. Va detto che, comunque, comunemente ci si riferisce a Princeton intendendo indifferentemente il \"borough\" o la \"township\". \u00c8 famosa per essere sede dell'Universit\u00e0 di Princeton, una delle pi\u00f9 prestigiose al mondo, nonch\u00e9 del \"Princeton Theological Seminary \"e del \"Westminster Choir College.\"\nStoria.\nL'Universit\u00e0 di Princeton fu fondata nel 1746 ed \u00e8 quindi una delle pi\u00f9 antiche degli Stati Uniti.\nDurante la Guerra di Indipendenza il New Jersey fu teatro di importanti scontri fra i britannici (che si erano impossessati di New York) e le forze dei ribelli (che avevano la loro capitale a Filadelfia). Uno di questi avvenne a Princeton il 3 gennaio 1777, quando le truppe di George Washington bloccarono l'avanzata delle truppe inglesi di Charles Cornwallis. Nell'estate del 1783 il Congresso Continentale si riun\u00ec ripetutamente alla \"Nassau Hall\" dell'universit\u00e0 di Princeton, rendendo la cittadina la capitale \"de-facto\" degli USA per quattro mesi. Il presidente Grover Cleveland visse a Princeton gli ultimi anni della sua vita (1898-1908) ed \u00e8 sepolto nel cimitero della cittadina.\nPochi anni dopo Woodrow Wilson, che era stato professore e rettore a Princeton (ed anche governatore del New Jersey), divent\u00f2 presidente, guidando gli Stati Uniti dal 1913 al 1921 ed in particolare nella prima guerra mondiale.\nNel 1930 vi fu fondato l'Institute for Advanced Studies, che in seguito attir\u00f2 numerosi scienziati di fama mondiale, primo fra tutti Albert Einstein, che vi giunse nel 1933 per sfuggire alle persecuzioni naziste e che vi rimase fino alla morte (1955).\nCultura di massa.\nIl campus universitario \u00e8 stato votato dalla rivista Forbes come uno dei pi\u00f9 belli del mondo.\nPrinceton \u00e8 famosa anche per essere stata ripresa in numerosi film. Il pi\u00f9 famoso di questi \u00e8 probabilmente \"A Beautiful Mind\" (basato sulla figura del matematico schizofrenico John Nash, professore a Princeton e Premio Nobel per l'economia nel 1994), che nel 2002 vinse quattro premi Oscar.\n\u00c8 inoltre l'ambientazione della serie televisiva \"Dr. House;\" l'ospedale nel quale House e i suoi colleghi lavorano \u00e8 infatti il Princeton Plainsboro Teaching Hospital, che non esiste realmente. Per le riprese esterne \u00e8 stato infatti scelto un edificio dell'Universit\u00e0 di Princeton."}
{"id": "308055", "revid": "125912819", "url": "https://it.wikipedia.org/wiki?curid=308055", "title": "Chiave (serratura)", "text": "La chiave \u00e8 un oggetto in grado di bloccare o sbloccare la relativa serratura.\nEsistono diversi tipi di chiavi, quindi di serrature, con differenti livelli di sicurezza a seconda della protezione di cui si necessita.\nStoria.\nLa nascita delle chiavi, sebbene molto semplici, si pu\u00f2 far risalire alla preistoria, quando l'uomo abitava ancora nelle caverne. I nostri antenati utilizzavano delle primitive porte, costituite da rami, e sbarrate dall'interno. Un rametto di legno veniva inserito in una fessura nei pressi di questa barra, sollevandola. Per avere delle vere serrature bisogner\u00e0 aspettare fino al tempo degli antichi egizi, i quali, circa 4000 anni fa, costruirono una serratura con un principio di funzionamento molto semplice: una chiave, inserita nella fessura della serratura, sollevava dei pioli di legno, i quali, allineandosi, rendevano possibile lo scorrimento del chiavistello.\nQuesto principio di funzionamento fu ripreso dagli antichi romani,e successivamente, nell'Ottocento, da Linus Yale Senior. Fu per\u00f2 il figlio, Linus Yale Junior, a perfezionarla e brevettarla nel 1861 e nel 1865. \nOggi \u00e8 conosciuta come serratura a cilindro, o a pistoncini, ed \u00e8 indubbiamente il tipo di serratura pi\u00f9 diffuso al mondo, per la semplicit\u00e0 nella produzione, la variet\u00e0 dei livelli di sicurezza ottenibili e la comodit\u00e0 della chiave piccola.\nPer secoli, infatti, furono usate chiavi di notevole ingombro, anche se di eccellente livello artistico. Questo \u00e8 un fattore che dall'Ottocento a questa parte, grazie anche alla nascita e sviluppo dell'industria, non viene pi\u00f9 considerato nella costruzione di chiavi e serrature, si considerano esclusivamente la praticit\u00e0 e la sicurezza.\nFunzionamento.\nLa chiave corretta, durante l'inserimento e/o la rotazione, supera i riscontri (ostacoli) presenti nella serratura, solleva la molla/le molle di bloccaggio del chiavistello e, ruotando, fa presa nelle dentature del chiavistello spostandolo avanti o indietro.\nLo spostamento del chiavistello pu\u00f2 avvenire direttamente o indirettamente, ovvero: nelle serrature a cilindro (qualunque sia il tipo di cilindro) non \u00e8 la chiave a spostarlo, bens\u00ec una camma o una leva azionata dalla chiave stessa (vedi immagini).\nNegli altri tipi di serrature invece, \u00e8 direttamente la chiave a spostarlo.\nTipologie.\nChiavi a mappa.\nLe prime serrature furono quelle egizie, ma l'attenzione verr\u00e0 ora spostata sulle chiavi dalla forma classica, ovvero quelle risalenti dal Medioevo fino a fine XIX secolo. Le pi\u00f9 moderne sono di due tipologie:\nLe chiavi a mappa singola (in lingua inglese \"Skeleton Key\") sono, per forma, dirette discendenti delle antiche chiavi medievali. \nSono costituite da tre parti: impugnatura (o testa), gambo (o stelo) e pettine. Il pettine viene comunemente chiamato \"mappa\". \nNelle chiavi antiche c'\u00e8 differenza tra i due termini, in quanto la mappa \u00e8 il disegno formato dagli intagli sul pettine; in quelle moderne si possono considerare sinonimi.\nIl funzionamento \u00e8 il seguente: la chiave, ruotando, solleva le lastre (nella serratura presente in foto vi \u00e8 una sola lastra, in quanto progettata per avere una sicurezza minima; la chiave nella foto precedente non apre questa serratura) ad una determinata altezza, grazie alla presenza di intagli ad altezze diverse sul pettine; Sollevandosi, esse si allineano al centro, creando un passaggio nel quale scorre un perno attaccato al chiavistello, detto mentonnet. Il chiavistello viene spinto in avanti o indietro grazie ad un dentino presente al centro del pettine (vedere immagine della chiave).\nLe chiavi a doppia mappa derivano dalle chiavi a mappa singola per serrature \"a leve\" a doppia mappa. Si basano dunque sullo stesso principio di funzionamento, ma con la differenza di avere due mappe. Questo incrementa la sicurezza della serratura e la numerosit\u00e0 di chiavi diverse che si possono fabbricare. Infatti, e questo vale per tutte le chiavi, le combinazioni possibili non sono infinite, quando vengono esaurite si ricomincia daccapo. A seconda del tipo di chiave si possono avere pi\u00f9 numerosit\u00e0, dalle migliaia ai milioni di chiavi diverse.\nLe chiavi a doppia mappa hanno sempre un verso di inserimento nella serratura, in quanto le lastre sono cifrate per essere allineate una volta da una mappa della chiave, una volta dall'altra; questo sia che la serratura sia a due mandate che a quattro. (La mezza mandata che viene data per aprire la porta serve solamente a spostare lo scrocco (vedi foto), non il chiavistello, quindi non viene contata come terza o quinta mandata.)\nChiavi per serrature a cilindro.\nLe chiavi per serratura a cilindro furono inventate da Linus Yale Senior, il quale, riprendendo il principio di funzionamento delle antiche serrature egizie e romane, invent\u00f2 la serratura a cilindro, molto pratica e di piccole dimensioni. A quel tempo, essendo un'innovazione, era anche molto sicura contro lo scasso. \nAi giorni nostri il cilindro classico \u00e8 vulnerabile a tecniche di apertura tramite grimaldelli, bump keys (chiavi ad urto) e pick gun (pistola grimaldello). Tuttavia \u00e8 possibile incrementarne notevolmente la sicurezza, inserendo basamenti e/o pin appositamente lavorati. I migliori produttori li utilizzano gi\u00e0 per i propri cilindri di sicurezza base.\nTali chiavi sono anche dette \"a profilo universale\". Nel caso in cui la lama della chiave sia ricurva, la chiave pu\u00f2 essere anche chiamata \"paracentrica\". Questa accortezza rende pi\u00f9 difficile la manipolazione del cilindro tramite grimaldelli.\nLa relativa serratura \u00e8 detta \u201cserratura a cilindro\u201d, in quanto composta da un piccolo rotore (cilindro interno) collegato al chiavistello, e tenuto bloccato da dei basamenti che si posizionano tra il rotore e lo statore, ovvero la parte fissa (vedere immagine). \nOgni basamento \u00e8 spinto verso il basso da una molla, e sotto di esso \u00e8 presente un pistoncino (detto anche pin, piolo o spina).\nL'inserimento della chiave corretta solleva i pin a livello del rotore, quindi contemporaneamente i basamenti sono portati a livello dello statore e il cilindro \u00e8 libero di ruotare, spostando il chiavistello tramite la leva o la camma a cui \u00e8 collegato.\nI pin sono anche noti come pin attivi (dal momento che la chiave agisce direttamente su di essi), mentre i basamenti come pin passivi. Come gi\u00e0 accennato, i cilindri possono avere una camma o una leva (vedere immagini in \u201cprincipio generale di funzionamento chiave-serratura\u201d). Quelli a camma sono detti cilindri sagomati e sono venduti separatamente dalla serratura; si smontano facilmente in caso di sostituzione tramite una vite. I cilindri a leva, invece, sono montati in fabbrica sulla serratura, ma sono anch'essi intercambiabili, la differenza \u00e8 che per rimuoverli \u00e8 necessario smontare la serratura.\nEsiste una variet\u00e0 di cilindri con chiave a profilo universale: sono le cosiddette \u201cserrature a lamelle\u201d, ovvero quelle serrature per cassette della posta, cassettiere ecc., che sono particolarmente piccole e non hanno dunque abbastanza spazio per contenere pin, basamenti e molle come un normale cilindro. Contengono invece delle piccole lamelle metalliche passanti per il cilindro, che si allineano all'interno di esso con l'inserimento della chiave corretta (vedere foto).\nA doppia faccia.\nLe chiavi a doppia faccia sono quelle che presentano incisioni su entrambi i lati della lama (vedere foto). Le serrature che utilizzano questo tipo di chiavi sono cilindri a lamelle, in quanto utilizzare i pin sarebbe pi\u00f9 dispendioso in produzione e il cilindro avrebbe un maggior ingombro.\nQueste serrature trovano applicazione in diversi campi: possono essere utilizzati per delle cassettiere, per cancelli elettrici, per selettori a chiave in generale. Sono inoltre il tipo di serrature che veniva impiegato nella maggior parte delle automobili e moto; ora si utilizzano perlopi\u00f9 quelle a doppia traccia, che verranno trattate pi\u00f9 avanti. Gli scooter per il momento mantengono quelle a doppia faccia.\nA punzonate (per cilindri a profilo europeo e svizzero).\nLe chiavi punzonate furono brevettate nel 1922. Vengono impropriamente dette \"a profilo europeo\" perch\u00e9 si parla di cilindri a profilo europeo o cilindri a profilo svizzero; questo indica la forma del cilindro. Osservando la foto si individua il cilindro a profilo svizzero in alto, mentre in basso quello europeo.\nSe hanno la stessa forma, sono detti \"europei\" anche i cilindri con chiave a profilo universale; non \u00e8 necessario che la chiave sia punzonata. Le differenze tra cilindro europeo e svizzero sono essenzialmente due: il diametro dello statore (17 mm per quello europeo, come anche quello universale, e 22 per lo svizzero) e il \"profilo della chiave\". Per \"profilo della chiave\" si intende quella serie di scanalature presenti sulla lama, che fanno da guida per l'inserimento della chiave e da ostacolo per gli attrezzi di scasso; le chiavi punzonate svizzere solitamente non presentano queste scanalature, o al limite ne presentano una per ogni lato della lama, ma non per questo sono meno sicure di quelle per il profilo europeo.\nIl principio di funzionamento di un cilindro con chiave punzonata \u00e8 lo stesso di un cilindro classico avente chiave a profilo universale; presenta tuttavia alcune differenze che ne incrementano notevolmente la sicurezza: la chiave non viene inserita verticalmente, ma orizzontalmente, quindi i pistoncini si appoggiano dentro i fori presenti sulla lama: ci sono tolleranze pi\u00f9 strette rispetto al cilindro universale, infatti lo scasso tramite grimaldelli risulta pi\u00f9 complicato. Un'altra differenza sta nel fatto che in un cilindro a profilo europeo (o svizzero) ci possono essere pi\u00f9 serie di pin, ovvero: osservando la chiave in alto nell'immagine si vedono due serie di fori sulla parte piatta e una serie sul lato, questo perch\u00e9 nel cilindro ci sono tre serie di pin: \u00e8 un fattore di sicurezza in pi\u00f9.\nUn'altra aggiunta pu\u00f2 consistere nel cosiddetto \"elemento mobile\", ovvero una piccola placchetta metallica, con una certa elasticit\u00e0 meccanica, posta verso la punta della chiave, che agisce su due pin posizionati in fondo al cilindro.\nAltre modifiche alla \u201ccomposizione standard\u201d della chiave europea verranno trattate nel capitolo \u201cChiavi ibride\u201d, ovvero le chiavi che integrano due differenti tipi di sicurezza.\nCuriosit\u00e0: \nA pompa.\nLe chiavi a pompa sono chiavi per serrature a pompa il cui relativo cilindro possiede i pin sul fondo, spinti in avanti in posizione di blocco tramite delle molle, quindi la chiave li allinea quando viene spinta all'interno del cilindro. \u00c8 da notare il fatto che se la chiave viene rilasciata senza ruotarla (o dopo aver dato le mandate), la forza delle molle la spinger\u00e0 indietro, fuori dal cilindro.\n\u00c8 una serratura alquanto difficile da scassinare.\nDi tipo \"Zeiss\" (per serrature di tipo Zeiss).\nLe chiavi Zeiss (dette anche \u201ccruciformi\u201d o \u201ca spillo\u201d) sono delle chiavi che per forma possono ricordare un cacciavite a croce. \nHanno infatti un profilo a \u201cx\u201d e tre lati su quattro presentano scanalature nelle quali si posizioneranno i pin. Il lato piatto serve per capire il verso di inserimento della chiave (solitamente il quarto lato va in basso).\nSono chiavi piuttosto comode, nel senso che sono sicure, grazie alle tre serie di pin poste a 90\u00b0 l'una dall'altra, ma contemporaneamente la duplicazione non rappresenta un problema, qualsiasi ferramenta ne pu\u00f2 realizzare una copia.\nA doppia traccia.\nLe chiavi a doppia traccia sono quelle oggi utilizzate da quasi tutte le case automobilistiche, ma si costruiscono anche dei cilindri di sicurezza per porte blindate con chiave simile.\nQueste chiavi derivano da un modello di chiavi per auto (che potremmo definire \u201ca traccia singola\u201d), il cui cilindro utilizza il sistema \u201ca lamelle\u201d, come del resto sono tutti i cilindri delle automobili.\nI cilindri a doppia traccia per porte sono estremamente difficili da scassinare, a differenza di quelli delle automobili, molto pi\u00f9 vulnerabili, dal momento che l'attenzione si \u00e8 spostata sulla sicurezza elettronica, trascurando quella meccanica.\nDi tipo tubolare.\nLe chiavi tubolari hanno, come dice il nome, una forma \u201ca tubo\u201d.\nLe relative serrature sono un tipo di serratura a cilindro, nel quale i pin sono disposti circolarmente lungo il perimetro del cilindro stesso.\nRisultano pi\u00f9 difficili da forzare con i grimaldelli rispetto al cilindro universale.\nLe principali applicazioni di queste serrature stanno nei lucchetti bloccadisco delle moto e nelle serrature degli hard disk estraibili dei computer. Queste ultime sono solitamente fatte in serie, ogni pezzo dello stesso modello ha le serrature identiche e la sicurezza richiesta non \u00e8 focalizzata contro il furto, bens\u00ec contro il rischio che si tenti di sfilare l'hard disk dalla propria sede mentre \u00e8 in funzione.\nSono invece differenti quelle dei bloccadisco, molto pi\u00f9 robuste, la chiave di dimensioni maggiori e soprattutto un'elevata variet\u00e0 di cifrature cilindro-chiave.\nUn'altra applicazione di questi cilindri \u00e8 quella dei cavi di sicurezza per computer e materiale elettronico.\nDi tipo Abloy.\nLe chiavi dette \"Abloy\" prendono il nome dalla societ\u00e0 svedese Assa Abloy che le produce. Sono invece dette \u201csimil-Abloy\u201d le chiavi di altre marche che utilizzano lo stesso principio di funzionamento.\nLe serrature Abloy sono un tipo di serrature a cilindro, che hanno una serie di dischi metallici al posto dei pin. Ogni disco presenta una cavit\u00e0.\nQuando la chiave corretta viene fatta ruotare, questi dischi girano di un certo angolo (a seconda della profondit\u00e0 delle incisioni sulla chiave); al termine della rotazione le cavit\u00e0 dei dischi sono allineate, e si pu\u00f2 sbloccare il sistema di chiusura.\nSono delle serrature molto difficili da forzare, diffuse soprattutto in America, utilizzate in Italia specialmente per le grosse catene da motociclette.\nA curve con coda di rondine.\nProdotte dall'azienda Austriaca EVVA, le chiavi a coda di rondine sono un brevetto esclusivo ed unico nel mondo delle chiavi.\nChiavi con un alto grado di sicurezza in quanto presentano una triplice scanalatura curvilinea non copiabile e la punta a forma di \"coda di rondine\" da cui appunto prende il nome. Il cilindro, anzich\u00e9 lavorare con le molle, sfrutta proprio le curve per posizionare i perni nella giusta posizione rendendo il cilindro sicuro sia contro la tecnica del sondaggio sia contro la tecnica del \"Picking\". Le 2 punte della coda di rondine inoltre attivano i 2 perni a pressione per la rotazione del cilindro. Un'ulteriore sicurezza \u00e8 data dalla barra di controllo della chiave che ad ogni rotazione verifica per 3 volte l'autenticit\u00e0 della chiave inserita..\nPassepartout e sistemi a Master Key.\nComunemente, con il termine \"passepartout\" si intende una chiave a singola mappa in grado di aprire una serie di serrature, tipicamente quelle applicate alle porte interne di un'abitazione. Ci\u00f2 \u00e8 dovuto al fatto che la chiave in questione ha la mappa pi\u00f9 sottile delle altre, dunque riesce ad attraversare i riscontri della serratura. Il concetto di passepartout viene inoltre utilizzato nei cosiddetti sistemi a \"Master Key\" (da non confondere con Master Lock, che \u00e8 invece il nome di una marca di serrature americana), che sono sistemi di serrature di sicurezza in cui esiste un passepartout che apre tutte le serrature, con configurazioni che variano a seconda di chi \u00e8 il possessore della chiave.\nLo scopo di un sistema a Master Key \u00e8 principalmente quello di ottimizzare la gestione delle chiavi, nonch\u00e9 di ridurre le dimensioni dei mazzi di chiavi. Ad esempio, si pensi a una scuola o un'universit\u00e0, avente le aule per le lezioni, gli uffici dei professori, quello del preside o direttore e i laboratori. Un sistema a Master Key pu\u00f2 garantire, con una sola chiave, l'accesso a diverse aree della scuola. Ad esempio, un professore pu\u00f2 entrare nel suo ufficio, in tutte le aule e nel laboratorio di sua competenza; il suo assistente di laboratorio potrebbe avere l'accesso solo alle aule ed al laboratorio; il preside avrebbe una chiave che gli permette di entrare in ogni locale della scuola. Ovviamente il modello di cilindro deve essere uguale per tutte le porte.\nQuesto sistema, molto poco diffuso in Italia, pu\u00f2 essere impiegato anche nei condomini: con una sola chiave sarebbe possibile aprire tutti gli ingressi comuni e la propria porta di casa, naturalmente senza poter aprire gli altri appartamenti; il tutto utilizzando delle serrature a cilindro, magari con chiave punzonata, per garantire un adeguato livello di protezione. Anche la porta deve avere le adeguate protezioni. In questo caso \u00e8 opportuno che non esista un passepartout per le porte degli appartamenti. Le chiavi cifrate per un sistema a Master Key prendono nomi diversi a seconda della funzione che devono svolgere:\nPer quanto riguarda il funzionamento, si prenda come esempio un classico \"cilindro\". Come si vede nell'immagine, nel cilindro sono presenti due basamenti e un pin. Questo perch\u00e9 la chiave personale solleva il pin fino ad una certa altezza, mentre il Passepartout ad un'altezza diversa. Entrambe funzionano, la differenza \u00e8 che, durante la rotazione, in un caso un basamento rimarr\u00e0 nel rotore insieme al pin. La realizzazione di un sistema del genere, per molti gruppi di serrature \u00e8 complesso e molto dispendioso; questo \u00e8 il motivo principale per cui spesso si preferisce l'ingombro di un grande mazzo di chiavi.\nChiavi \"ibride\".\nEsistono alcune serrature che incorporano \"diversi sistemi di sicurezza\", qui di seguito un elenco:\nNell'informatica.\nConcetto di chiave \"privata\".\nUna chiave \"privata\" si pu\u00f2 duplicare solo presentando un certificato di legittima propriet\u00e0 della stessa. Rientrano in questa categoria alcuni modelli di chiave punzonata e a doppia traccia.\nTale certificato \u00e8 solitamente una tessera di plastica ed \u00e8 allegato alle chiavi al momento dell'acquisto. Le chiavi dovrebbero sempre essere consegnate in busta sigillata.\nSebbene questa procedura debba evitare duplicazioni non autorizzate, la loro sicurezza rappresenta ancora un problema.\n\"Keycard\".\nUna \"keycard\", bench\u00e9 non sia considerata in effetti una chiave, \u00e8 una tessera di plastica che contiene una firma digitale usata nei controlli di accesso elettronici. Normalmente ha la forma di un pezzo di plastica piatto rettangolare e pu\u00f2 servire anche da tessera di riconoscimento. Esistono diversi tipi comuni di \"keycard\", che utilizzano codici a barre, bande magnetiche, schede di memoria (simili a smart card ma non in grado di crittografare), smart card (dotate di un microchip che pu\u00f2 identificare se stesso tramite funzioni crittografiche), e tessere di prossimit\u00e0 dotate di RFID. La \"keycard\" viene usata in abbinamento con un lettore; strisciandola o inserendola nel caso di tessere magnetiche, o semplicemente portandola in prossimit\u00e0 del sensore nel caso delle tessere RFID.\nLa tecnologia che usa i codici a barre non \u00e8 molto sicura: il codice pu\u00f2 essere banalmente copiato con una fotocopiatrice ed essere spesso letto dal lettore ottico. Le \"keycard\" a banda magnetica stanno diventando sempre pi\u00f9 facili da copiare, ma hanno il vantaggio di poter cambiare la chiave immagazzinata in caso quella attuale sia compromessa. I sistemi di autenticazione digitale, quali le \"keycard\", sollevano preoccupazioni riguardanti la privacy, poich\u00e9 permettono la sorveglianza computerizzata di ogni entrata.\nChiave wireless.\nLe chiavi wireless si basano sul principio di prossimit\u00e0, dove qualora tale chiave sia vicino al dispositivo di controllo, questa permetta l'azionamento dello stesso, come ad esempio aprire le portiere o avviare il motore, senza dover mettere mano alla chiave, ma semplicemente portandola con s\u00e9.\nAlcuni studi hanno dimostrato come queste chiavi pur avendo un complesso sistema di criptaggio, sono estremamente vulnerabili rispetto a qualsiasi altro sistema."}
{"id": "308059", "revid": "767487", "url": "https://it.wikipedia.org/wiki?curid=308059", "title": "Furyo", "text": "Furyo \u00e8 un film del 1983 diretto da Nagisa Oshima, tratto liberamente dal romanzo \"Il seme e il seminatore\" (\"The Seed and the Sower\", 1963) dello scrittore sudafricano Laurens van der Post, nel quale l'autore raccont\u00f2 della sua personale esperienza come prigioniero di guerra in un campo di concentramento giapponese durante la seconda guerra mondiale (su cui ha scritto anche \"A Bar of Shadow\" e \"The Night of the New Moon\").\nTrattandosi d'una produzione britannico-nipponico-neozelandese, la pellicola possiede due titoli originali: in giapponese, , e in inglese, \"Merry Christmas Mr. Lawrence\" (). In alcune edizioni europee, fra cui quella italiana, \u00e8 stato rinominato , traducibile dal giapponese come \"prigioniero di guerra\".\nL'insolito cast affianca a Tom Conti, interprete dell'eponimo personaggio, la star musicale David Bowie, qui in una delle sue prove cinematografiche pi\u00f9 celebri, il compositore Ry\u016bichi Sakamoto, autore della colonna sonora del film, alla sua prima esperienza recitativa, e Takeshi Kitano, accreditato semplicemente come Takeshi, all'epoca celebre in patria come intrattenitore e comico televisivo.\nFu presentato in concorso al 36\u00ba Festival di Cannes.\nTrama.\nGiava, 1942. Nel campo di prigionia giapponese diretto dal giovane capitano Yonoi con l'aiuto del sergente Hara sono detenuti circa seicento prigionieri di guerra occidentali, principalmente britannici ed olandesi. Il tenente colonnello inglese Lawrence, per aver vissuto a lungo in Giappone, conosce la lingua e la cultura giapponesi e quindi funge da interprete e mediatore culturale con i comandanti.\nIl regime detentivo \u00e8 durissimo, inumano. La cultura militarista nipponica considera vergognosa e degradante la condizione di chi accetta la prigionia anzich\u00e9 commettere un suicidio onorevole. Yonoi, tormentato dai rimorsi perch\u00e9 nel 1936, distaccato in Manciuria, non ha partecipato al tentativo fallito di colpo di Stato da parte dei giovani ufficiali suoi sodali e dunque non ne ha condiviso la tragica sorte, cerca di avvicinare i prigionieri alla cultura e alle tradizioni nipponiche attraverso i concetti di onore e di disciplina e si serve di Lawrence come tramite, ma i compagni di prigionia di quest'ultimo, ancorati alla mentalit\u00e0 occidentale, considerano l'ufficiale inglese un traditore.\nUn giorno arriva nel campo l'ufficiale incursore neozelandese Jack Celliers, destando un morboso interesse da parte del capitano Yonoi, il quale per\u00f2 non pu\u00f2 dichiarare la propria omosessualit\u00e0 pena l'ignominia assoluta. Questo finir\u00e0 col creare ulteriori tensioni tra guardiani e prigionieri fino a che Yonoi, apertamente sfidato da Celliers e incapace di vincere la propria attrazione per lui, viene sostituito da un comandante \"meno sentimentale\", che ordina che il neozelandese sia sepolto vivo fino al collo e lasciato morire di stenti.\nQuattro anni dopo, nel 1946, Hara \u00e8 stato processato dagli Alleati per crimini di guerra, un comportamento che secondo lui, non era diverso da quello di ogni altro soldato. Su sua richiesta, la notte prima dell'esecuzione, il giapponese riceve nella propria cella la visita di Lawrence: i due, dopo aver ricordato che Yonoi \u00e8 stato giustiziato poco dopo la fine delle ostilit\u00e0, rievocano quella notte del Natale 1942 in cui, ubriacatosi di \"sake\", Hara aveva liberato dalla cella Lawrence e Celliers all'insaputa di Yonoi.\nLawrence \u00e8 amareggiato per l'ingloriosa fine del nipponico sicch\u00e9 si congedano per sempre scambiandosi, anche se non in periodo, dei sinceri auguri natalizi, segno di reciproco rispetto per l'umanit\u00e0 dell'altro.\nTemi trattati.\nIl tema dell'omosessualit\u00e0, vista con diffidenza sia dal Giappone moderno che dagli Occidentali nell'episodio iniziale, \u00e8 un pretesto per mostrare il rigore del codice militarista nipponico che verr\u00e0 ripreso in maniera pi\u00f9 profonda con l'arrivo di Jack Celliers e con lo scatenarsi della passione di Yonoi.\nNonostante spesso risulti un'attrazione morbosa, l'amore di quest'ultimo per il fiero Celliers nel finale verr\u00e0 mostrato con delicatezza, in particolar modo nell'ultimo incontro tra i due personaggi.\nAltro fondamentale tema \u00e8 quello dell'incomprensione e lo scontro tra culture e uomini (dovuto al caso o al destino) vividamente rappresentati dalle tensioni che esploderanno nel campo. Il forte e a volte ossessivo senso dell'onore tipico dei giapponesi, ancor pi\u00f9 nel Giappone militarista, si scontra fortemente con la visione inglese o pi\u00f9 generalmente occidentale della sconfitta come casualit\u00e0 e non condizione di disonore. Allo stesso tempo il dialogo che Lawrence (ponte tra le due culture) prova ad instaurare, \u00e8 reso impossibile a causa della pretesa di superiorit\u00e0 di entrambe le parti, ben rappresentata dal comportamento dei capitani Yonoi e Hicksley.\nL'amicizia sempre maggiore che legher\u00e0 Lawrence a Hara, nonostante le loro differenze culturali, \u00e8 un importante messaggio.\nNel discorso finale tra i due, tra pochi ricordi piacevoli e tanta amarezza, Lawrence (simbolo della visione oggettiva della realt\u00e0 in grado di comprendere le ragioni di ambo le parti), affermando che \"\"in realt\u00e0 nessuno \u00e8 nel giusto\",\" dimostra come tutti gli uomini agiscano in maniera irrazionale, arrivando a odiare altri uomini di cui non capiscono le azioni e i principi; uomini che, in circostanze diverse, si sarebbero dimostrati degni di amicizia e fiducia."}
{"id": "308065", "revid": "287204", "url": "https://it.wikipedia.org/wiki?curid=308065", "title": "Collegamento", "text": "Informatica.\nIl termine collegamento (in inglese \"link\") pu\u00f2 avere pi\u00f9 significati in informatica:"}
{"id": "308069", "revid": "172", "url": "https://it.wikipedia.org/wiki?curid=308069", "title": "Ditioleni", "text": ""}
{"id": "308072", "revid": "838137", "url": "https://it.wikipedia.org/wiki?curid=308072", "title": "Insieme mai denso", "text": "In topologia, un sottoinsieme \"A\" di uno spazio topologico \"X\" si dice mai denso se la parte interna della chiusura di \"A\" \u00e8 vuota. Per esempio, l'insieme dei numeri interi \u00e8 un sottoinsieme mai denso della retta reale R.\nL'ordine delle operazioni \u00e8 molto importante. Per esempio, l'insieme dei numeri razionali, visto come sottoinsieme di R, ammette interno vuoto e, quindi, la \"chiusura dell'interno\" \u00e8 vuoto ma \u00e8 tutt'altro che mai denso; infatti \u00e8 denso in R, l'esatto opposto di un insieme mai denso.\nSi noti inoltre come la propriet\u00e0 dipenda dallo spazio circostante: un insieme \"A\" pu\u00f2 essere mai denso se visto come sottospazio topologico di \"X\", ma non se considerato come sottospazio topologico di \"Y\".\nOgni sottoinsieme di un insieme mai denso \u00e8 mai denso, e l'unione di una famiglia finita di insiemi mai densi \u00e8 mai denso. In altri termini, gli insiemi mai densi costituiscono, fornendo una opportuna nozione di insieme trascurabile, un ideale di insiemi. L'unione numerabile di insiemi mai densi, non \u00e8, in generale, mai densa (in altri termini, gli insiemi mai densi non costituiscono, in generale, un sigma-ideale). Tale unione \u00e8 invece nota come insieme di prima categoria, concetto sul quale \u00e8 costruito il teorema della categoria di Baire.\nInsiemi mai densi di misura positiva.\nUn insieme mai denso non \u00e8 necessariamente trascurabile in tutti i sensi. Per esempio, se \"X\" \u00e8 l'intervallo unitario [0,1], esiste un insieme denso avente misura di Lebesgue nulla (per esempio, l'insieme dei numeri razionali), ma esiste altres\u00ec un insieme mai denso di misura positiva.\nUn esempio (una variante dell'insieme di Cantor), lo si ottiene rimuovendo da [0,1] tutte le frazioni del tipo \"a\"/2\"n\", espresse in termini minimi per ogni intero positivo \"a\" e \"n\", e gli intervalli ad esse circostanti [\"a\"/2\"n\"\u00a0\u2212\u00a01/22\"n\"+1, \"a\"/2\"n\"\u00a0+\u00a01/22\"n\"+1]; poich\u00e9, per ogni \"n\", ci\u00f2 elimina intervalli che assommano, al massimo, a 1/2\"n\"+1, la rimozione di tutti gli intervalli di questo tipo genera un insieme mai denso di misura non inferiore a 1/2, e perci\u00f2 rappresenta la maggior parte dell'insieme di riferimento [0,1].\nGeneralizzando tale procedimento, si possono costruire, nell'intervallo unitario, insiemi mai densi di qualsiasi misura inferiore a 1."}
{"id": "308073", "revid": "181699", "url": "https://it.wikipedia.org/wiki?curid=308073", "title": "Comitato di Hunyad", "text": "Il comitato di Hunyad (in ungherese \"Hunyad v\u00e1rmegye\", in romeno \"Comitatul Hunedoara\", in tedesco \"Komitat Eisenmarkt\", in latino \"Comitatus Hunyadiensis\") \u00e8 stato un antico comitato del Regno d'Ungheria, situato nell'attuale Romania occidentale, in Transilvania. Capoluogo del comitato era D\u00e9va (ora, in romeno, Deva).\nIl comitato di Hunyad confinava col Regno di Romania e con gli altri comitati di Krass\u00f3-Sz\u00f6r\u00e9ny, Arad, Torda-Aranyos, Alba inferiore e Szeben. Geograficamente era delimitato a sud dalla catena dei Carpazi.\nStoria.\nIl comitato, attestato fin dal Medioevo, trov\u00f2 il suo assetto definitivo nel corso della riforma amministrativa della Transilvania del 1876 e rimase ungherese finch\u00e9 il Trattato del Trianon (1920) non lo assegn\u00f2 alla Romania.\nGran parte del suo territorio si trova nell'attuale distretto di Hunedoara, mentre una striscia ad est fa parte del distretto di Alba."}
{"id": "308074", "revid": "287204", "url": "https://it.wikipedia.org/wiki?curid=308074", "title": "Cilindro (meccanica)", "text": "Il cilindro \u00e8 un componente del motore nel quale scorre con moto lineare alternato il pistone, come nella maggior parte dei motori veicolari stradali, o rotativo (motore rotativo) come nel caso di cilindri rotativi ad esempio del tipo Wankel, sia all'inverso per comprimere un fluido partendo da un moto rotante o lineare alternativo.\nIntroduzione.\nIl cilindro ha caratteristiche definite e generalmente \u00e8 un corpo cavo con un rivestimento interno chiamato canna o camicia. La camicia ha una geometria tronco-conica a motore freddo, per limitare i problemi di tenuta. Sono stati creati anche cilindri ovali (Honda NR), cos\u00ec come anche per i motori rotativi.\nA completarlo al fine di ottenere quello che sar\u00e0 poi chiamato blocco motore ci sono i seguenti componenti:\nIl pistone, scorrendo nella camera cilindrica varia la pressione del fluido in questa.\nAll'interno del cilindro si possono usare fluidi diversi a seconda delle necessit\u00e0 e dell'impiego. I pi\u00f9 usati sono l'aria, e in quel caso si parla di cilindro pneumatico, oppure l'olio e in quel caso si parla di cilindro idraulico.\nCilindri a fluido.\nI cilindri a fluido, meglio noti come cilindri pneumatici, vengono utilizzati per trasformare la pressione di un fluido (aria compressa, olio, ecc.) in una forza.\nI cilindri pneumatici (detti anche pistoni pneumatici o attuatori pneumatici) vengono utilizzati per la movimentazione nella automazione industriale, utilizzano aria compressa a bassa pressione (normalmente da 2 a 10 bar) e possono raggiungere dimensioni medie (da 7 a 220\u00a0mm di diametro e oltre).\nLa forza di spinta varia con l'alesaggio e con la pressione di alimentazione. Si va, quindi, da qualche centinaio di grammi a 4 ton.\nIl gruppo cilindro-pistone pu\u00f2 essere a effetto semplice, a doppio effetto oppure rotanti.\nSi dicono semplici nel caso in cui la spinta sia applicata a un solo lato del pistone. Questi possono essere muniti di molla per il ritorno automatico dello stantuffo.\nSi definiscono a doppio effetto se possono compiere lavoro da entrambe le direzioni.\nSia a semplice che a doppio effetto si possono avere cilindri multi stadi e telescopici, in cui lo stelo \u00e8 cavo e diventa cilindro per lo stadio successivo. Questi ultimi sono generalmente a semplice effetto e senza molla di ritorno.\nSe si crea un'azione rotante allora i cilindri sono detti rotativi e possono generare moto facendo s\u00ec che il fluido compresso vada a lavorare su una palmola collegata all'asse di rotazione.\nI cilindri idraulici sono in grado di compiere lavori pi\u00f9 gravosi rispetto ai fratelli pneumatici e possono raggiungere dimensioni decisamente maggiori.\nMotori volumetrici.\nNel motore endotermico a movimento alternativo, il cilindro \u00e8 un corpo cavo ricavato direttamente all'interno del monoblocco o impiantato successivamente. Al suo interno scorre il pistone, il cui stelo \u00e8 chiamato biella. Quest'ultimo componente \u00e8 collegata all'albero a gomito che trasforma il moto traslatorio in moto rotatorio.\nIn un motore automobilistico o motociclistico il numero di cilindri varia tra uno e sedici (come ad esempio per la Bugatti Veyron o la Cadillac V16). La numerazione dei cilindri parte dal lato distribuzione.\nNonostante vengano prediletti motori con numero pari di cilindri, per l'efficienza e la rotondit\u00e0 di funzionamento, esistono casi di motori automobilistici con 3 o 5 cilindri, mentre soluzioni con numero dispari di cilindri pi\u00f9 elevato non sono attualmente adottate in propulsori per automobili e mezzi terrestri generici (sebbene non siano mancati in passato studi e prototipi per competizioni).\nLa statunitense JRL Cycles ha realizzato una motocicletta propulsa da un motore radiale (in configurazione stellare) a 7 cilindri, disposto longitudinalmente. Il motore \u00e8 prodotto dalla Rotec: di derivazione aeronautica, \u00e8 raffreddato ad aria ed \u00e8 uno dei motori pi\u00f9 grandi mai montati su una motocicletta. Risulta in fase di studio una soluzione simile a 9 cilindri.\nMotori 4 tempi.\nMotori in cui i cilindri hanno sezione circolare. Per evitare che la temperatura sviluppata durante le varie fasi del ciclo termodinamico sia troppo elevata, vengono muniti di vari sistemi di raffreddamento, che possono essere ad aria, liquido o entrambi.\nMotori 2 tempi.\nMotori in cui i cilindri, oltre alle caratteristiche del cilindro per motore a quattro tempi, hanno degli speciali condotti chiamati travasi, fondamentali per il funzionamento del motore.\nMancanti spesso, proprio per questo, delle valvole.\nUn'altra peculiarit\u00e0 \u00e8 il riscaldamento non omogeneo del cilindro, infatti si ha un maggiore riscaldamento del cilindro non solo nella zona apicale (camera di combustione), ma anche attorno alla luce di scarico, determinando un riscaldamento non omogeneo rispetto a quanto invece avviene in un motore a quattro tempi.\nMotori Wankel.\nMotori aventi cilindri con le stesse caratteristiche del cilindro 2 tempi, ma con una forma di tipo epitrocoide. Questo per il principio di funzionamento del motore, in cui il pistone non ha un moto alternato, ma di tipo planetario.\nMotori aeronautici stellari: esempi.\nFurono anche prodotti motori aeronautici con un numero dispari di cilindri. Ne fu un esempio il motore rotativo Siemens-Halske Sh III con 11 cilindri da 160\u00a0hp, raffreddato ad aria, montato sul caccia Siemens-Schuckert D.III (prodotto dal 1918).\nSoluzioni con 13 cilindri o pi\u00f9 sono state adottate in vari motori aeronautici, uno tra questi fu il Napier Sabre con 24 cilindri in configurazione ad H.\nTipologie costruttive.\nEsistono vari tipi di camicia:\nRaffreddamento del cilindro.\nIl raffreddamento del cilindro \u00e8 essenziale, perch\u00e9 evita che il calore eccessivo provochi un grippaggio del pistone durante il suo libero scorrere nel cilindro. I tipi di raffreddamento pi\u00f9 usati sono:\nUn particolare tipo di raffreddamento ad aria prende il nome di \"raffreddamento ad aria forzata\", in cui una ventola spinge aria fredda sul cilindro. Alcuni piccoli motori aeronautici sono progettati in modo che l'elica stessa oltre a fungere da elemento propulsivo eserciti altres\u00ec questa funzione.\nMateriali dei cilindri.\nI materiali utilizzati per la fabbricazione dei cilindri sono:\nRiparazione.\nLe riparazioni variano a seconda del tipo di materiale utilizzato per il cilindro.\nAccorgimenti.\nSui cilindri possono essere applicati determinati accorgimenti:"}
{"id": "308075", "revid": "135224", "url": "https://it.wikipedia.org/wiki?curid=308075", "title": "Vittore il Moro", "text": "Agiografia.\nLa sua vita e il suo martirio vengono descritti da Ambrogio da Milano, in particolare nell'inno \"Victor, Nabor, Felix pii\". \nQuando Massimiano diede avvio ad una delle ultime persecuzioni, Vittore pur affermando la propria fedelt\u00e0 all'imperatore per tutto ci\u00f2 che riguardava la sua vita civile e la disciplina militare, rifiut\u00f2 di abiurare la propria fede.\nArrestato, minacciato di tortura e lasciato per pi\u00f9 giorni privo di cibo e bevande, anche quando fu condotto al Circo, al cospetto dello stesso imperatore Massimiano Erculeo, continu\u00f2 a rifiutarsi di sacrificare agli idoli, e venne sottoposto ad atroci tormenti (tra l'altro gli fu versato piombo fuso sulle piaghe). \nNonostante ci\u00f2, riusc\u00ec ad evadere, ma dopo breve tempo venne scoperto, arrestato e decapitato. La tradizione vuole che il suo corpo fosse lasciato insepolto, ma sia stato ritrovato, intatto, dal vescovo di Milano, Materno, che lo seppell\u00ec in un sacello che venne poi denominato, per le sue ricche decorazioni a mosaico d'oro, \"San Vittore in Ciel d'Oro\" (oggi incorporato nella basilica di Sant'Ambrogio).\nCulto.\nIl culto di san Vittore ebbe una larga diffusione, soprattutto su impulso di Ambrogio, che volle seppellire accanto a lui il proprio fratello Satiro. Molte chiese furono dedicate a san Vittore a Milano e nella diocesi ambrosiana, a tal punto che la presenza di chiese o edicole a lui dedicate viene considerata una prova dell'appartenenza (oggi o nel passato) di un territorio alla suddetta diocesi (\"Ubi Victor, ibi ambrosiana ecclesia\"). Oltre al sopra menzionato sacello di san Vittore in Ciel d'Oro, a Milano vi \u00e8 anche la chiesa di San Vittore al Corpo, mentre vi erano un tempo le oggi demolite chiese di San Vittore al Carcere, San Vittore al Teatro e di San Vittore al Pozzo. Alle porte del capoluogo lombardo, a Rho \u00e8 presente la basilica di San Vittore e a Corbetta la collegiata prepositurale dedicata al santo.\nSempre a san Vittore \u00e8 intitolata la quattrocentesca basilica collegiata prepositurale in Arcisate (VA), sede di uno degli antichi capitoli della diocesi di Milano. In occasione delle festivit\u00e0 in onore del patrono si organizza il \"Palio dei rioni\" che coinvolge tutto il paese con iniziative e giochi.\nPatronati.\nSan Vittore \u00e8 il santo patrono di alcune localit\u00e0, tra le quali:"}
{"id": "308082", "revid": "1305772", "url": "https://it.wikipedia.org/wiki?curid=308082", "title": "Tiger", "text": "Tiger (\"tigre\" in pi\u00f9 lingue) pu\u00f2 riferirsi a:"}
{"id": "308085", "revid": "834", "url": "https://it.wikipedia.org/wiki?curid=308085", "title": "Jig", "text": ""}
{"id": "308089", "revid": "964734", "url": "https://it.wikipedia.org/wiki?curid=308089", "title": "Singoletto", "text": "In matematica, un singoletto (oppure singoletta; in inglese \"singleton\") \u00e8 un insieme contenente esattamente un unico elemento. Per esempio, l'insieme {0} \u00e8 un singoletto. Si noti che anche l'insieme \u00e8 un singoletto: l'unico elemento in esso contenuto \u00e8 un insieme (che invece non \u00e8 un singoletto). \nUn insieme \u00e8 un singoletto se e solo se la sua cardinalit\u00e0 \u00e8 1. Nella costruzione insiemistica dei numeri naturali, il numero 1 \u00e8 \"definito\" come il singoletto {0}.\nNella teoria assiomatica degli insiemi, l'esistenza di singoletti discende dall'assioma dell'insieme vuoto e l'assioma della coppia: il primo fornisce l'insieme vuoto {}, e il secondo, applicato alla coppia {} e {}, genera il singoletto .\nSe \"A\" \u00e8 un insieme arbitrario e \"S\" \u00e8 un qualsiasi singoletto, allora esiste esattamente una funzione da \"A\" a \"S\", la funzione che associa ogni elemento di \"A\" all'unico elemento di \"S\".\nIn topologia, uno spazio \u00e8 uno spazio T1 se e solo se ogni singoletto \u00e8 chiuso.\nLe strutture definite sui singoletti fungono spesso da oggetti terminali o oggetti nulli di varie categorie:\nIn meccanica quantistica un singoletto \u00e8 una configurazione di spin o di isospin composta da un solo stato (vedi molteplicit\u00e0 di spin)."}
{"id": "308091", "revid": "339392", "url": "https://it.wikipedia.org/wiki?curid=308091", "title": "Yevgeny Grishin", "text": ""}
{"id": "308093", "revid": "339392", "url": "https://it.wikipedia.org/wiki?curid=308093", "title": "Yevgeni Grishin", "text": ""}
{"id": "308100", "revid": "34971", "url": "https://it.wikipedia.org/wiki?curid=308100", "title": "Filtro bayesiano", "text": "Un filtro bayesiano (dal nome del noto matematico Bayes vissuto nel XVIII secolo) \u00e8 una forma di filtraggio dello spam che si basa sull'analisi del contenuto delle email. Questa tecnica (di grande efficacia) \u00e8 complementare ai sistemi di blocco basati su indirizzo IP, le cosiddette liste nere.\nIl filtro bayesiano applica all'analisi delle email un teorema, espresso per l'appunto da Bayes, secondo il quale ogni evento cui \u00e8 attribuita una probabilit\u00e0 \u00e8 valutabile in base all'analisi degli eventi gi\u00e0 verificatisi. Nel caso dell'analisi antispam, se in un numero \"n\" delle mail analizzate in precedenza, l'utente ha marcato come spam quelle che contenevano la parola \"sesso\", il filtro ne dedurr\u00e0 che la presenza di quella parola innalza la probabilit\u00e0 che le mail seguenti contenenti quella parola siano a loro volta spam.\nIn questo modo, il sistema \u00e8 in grado di adattarsi in maniera dinamica e veloce alle nuove tipologie di spam.\nGran parte dei software di analisi delle email antispam, ormai, adotta questo genere di tecnologia."}
{"id": "308101", "revid": "123637179", "url": "https://it.wikipedia.org/wiki?curid=308101", "title": "Hornpipe", "text": "La hornpipe \u00e8 un tempo di danza originario delle Isole Britanniche nato attorno al XIII secolo.\nIl nome viene fatto risalire all'uso popolare di danzare con accompagnamento di una \"hornpipe\" \"(lett.: \"canna di corno\")\", strumento ad ancia, con canna semplice o doppia, ricavato da corna animali.\nOriginariamente danzata rigorosamente da soli uomini, ha assunto col tempo connotati particolarmente \"virtuosistici\", arricchendo i passi con sempre maggiori difficolt\u00e0.\nNel XVIII secolo, si attribuisce al Comandante James Cook l'ordine di far danzare le \"hornpipes\" nei periodi di bonaccia agli equipaggi per tenerli impegnati.\nIn quel tempo assume, quindi una connotazione tipicamente marinara, tanto da entrare, pare, nell'addestramento dei marinai della \"Royal Navy\" fino all'Ottocento.\nTecnicamente \u00e8 scritta in tempo binario (2/4 o 4/4 caratterizzato da un ritmo fortemente sincopato, richiamante il ritmo degli equipaggi nell'issare l'ancora o nel risalire a riva lungo le s\u00e0rtie."}
{"id": "308104", "revid": "33277", "url": "https://it.wikipedia.org/wiki?curid=308104", "title": "Congregazione dell'Oratorio", "text": ""}
{"id": "308108", "revid": "1186766", "url": "https://it.wikipedia.org/wiki?curid=308108", "title": "Calabrese", "text": ""}
{"id": "308111", "revid": "1549963", "url": "https://it.wikipedia.org/wiki?curid=308111", "title": "Citrullina", "text": "La citrullina (C6H13N3O3) \u00e8 un alfa amminoacido non essenziale, ovvero sintetizzabile dall'organismo umano. Fu isolata per la prima volta dal cocomero (in latino \"citrullus\", da cui prese il nome).\nNon \u00e8 codificata da sequenze di mRNA, pur facendo parte di alcune strutture proteiche come gli istoni. Solo molto recentemente per\u00f2 \u00e8 stato scoperto che quest'ultima deriva dall'azione di enzimi intracellulari calcio-dipendenti chiamati peptidil-arginin deiminasi (PADs). Gli istoni con residui di citrullina sono stati riscontrati nelle cellule incapaci di duplicarsi. Ci sono ipotesi al riguardo che questa modificazione terminale possa essere una delle chiavi biochimiche che guida le cellule verso il processo di differenziamento.\nL'enzima detto sintetasi inducibile del monossido di azoto (iNOS) sintetizza il neurotrasmettitore monossido di azoto a partire dall'arginina, formando come prodotto secondario la citrullina. La citrullina \u00e8 il precursore dell'amminoacido arginina nella sua biosintesi. Attraverso l'aggiunta di un residuo carbamidico (ceduto dal carbamilfosfato) l'ornitina si trasforma in citrullina per l'azione dell'ornitin-transcarbamilasi (OTC). Come tale, la citrullina entra nella via metabolica nota come ciclo dell'urea, con sede epatica e fondamentale per l'organismo umano per disfarsi di prodotti azotati di scarto (come l'urea appunto). \nCome tale, la citrullina \u00e8 un intermedio metabolico che fa da ponte tra il ciclo dell'urea e le poliammine, notoriamente prodotte per decarbossilazione dell'ornitina.\nIl test basato sul dosaggio di anticorpi anti citrullina (CCP), \u00e8 un indice altamente specifico (&gt;90%) per la diagnosi di Artrite reumatoide."}
{"id": "308114", "revid": "125409302", "url": "https://it.wikipedia.org/wiki?curid=308114", "title": "Qualis artifex pereo", "text": "Qualis artifex pereo! \u00e8 una locuzione latina, che significa \u00abQuale artista muore con me!\u00bb\nSecondo la biografia (all'interno del \"De vita Caesarum\") del famoso scrittore latino Svetonio, furono queste le ultime parole pronunciate dall'imperatore Nerone quando, in seguito alla ribellione delle legioni di Galba, si uccise a casa di un proprio schiavo pugnalandosi alla gola con l'aiuto del suo funzionario e liberto Epafrodito. Egli era stato attore nei pubblici spettacoli, auriga e poeta: l'attribuzione di questa frase a Nerone lo ha voluto dipingere come uno che rimpiangeva la grande perdita che il mondo avrebbe subito, privato prematuramente delle doti di lui.&lt;br&gt;\nIronicamente si ripete la frase quando si ha qualche lieve insuccesso.\nAlcune nuove interpretazioni ritengono che la frase si riferisca al luogo in cui \u00e8 morto e quindi vuol dire \"sono condannato a morire come un artigiano\" visto che si suicid\u00f2 a casa di un suo liberto, quindi un luogo semplice e privo di lusso imperiale."}
{"id": "308120", "revid": "484362", "url": "https://it.wikipedia.org/wiki?curid=308120", "title": "Quidquid delirant reges plectuntur Achivi", "text": "Quidquid delirant reges, plectuntur Achivi \u00e8 una locuzione latina, che tradotta letteralmente, significa \u00abgli errori dei re sono scontati dai Greci\u00bb.\nLa storia insegna che \u00e8 sempre il popolo che deve scontare gli errori dei governanti e, in senso pi\u00f9 generale, sono i subalterni che fanno da capro espiatorio per gli errori dei loro superiori."}
{"id": "308124", "revid": "484362", "url": "https://it.wikipedia.org/wiki?curid=308124", "title": "Qui fert malis auxilium post tempus dolet", "text": "Qui fert malis auxilium, post tempus dolet \u00e8 una locuzione latina, che tradotta letteralmente significa \u00abchi aiuta i malvagi, alla fine se ne pentir\u00e0\u00bb. \n\u00c8 la morale della favola di Fedro sul villano che riscald\u00f2 la vipera in seno e, per ricompensa, ne fu morsicato e ucciso. C'\u00e8 anche il corrispondente proverbio italiano: \"Nutri la serpe in seno, ti render\u00e0 veleno\"."}
{"id": "308126", "revid": "46291", "url": "https://it.wikipedia.org/wiki?curid=308126", "title": "Rebutia", "text": "Rebutia \u00e8 un genere di piante succulente appartenente alla famiglia delle Cactaceae (sottofamiglia Cactoideae, trib\u00f9 Trichocereeae), comprendente una ventina di specie, originarie della Bolivia, Per\u00f9 ed Argentina.\nDescrizione.\nComprende piante generalmente globose senza nervature distinte organizzate in piccoli tubercoli, che producono fiori relativamente grandi rispetto al corpo. Essi producono una notevole quantit\u00e0 di semi.\nTassonomia.\nIl genere comprende le seguenti specie:\nSinonimi.\nI seguenti generi sono stati aggregati nel genere \"Rebutia\":"}
{"id": "308130", "revid": "547992", "url": "https://it.wikipedia.org/wiki?curid=308130", "title": "Qui sine peccato est vestrum primus lapidem mittat", "text": "Qui sine peccato est vestrum, primus lapidem mittat \u00e8 una locuzione latina, che tradotta letteralmente significa \u00abchi tra voi \u00e8 senza peccato scagli la pietra per primo\u00bb. \u00c8 tratta dal Vangelo secondo Giovanni: .\nQueste parole sono attribuite a Ges\u00f9 Cristo; egli le rivolse a coloro che gli avevano condotto un'adultera con la speranza che egli ordinasse di lapidarla. Alla risposta di Ges\u00f9, tutti si allontanarono, cominciando dai pi\u00f9 anziani.\nLa locuzione ha diversi significati o interpretazioni: un invito a essere indulgenti con chi sbaglia, oppure, che prima di giudicare qualcuno sarebbe opportuno fare un esame di coscienza di s\u00e9 stesso, perch\u00e9 nessuno \u00e8 senza peccato."}
{"id": "308131", "revid": "580", "url": "https://it.wikipedia.org/wiki?curid=308131", "title": "Habiru", "text": "\"\u1e2aabiru\" (talvolta \"Hapiru\" o \"'Apiru\", forse con il significato di 'sporco', 'impolverato') \u00e8 un termine in accadico babilonese, usato nel II millennio a.C. dai popoli della Mezzaluna Fertile per indicare genti variamente descritte come ribelli, fuorilegge, razziatori, talvolta utilizzati come mercenari o asserviti. Si trattava dunque di una variegata classe sociale, che cumulava tutti coloro che vivevano ai margini della societ\u00e0, tipicamente per sfuggire ai creditori e ad un destino di asservimento.\nIl termine ricorre, in particolare, in sette delle \"Lettere di Amarna\" (XIV secolo a.C.), un archivio di missive tra il Faraone e altri re (pari grado o minori), gettando luce su un periodo, quello del Tardo Bronzo antico-orientale, denso di acute tensioni sociali ed economiche, in gran parte provocate dal progressivo indebitamento dei contadini.\nIl babilonese di Alalakh e di Amarna indica i contadini liberi con il termine \"\u1e2bup\u0161u\", corrispondente all'ebraico \"\u1e25of\u0161\u00ee\", e rinvia alla tendenza di questi a impegnare oggetti, terre e persino familiari in cambio di grano, fino all'impossibilit\u00e0 di sostenere il debito.\nNel Medio Bronzo (1900-1600 a.C. ca.), in tutta l'area siro-mesopotamica, esistevano due importanti correttivi sociali: da un lato, i sovrani erano soliti emettere editti di remissione dei debiti, con conseguente liberazione dei contadini asserviti, dall'altro le norme sociali correnti, e a cascata quelle giuridiche, tendevano a tutelare la propriet\u00e0 familiare, inibendo la cessione della terra a elementi esterni alla famiglia. Alla met\u00e0 del II millennio a.C. questi correttivi non erano pi\u00f9 operativi, sia perch\u00e9 i contadini accettavano di indebitarsi rinunciando espressamente alla possibile remissione, sia perch\u00e9 le vendite erano mascherate dal fenomeno delle false adozioni, per cui l'adottato, in cambio di denaro, si garantiva l'eredit\u00e0 dei terreni a babbo morto, con pregiudizio degli eredi naturali.\nI contadini, per sfuggire all'asservimento, potevano cercare di fuggire verso altri Stati, ma con il diffondersi di trattati che garantivano la reciproca restituzione dei fuggiaschi dovettero optare per la protezione offerta da spazi inospitali, tipicamente le montagne e le steppe pre-desertiche, in cui si fondevano con i clan pastorali che abitavano queste aree. Questi gruppi di rifugiati erano definiti \"\u1e2babiru\", termine con una possibile connessione etimologica con le pi\u00f9 antiche attestazioni del termine \"ebrei\" (\"\u02bfibr\u00ee\"), prima che questo assumesse connotazioni etniche.\nGli appelli lanciati dai re cananei nelle lettere di Amarna fanno moltissime volte riferimento al problema dei \"\u1e2babiru\", tanto che il termine passa dal significato di 'fuggiasco' a quello pi\u00f9 lato di 'nemico', nel senso di 'ribelle all'autorit\u00e0' (autorit\u00e0 rappresentata in ultima istanza dal faraone). In questo senso, vengono definiti \"\u1e2babiru\" anche alcuni re o signori locali. In una delle lettere di Amarna, proveniente da Tiro, la stessa terra del re (cio\u00e8 del faraone), secondo l'accorata denuncia del signore locale, rischia di diventare \"\u1e2babiru\" a motivo del tradimento del signore di Hasor."}
{"id": "308133", "revid": "1573940", "url": "https://it.wikipedia.org/wiki?curid=308133", "title": "Flash Gordon (fumetto)", "text": ""}
{"id": "308135", "revid": "287204", "url": "https://it.wikipedia.org/wiki?curid=308135", "title": "Bowenia", "text": "Bowenia \u00e8 un genere di cicadi della famiglia delle Stangeriaceae, native dell'Australia.\nMorfologia.\nSono piante dioiche, di aspetto cespuglioso, con un tronco nudo sotterraneo: l'aspetto richiama quello delle felci piuttosto che delle palme.\nLe foglie sono bipennate, lucide, con piccioli sottili e, a differenza di altre cicadi, privi di spine.\nTassonomia.\nIl genere \"Bowenia\" fu descritto nel 1863 da Joseph Dalton Hooker, che lo dedic\u00f2 all'allora governatore del Queensland sir Geoge Ferguson Bowen.\nIl genere include due specie viventi, \"Bowenia spectabilis\" e \"B. serrulata\", e due specie fossili, \"B. eocenica\" e \"B. papillosa\"\nDistribuzione e habitat.\nLe specie viventi sono entrambe native del Queensland (Australia), dove crescono nel sottobosco delle foreste pluviali tropicali.\nLa specie fossile \"B. eocenica\" \u00e8 stata ritrovata in una miniera di carbone in Victoria, (Australia), mentre la \"B. papillosa\" \u00e8 stata trovata nel Nuovo Galles del Sud. Entrambi i fossili risalgono all'Eocene, e sono costituiti da frammenti di foglie.\nColtivazione e propagazione.\nSono molto sensibili al gelo, adatte alle zone tropicali e subtropicali.\nCrescono ottimalmente in siti ombreggiati, su suoli con buon drenaggio.\nAlle basse temperature, o in caso di acqua e nutrienti insufficienti, diventano dormienti.\nSi propagano da seme o per divisione del fusto tuberoso"}
{"id": "308137", "revid": "298055", "url": "https://it.wikipedia.org/wiki?curid=308137", "title": "Dinah Redmond", "text": ""}
{"id": "308138", "revid": "1994", "url": "https://it.wikipedia.org/wiki?curid=308138", "title": "Einstein@Home", "text": ""}
{"id": "308139", "revid": "21880", "url": "https://it.wikipedia.org/wiki?curid=308139", "title": "Hook.f.", "text": ""}
{"id": "308140", "revid": "1854255", "url": "https://it.wikipedia.org/wiki?curid=308140", "title": "Quis quid ubi quibus auxiliis cur quomodo quando", "text": "Quis, quid, ubi, quibus auxiliis, cur, quomodo, quando? \u00e8 una locuzione latina, che tradotta letteralmente significa \u00abchi, che cosa, dove, con quali mezzi, perch\u00e9, in qual modo, quando?\u00bb.\n\u00c8 un esametro nel quale sono contenuti i criteri da rispettare nello svolgimento di una composizione letteraria: considerare cio\u00e8 la persona che agisce (\"quis\"); l'azione che fa (\"quid\"); il luogo in cui la esegue (\"ubi\"); i mezzi che adopera nell'eseguirla (\"quibus auxiliis\"); lo scopo che si prefigge (\"cur\"); il modo con cui la fa (\"quomodo\"); il tempo che vi impiega e nel quale la compie (\"quando\").\nL'autore di questo esametro \u00e8 Cicerone, che nel suo trattato \"Rhetoricorum, seu De inventione rhetorica\" esprime i principi di costruzione di un'orazione. Il passo \u00e8 citato da San Tommaso d'Aquino nella \"Summa Theologiae\", prima parte della seconda parte, quaestio settima, articolo terzo (cfr. ).\nAncor oggi questo \u00e8 il principio guida per la scrittura di articoli in ambito giornalistico: mutuando la terminologia dal mondo anglosassone, si parla della \"Regola delle 5 w\", ovvero \"who?, what?, where?, when?, why?\" (chi?, cosa?, dove?, quando?, perch\u00e9?)."}
{"id": "308143", "revid": "224230", "url": "https://it.wikipedia.org/wiki?curid=308143", "title": "Quis tulerit Gracchos de seditione querentes?", "text": "Quis tulerit Gracchos de seditione querentes? \u00e8 una locuzione latina, che tradotta letteralmente significa \u00abChi potrebbe sopportare i Gracchi che si lamentano per una sedizione?\u00bb (Giovenale, Satire, Il, 2). Il significato fondamentale della frase \u00e8 che non bisogna condannare negli altri i mezzi che noi stessi abbiamo adoperato, o i difetti che non riusciamo a correggere in noi stessi.\nLa frase sottintende anche un giudizio molto negativo sull'operato dei fratelli Gaio e Tiberio Gracco, visti non come eroi dei \"populares\" ma come dei sediziosi che danneggiavano la concordia dei cittadini entro lo stato romano, giudicandoli causa anzich\u00e9 vittime."}
{"id": "308145", "revid": "16157", "url": "https://it.wikipedia.org/wiki?curid=308145", "title": "Quod scripsi scripsi", "text": ""}
{"id": "308146", "revid": "1982", "url": "https://it.wikipedia.org/wiki?curid=308146", "title": "Quos vult Iupiter perdere dementat prius", "text": "La locuzione latina Quos vult Iupiter perdere, dementat prius, tradotta letteralmente, significa \"a quelli che vuole rovinare, Giove toglie prima la ragione\". Nella forma cristiana diventa Quos Deus perdere vult, dementat prius.\nQuesto motto si usa quando si vede qualcuno far delle pazzie, come spese eccessive, o imbarcarsi in affari pericolosi, per dire che \u00e8 sull'orlo dell'abisso, vicino alla catastrofe finale. \nIn Guerra e pace di Lev Tolstoj la locuzione viene usata per descrivere Napoleone Bonaparte che ordina l'avanzata in territorio russo nel 1812.\nL'espressione venne usata da Giovanni Gentile nel discorso pronunciato davanti all'Accademia d'Italia il 19 marzo 1944 con cui, nel giorno della commemorazione di Giambattista Vico, intendeva osannare le figure di Mussolini e Hitler e dichiararsi favorevole al proseguimento della guerra al fianco dell'Asse:\nLa frase \u00e8, inoltre, citata pi\u00f9 volte nel film \"Pane, amore e...\" dal prete don Matteo al fratello maresciallo Antonio Carotenuto. "}
{"id": "308147", "revid": "124950869", "url": "https://it.wikipedia.org/wiki?curid=308147", "title": "Debi Mazar", "text": "Biografia.\nDebi Mazar nasce a New York il 13 agosto del 1964, figlia di immigrati lettoni, Harry e Nancy Mazar. Il padre, di origine ebraica, si era convertito alla religione cattolica, mentre la madre, nata da una famiglia di fede cattolica, inizialmente si convert\u00ec al buddhismo ed in seguito divenne una testimone di Geova. \nPrima di diventare attrice, la Mazar \u00e8 stata una make up artist piuttosto rinomata. Nei primi anni ottanta conosce Madonna e le due diventeranno inseparabili per molti anni. Nel frattempo Debi Mazar ottiene le prime particine, evidenziando il suo talento come ballerina hip-hop (in \"Graffiti Rock\"), fino a ottenere un ruolo nel film di Martin Scorsese \"Quei bravi ragazzi\". , la Mazar ha poi interpretato svariati generi di film, rimanendo per\u00f2 sempre vicino all'ambiente del cinema indipendente.\nNegli anni novanta i suoi ruoli pi\u00f9 famosi \"mainstream\" sono stati quelli dell'antipatica padrona dei cani in \"Beethoven 2\" (1994) e di Spice, la fidanzata di Due Facce, in \"Batman Forever\" (1995). Debi Mazar ha lavorato anche con Spike Lee (\"Malcolm X\", \"Girl 6 - Sesso in linea\") e Woody Allen (\"Pallottole su Broadway\"). Pi\u00f9 recentemente, la Mazar \u00e8 stata la spia de \"Lo smoking\" (2002) con Jackie Chan ed \u00e8 stata tra gli interpreti di \"Insider - Dietro la verit\u00e0\" (1999), \"Collateral\" (2004) e \"Be Cool\" (2005). Inoltre ha partecipato ai videoclip dell'amica Madonna \"True Blue\" e \"Papa Don't Preach\" nel 1986, \"Deeper And Deeper\" nel 1992, \"Music\" nel 2000.\nVita privata.\nHa sposato nel 2002 il musicista-cuoco Gabriele Corcos da cui ha avuto due figlie: Evelyn (2002) e Giulia (2006).\nDoppiatrici italiane.\nNelle versioni in italiano delle opere in cui ha recitato, Debi Mazar \u00e8 stata doppiata da: "}
{"id": "308150", "revid": "37401", "url": "https://it.wikipedia.org/wiki?curid=308150", "title": "Joseph Dalton Hooker", "text": "Biografia.\nFiglio di William Jackson Hooker, dopo la laurea in Medicina presso l'Universit\u00e0 di Glasgow, collabor\u00f2 con il padre nella raccolta di esemplari per i Kew Gardens, partecipando a spedizioni in Sudamerica, Nuova Zelanda, Australia, Sudafrica.\nPer aver scritto una voluminosa enciclopedia sulle piante fu nominato baronetto d'Inghilterra.\nRaggiunse la fama per le sue collezioni di piante del Sikkim e dell'Himalaya.\nMolte piante da lui scoperte lo ricordano nel nome, come la \"Sarcorocca hookeriana\".\nFu amico e corrispondente di Charles Darwin.\nAlla morte del padre, nel 1865, fu nominato Direttore dei \"Kew Gardens\".\nDal 1873 al 1878 fu Presidente della \"Royal Society\" britannica."}
{"id": "308152", "revid": "57342", "url": "https://it.wikipedia.org/wiki?curid=308152", "title": "Alessandra Korompay", "text": "Biografia.\nNota anche per aver doppiato Skyler White nella serie \"Breaking Bad\", ha prestato la voce a Idina Menzel in \"Chiedi alla polvere\", al personaggio di Fujiko Mine nelle serie animate e nei film dedicati al personaggio di Lupin III, Fanfan in \"Hello! Spank\", Tori Spelling nel ruolo di Donna Marie Martin in \"Beverly Hills 90210\".\nTra le attrici da lei doppiate Miranda Richardson, Debra Messing, Juliette Binoche, Laura Linney, Laura Dern e Elizabeth Mitchell.\n\u00c8 speaker della seconda edizione del programma televisivo \"Il pi\u00f9 grande pasticcere\" su Rai 2 e della terza stagione di \"Passato e presente\" su Rai 3."}
{"id": "308164", "revid": "22166", "url": "https://it.wikipedia.org/wiki?curid=308164", "title": "Equazioni di Volterra-Lotka", "text": ""}
{"id": "308178", "revid": "1226", "url": "https://it.wikipedia.org/wiki?curid=308178", "title": "Le Avventure di Tom Bombadil", "text": ""}
{"id": "308223", "revid": "1318658", "url": "https://it.wikipedia.org/wiki?curid=308223", "title": "Miguel \u00c1ngel Asturias", "text": "Biografia.\nQuando il Guatemala \u00e8 governato da un anno dal dittatore Manuel Estrada Cabrera, Miguel \u00c1ngel nasce dall'avvocato Ernesto e dall'insegnante Maria Rosales, noti per le loro opinioni politiche liberali. La famiglia Asturias, proprio a causa della sua opposizione al regime, si trasferisce nel 1903 a Salam\u00e1, capoluogo di Baja Verapaz, una regione isolata dove gli Asturias pensano, ospiti nella casa del patrigno di Maria, di poter vivere con maggiore tranquillit\u00e0. Il bambino cresce nel piccolo e poverissimo paese, dove sono vive tradizioni e riti di un antico mondo rurale, e vi frequenta le prime classi elementari.\nNel 1908 gli Asturias tornano nella capitale: Miguel \u00c1ngel vi compie gli studi secondari; conosce il grande poeta Rub\u00e9n Dar\u00edo e nel 1916 si iscrive alla facolt\u00e0 di Medicina che lascia due anni dopo per iscriversi alla facolt\u00e0 di Legge. Comincia a occuparsi di politica, collaborando alla rivista di opposizione \"El Estudiante\" e pubblica i primi versi nel 1918.\nIl 15 aprile 1920 cade Cabrera, sostituito da un governo democratico che ha tuttavia vita breve: dopo un anno va al potere una giunta militare. Asturias, che con altri ha fondato la Asociaci\u00f3n de Estudiantes Unionistas, \u00e8 delegato al I Congresso Internazionale degli Studenti che si tiene nel 1921 a Citt\u00e0 del Messico; la conoscenza di Ram\u00f3n Mar\u00eda del Valle-Incl\u00e1n \u00e8 forse decisiva per i suoi interessi letterari. Nel 1922 pubblica il suo primo scritto importante, \"El t\u00f3que de animas\", e comincia a raccogliere, presso le famiglie indias, documenti e testimonianze per la sua tesi di laurea, \"El problema social del indio\"; partecipa alla fondazione di una Universit\u00e0 popolare, libera e gratuita, dove tiene lezioni, scrive nella rivista \"Tiempos Nuevos\" e si laurea in legge nel dicembre 1923.\nL'esperienza parigina.\nAppena laureato, parte per Londra con Jos\u00e9 Antonio Encinas, senatore peruviano esiliato, per frequentare corsi di perfezionamento in economia e in sociologia ma sembra interessarsi maggiormente alle collezioni di arte maya del British Museum. Cos\u00ec parte per Parigi il 12 luglio 1924 e frequenta le conferenze sulla civilt\u00e0 maya tenute nel Coll\u00e8ge de France e i corsi universitari della Sorbona sulle religioni centro - americane tenuti da Georges Raynaud, traduttore del libro sacro degli indios \"quich\u00e9\", il \"Popol Vuh\", che lo stesso Asturias tradurr\u00e0, unitamente agli \"Anales de los Xahil\", dal francese in spagnolo insieme con il messicano Jos\u00e9 - Maria Gonz\u00e1lez de Mendoza. Dir\u00e0 poi che queste traduzioni \"non furono solo ricerche di interpretazione testuale o esercizi culturali, ma un bisogno vitale...per ricordare e ritrovare in me stesso le sparse membra di quel grande Impero maya che Arnold Toynbee avrebbe chiamato la Grecia d'America\".\nCollabora a quotidiani messicani e al guatemalteco \"El Imparcial\" e visita l'Italia come membro dell'Associazione della Stampa Latina.\nA Parigi ha modo di conoscere artisti e intellettuali europei come Luigi Pirandello, Georges Braque, Thomas Mann, Pablo Picasso e James Joyce ma frequenta soprattutto i surrealisti Tristan Tzara, Andr\u00e9 Breton e Louis Aragon che influiranno sulla sua produzione letteraria, anche se Asturias preciser\u00e0 di credere che il surrealismo francese sia \"molto intellettuale, mentre nei miei libri il surrealismo acquista un carattere completamente magico, completamente differente. Non \u00e8 un atteggiamento intellettuale, ma un atteggiamento esistenziale. \u00c8 l'atteggiamento dell'indio che, con una mentalit\u00e0 primitiva e infantile, mescola la realt\u00e0 e l'immaginazione, la realt\u00e0 e il sogno. Del resto, il Guatemala \u00e8 un paese surrealista\". Nel 1927 pubblica la traduzione del \"Popol Vuh\" col titolo di \"Los dioses, los h\u00e9roes y los hombres de Guatemala Antigua o El libro del Consejo, Popol Vuh de los indios quich\u00e9s\".\nNel 1928 partecipa al congresso dell'Associazione della Stampa Latina tenuto a L'Avana; tiene conferenze in Guatemala che, raccolte in volume, pubblicher\u00e0 a Parigi col titolo di \"La arquitectura de la vida nueva\". Traduce, ancora con Gonz\u00e1lez de Mendoza, la versione francese degli \"Anales de los Xahil\" e viaggia ancora, come corrispondente di giornali latinoamericani, in Italia, Grecia, Egitto, Palestina e Spagna, dove pubblica, a Madrid, nel 1930, le \"Leyendas de Guatemala\".\nLeyendas de Guatemala.\nDedicate \"A mi madre que me contaba cuentos\", tradotte nel 1931 in francese e insignite del premio \"Silla Monsegur\", come miglior libro latinoamericano pubblicato in Francia le \"Leggende\" - in Italia saranno edite solo nel 1973 - sono cinque brevi racconti, cui furono aggiunti altri due nella seconda edizione del 1948, definite da Paul Val\u00e9ry un sogno delirante, \"storie - sogni - poemi dove si confondono bizzarramente credenze, racconti e costumi di tutti i tempi di un popolo composito, tutti i prodotti inebrianti di una terra possente e convulsa\" nella quale forze vitali \"sono ancora minacciose e feconde, pronte a creare fra i due Oceani, a colpi di catastrofi, nuove combinazioni e nuovi temi di esistenza\".\nLo stesso Valery consiglia ad Asturias di tornare a vivere in Guatemala: \"Non deve rimanere qui. Le assicuro che Lei scrive cose a cui noi europei non pensiamo minimamente. Lei viene da un mondo in formazione, anche Lei \u00e8 uno scrittore in formazione, il Suo spirito \u00e8 in effervescenza come la terra, i vulcani, la natura. Lei deve tornare subito laggi\u00f9, affinch\u00e9 tutto questo non vada perduto, altrimenti a Parigi rischier\u00e0 di diventare un semplice imitatore, uno scrittore senza nessuna importanza\".\nLe \"Leggende\" sono in definitiva la rivendicazione della dignit\u00e0 morale e spirituale del popolo indio, che Asturias esprime con un complesso apparato lessicale, in cui \u00e8 ricorrente l'uso del parallelismo, dell'onomatopea, dell'allitterazione, che a volte insiste nell'espressione di immagini di un surrealismo barocco: \"Il respiro degli alberi allontana le montagne, dove la strada ondeggia come filo di fumo. Scende la notte, galleggiano aranci...Quaderno di vecchie stampe, rilegato in pietra con pagine di foglie d'oro indiano, di pergamene spagnole e di carta repubblicana! Cofano che rinserra le figure gelate di una chimera morta, l'oro delle miniere e il tesoro dei capelli bianchi della luna incastonati in anelli d'argento...I fantasmi sono le parole dell'eternit\u00e0. Il Cuculo dei sogni fila le sue favole\".\nIn Guatemala.\nE Miguel \u00c1ngel torna in effetti in Guatemala nel 1933; pubblica poesie, prepara un romanzo e si occupa di giornalismo; al governo del paese siede dal 1931 l'ennesimo dittatore, Jorge Ubico y Casta\u00f1eda.\nNel 1934 viene nominato professore di Letteratura nella Scuola di Diritto e fonda il quotidiano \"\u00c9xito\" che viene soppresso l'anno dopo, e allora collabora alla rivista \"El Liberal Progresista\". Pubblica la \"fantomina\" \"\u00c9mulo Lipolid\u00f3n\" dedicata ai suoi amici che risiedono in Europa, Alfonso Reyes, Rafael Alberti, Mariano Brull, Arturo Uslar Pietri, Luis Cardoza y Arag\u00f3n, il traduttore francese delle sue \"Leyendas\" Francis de Miomandre, il poeta cubano Alejo Carpentier, Georges Pillement e Eug\u00e8ne Jolas. Nel 1936, iniziata la guerra civile spagnola, Asturias appoggia i repubblicani. L'anno successivo, \u00e8 licenziato dalla rivista \"El Liberal Progresista\" e Asturias inventa nel giugno del 1938, con Francisco Soler y P\u00e9rez \"El Diario del Aire\", un giornale parlato, trasmesso per mezz'ora, due volte alla settimana, alla Radio nazionale fino alla sua soppressione nel 1944, col quale cerca di perseguire \"una sottile opera disgregatrice del regime\".\nSposa nel 1939 Clemencia Amado: nello stesso anno nasce il figlio Rodrigo e muore suo padre. Negli anni della Seconda guerra mondiale, conosce Pablo Neruda, pubblica la fantomina \"Alclas\u00e1n\", nasce, nel 1941, il secondo figlio Miguel \u00c1ngel e l'anno dopo \u00e8 eletto deputato al Parlamento. Ricorda la Francia occupata con il \"Canto a Francia\" e con \"Anoche, 10 de marzo de 1543\", onora i quattrocento anni della fondazione del Guatemala.\nNel marzo 1945 viene democraticamente eletto presidente Juan Jos\u00e9 Ar\u00e9valo Bermejo che nomina lo scrittore addetto culturale dell'ambasciata del Guatemala in Messico e qui, a Citt\u00e0 del Messico, Asturias pubblica nel 1946 il romanzo \"El Se\u00f1or Presidente\"\nEl Se\u00f1or Presidente.\nAsturias sped\u00ec il manoscritto del romanzo, iniziato in Guatemala nel dicembre 1922 e terminato a Parigi l'8 dicembre 1932, a Citt\u00e0 del Messico, lasciando una copia in Francia. Questa precauzione era causata dalla presenza della dittatura nel suo paese: il romanzo \u00e8 in effetti un atto d'accusa non solo contro il dittatore Cabrera, che non viene del resto mai nominato, come non viene citato alcun luogo e n\u00e9 si accenna a un tempo preciso; esso \u00e8 un'accusa che si rivolge contro tutte le dittature che dominano tanti paesi latinoamericani: \u00e8 il \"romanzo della dittatura\" e perci\u00f2 \u00e8 anche il romanzo della corruzione, del traviamento delle coscienze, del tradimento, della vilt\u00e0, del terrore e dell'oppressione.\nLa figura del dittatore non \u00e8 il personaggio centrale n\u00e9 ha importanza in s\u00e9 stesso l'intreccio della vicenda dell'amore di Camila e Visodangelo: tutto il libro \u00e8 percorso da un'atmosfera brutale e ossessiva di paura e di violenza, proiezione del sadismo di un avvocato fallito che, raggiunto il potere, si vendica dell'antico disprezzo dei suoi concittadini. Quando finalmente il dittatore appare nella scena, si svela una pura maschera, un essere disanimato e inespressivo, lugubre e piatto.\nLa pubblicazione del romanzo suscita una grande eco e non solo nell'America latina; il premio Nobel dell'anno precedente, Gabriela Mistral, lo considera un \"romanzo unico, impareggiabile, irripetibile, scritto con la facilit\u00e0 del respiro e del fluire del sangue nel corpo. Questa misteriosa Guatemala dell'indio puro e per di pi\u00f9 integro porta alla nostra ipocrisia (che alcuni chiamano \"patriottismo\") quest'opera fondamentale che non tramonter\u00e0: \u00e8 un farmaco, quasi un lavacro\".\nHombres de ma\u00edz.\nDivorziato dalla moglie, alla fine del 1947 Asturias \u00e8 prima addetto culturale all'ambasciata guatemalteca in Argentina e due anni dopo ambasciatore. A Buenos Aires pubblica nel 1949 \"Sien de alondra\" (Tempia d'allodola), una raccolta di poesie scritte fra il 1918 e il 1948 e il romanzo \"Hombres de ma\u00edz\" (Uomini di mais, Rizzoli 1967).\nSecondo la mitologia maya descritta nel \"Popol Vuh\", gli uomini e le donne furono creati dagli antenati divini Tepeu e Gucumatz, con le \"pannocchie di mais giallo e le pannocchie di mais bianco...e questo \u00e8 quel che entr\u00f2 nella carne dell'uomo creato, dell'uomo fatto...ed essi furono pieni di gioia, perch\u00e9 avevano scoperto una bella terra, piena di cose piacevoli...\". Il mais ha dunque, nella coscienza dell'indio, un carattere sacro, perch\u00e9 il suo nutrimento riproduce la creazione degli antenati e pertanto la sua coltivazione non pu\u00f2 assumere una finalit\u00e0 speculativa.\n\"Hombres de ma\u00edz\" \u00e8 la rappresentazione del conflitto fra gli indios, gli \"uomini di mais\", e i \"maiceros\", i coltivatori di mais, che tagliano e bruciano gli alberi per ottenere campi dove seminare il mais e \"far commercio dei raccolti. Simili a uomini che impregnassero le mogli per far commercio della carne dei loro figli sono i coltivatori di mais, che seminano non per alimentarsi e mantenere le loro famiglie, ma avidamente, per alzare la testa da arricchiti! Ma la miseria li perseguita, vestono i cenci della foglia strappata dal vento dell'empiet\u00e0 e le loro mani sono come gamberi neri macchiati di tigna, come i gamberi che a furia di stare nelle sacre grotte, vanno diventando bianchi\". I \"maiceros\" inserendosi nel rapporto spontaneo fra la terra - la madre - e il mais, privano gli indios - uomini di mais - delle loro radici vitali, del senso della loro esistenza, della loro cultura e della loro identit\u00e0.\nNel romanzo, considerato generalmente il capolavoro dello scrittore, si esprime pienamente il \"realismo magico\" di Asturias, una prosa poetica di estrosa e sorprendente fantasia che \"rileva un po' del sogno come lo concepivano i surrealisti e i maya nei loro libri sacri. Tutta la mia opera si sviluppa fra queste due realt\u00e0: una sociale, politica, popolare, con personaggi che parlano come parla il popolo guatemalteco; l'altra immaginativa, che li racchiude in una sorta di atmosfera e di paesaggio di sogno\".\nIl ciclo bananero.\nNel 1950 sposa a Montevideo l'argentina Blanca Mora y Araujo e pubblica in Guatemala \"Viento fuerte (Vento forte, Rizzoli 1965),\" il primo romanzo del cosiddetto \"ciclo bananero\".\nIl nucleo narrativo risiede nella lotta tra una Compagnia nordamericana proprietaria di \"file e file di banani. Da tutte le parti, in tutte le direzioni...grandi e immense macchie verdi verso l'infinit\u00e0 del mare\", e i piccoli proprietari indigeni, aiutati anche da un \"gringo\", che pure \u00e8 azionista della Compagnia. L'indio Hermenegildo Puac giunge a offrire la propria vita allo stregone Cham\u00e1 Rito Perraj purch\u00e9 questi scateni un \"vento forte\" \"sempre pi\u00f9 forte e pi\u00f9 basso, che sradicasse i banani della Tropicale, che glieli strappasse per sempre. Il vento che addenta la terra, sudicio, travolgente, dal sapore di sale, che butta tutto all'aria, anche i morti sotterrati...l'ora dell'uomo sar\u00e0 il \"vento forte\" che alzer\u00e0 la sua voce imperiosa dalle viscere stessa della terra e ci spazzer\u00e0 via tutti...sar\u00e0 la rivincita di questa gente operosa, umile, paziente e sfruttata\".\nNel 1951 viene eletto presidente del Guatemala il colonnello progressista Jacobo Arbenz Guzm\u00e1n, che vara il 17 giugno 1952 un'importante legge agraria che prevede l'espropriazione delle terre che non siano direttamente coltivate dai proprietari e la loro distribuzione ai contadini poveri; in questo modo al trust nordamericano United Fruit vengono sottratti centomila ettari di terra guatemalteca. Asturias, che intanto pubblica il secondo romanzo del ciclo, \"El Papa Verde\", nominato consigliere d'ambasciata a Parigi, appoggia il presidente e la sua riforma ponendosi come l'intellettuale pi\u00f9 rappresentativo del paese e il difensore delle esigenze degli indios e dei diseredati. \u00c8 invitato anche in Bolivia dal nuovo presidente progressista V\u00edctor Paz Estenssoro.\nIl \"Papa Verde\" narra dell'ascesa alla presidenza della Compagnia Tropical Platanera del nordamericano Maker Thompson: \"\u00e8 la sintesi di parecchi dirigenti di grandi compagnie che ho avuto modo di conoscere nell'America centrale. La sua psicologia \u00e8 quella dell'uomo brutale, del dittatore economico messo a capo di un trust di frutta\".\nPartito nel gennaio 1953 per Parigi, vi resta solo sette mesi perch\u00e9 riceve la nomina di ambasciatore in El Salvador, incarico politicamente delicato in quel frangente, essendo confinante col Guatemala e soggetto all'influenza degli Stati Uniti che si oppongono alle riforme di Arbenz Guzm\u00e1n: nel febbraio 1954 gli Stati Uniti, alla decima riunione dell'OAS, l'Organizzazione degli Stati Americani, tenuta a Caracas, in cui lo scrittore \u00e8 a capo della delegazione guatemalteca, fanno approvare - con il solo voto contrario del Guatemala - una mozione in cui si denuncia il pericolo comunista nel continente americano. Il destino di Arbenz Guzm\u00e1n e della sua riforma \u00e8 segnato: gli Stati Uniti hanno gi\u00e0 organizzato il rovesciamento del suo governo.\nIl 17 giugno le truppe del colonnello Carlos Castillo Armas, radunate in Nicaragua, passano attraverso l'Honduras in Guatemala e instaurano la dittatura; Asturias, privato della cittadinanza, si trasferisce a Buenos Aires dove nel 1956 pubblica \"Week - end in Guatemala\", una serie di otto racconti appassionati e violenti. Ma la trilogia bananera si conclude propriamente con il romanzo \"Los ojos de los interrados\" (Gli occhi dei sepolti) - tradotto in italiano col titolo \"Gli occhi che non si chiudono (Rizzoli 1968)\" - iniziato nel 1952, viene terminato nel 1959 e pubblicato a Buenos Aires nel 1960.\nNarra della lotta di tutto un popolo, questa volta senza distinzione di classi, contro la dittatura e il dominio economico della Compagnia bananiera, l'esistenza di quella essendo la giustificazione della soffocante strapotenza economica di questa. \"Gli occhi dei sepolti\" - dice lo stesso Asturias - \"sono quelli degli indios decimati dallo sfruttamento inumano delle grandi compagnie nordamericane. Pur essendo morti, continuano per\u00f2 a contemplare le verdi prigioni delle piantagioni dove i vivi continuano la loro esistenza. Alla fine del mio libro, quando gli indios che si erano ribellati trionfano, gli occhi dei sepolti finalmente si chiudono e per la loro razza comincia un'alba di giustizia\". \u00c8 il romanzo della speranza e della fede che si proiettano oltre il presente dominato dalle forze del male.\nL'esilio.\nNel gennaio 1960 \u00e8 a Cuba per assistere alla celebrazione del primo anniversario della rivoluzione castrista e l'anno successivo, pubblica il nuovo romanzo \"El Alhajadito\", (Il piccolo ingioiellato) - edito in Italia col titolo \"La pozza del mendico\" - che aveva iniziato gi\u00e0 nel 1927. Il romanzo \u00e8 un ritorno al mondo fantastico delle \"Leyendas\". Nella pozza, un tempo un lago, un antenato del bambino protagonista del romanzo scomparve, dopo essere impazzito per amore ed essersi dato alla mendicit\u00e0. \u00c8 un racconto della memoria, in cui certamente confluiscono reali ricordi d'infanzia dello scrittore, trasfigurati nella consueta atmosfera magica.\nCaduto il presidente argentino Arturo Frondizi nel 1962, Asturias viene imprigionato dalla dittatura per alcuni giorni a Buenos Aires: rilasciato, va in Francia e in Italia. Nel 1963, a Buenos Aires esce il romanzo \"Mulata de tal\", (Mulatta senzanome) e, due anni dopo, a Parigi, il poema \"Clarivigilia primaveral\", composto a Genova dal 1963 al 1964.\nAnche nella \"Mulata de Tal\" - simbolo della luna - domina la fantasia mitizzante dello scrittore che mescola le tradizioni e le credenze del popolo del Guatemala, destinate a una lenta scomparsa: di qui anche un tono di elegia ma insieme i toni accesi in cui angeli e demoni, maghi, giganti e animali mostruosi, si succedono in una sfrenata sarabanda di episodi; nella lotta fra Cashtoc, il diavolo maya, che vuole distruggere gli uomini perch\u00e9 hanno tagliato le loro radici dalla terra e dall'ordine universale, e Candanga, il diavolo cristiano, che cerca di distruggere l'anima degli uomini insinuando in loro il peccato, si raffigura l'antica lotta fra indigeni e conquistatori nella quale l'uomo sar\u00e0 comunque una vittima.\nTiene conferenze tanto in Italia, a Venezia, Napoli, Milano, Roma, Genova e Cagliari, e poi in Svezia, a G\u00f6teborg, Uppsala, Stoccolma; insieme con Pablo Neruda, viaggia in Ungheria.\nNel 1966 ottiene il Premio Lenin per la pace, che riceve a Mosca; in Guatemala, in libere elezioni, \u00e8 eletto presidente Julio C\u00e9sar M\u00e9ndez Montenegro: Asturias torna nel suo paese e viene nominato ambasciatore in Francia.\nPremio Nobel.\nNel 1967, inaugura mostre di arte maya tenute in diversi paesi europei; in settembre pubblica il nuovo romanzo \"El espejo de Lida Sal\" (Lo specchio di Lida Sal), un ritorno ai temi leggendari guatemaltechi. Il 19 ottobre \u00e8 insignito del premio Nobel della Letteratura che riceve a dicembre, a Stoccolma, dalle mani del re Gustavo VI Adolfo di Svezia.\nIn Guatemala nel 1968, \u00e8 nominato dalle comunit\u00e0 indias \"figlio unigenito di Tec\u00fan Um\u00e1n\". In Spagna presiede il Festival del cinema di San Sebasti\u00e1n; in Colombia riceve la \"Gran Cruz de San Carlos\" ed \u00e8 presidente del Festival del Teatro Universitario Latinoamericano.\nL'anno dopo \u00e8 invitato in Senegal dal presidente, il poeta L\u00e9opold S\u00e9dar Senghor. A Buenos Aires pubblica il nuovo romanzo \"Maladr\u00f3n\", - \"Il Ladrone\", nella traduzione italiana. Il cattivo ladrone morto in croce, chiamato Gestas degli indios, rifiutata la possibilit\u00e0 della vita eterna, riceve il culto degli indigeni in quanto \"Signore della Morte senza Aldil\u00e0\" e il suo culto si diffonde anche fra un gruppo di soldati spagnoli, al tempo della conquista. Il romanzo, come del resto avviene nella maggior parte dei romanzi di Asturias, si compone di vari quadri, occasioni narrative di carattere picaresco, inserite nel mondo magicamente ricreato dalla parola estrosa dello scrittore.\nNel 1970 presiede il Festival del cinema di Cannes e, a Nizza, \u00e8 giurato della Festa internazionale del Libro. Alla fine del mandato presidenziale di M\u00e9ndez Montenegro lo scrittore rinuncia all'incarico di ambasciatore ma continua a risiedere a Parigi. Al Festival del cinema di Venezia \u00e8 proiettato il film, tratto dal suo romanzo, \"El se\u00f1or Presidente\", del regista Marcos Madanes, che per\u00f2 non lo soddisfa. Nel 1971 pubblica a Ginevra \"Tres de cuatro soles\", una sorta di confessione lirica sulla creazione artistica.\nNel maggio del 1972 visita Israele e a giugno viene pubblicato in Buenos Aires l'ultimo romanzo, \"Viernes de dolores\" (Venerd\u00ec di dolori), dedicato agli studenti che lottano contro la dittatura. Nel 1973 incontra a Parigi l'ex presidente argentino Juan Domingo Per\u00f3n; non pu\u00f2 visitare, nel Cile del dittatore Augusto Pinochet, l'amico Pablo Neruda, gravemente malato, che muore quello stesso anno.\nNel maggio 1974 Asturias si ammala gravemente: ricoverato nell'Ospedale de la Concepci\u00f3n, a Madrid, muore il 9 giugno; la salma, secondo le sue volont\u00e0, \u00e8 tumulata nel cimitero parigino del P\u00e8re Lachaise, sormontata da una piccola stele maya, vicino alla tomba di Chopin."}
{"id": "308226", "revid": "34194", "url": "https://it.wikipedia.org/wiki?curid=308226", "title": "Milton Bradley Microvision", "text": ""}
{"id": "308227", "revid": "1008732", "url": "https://it.wikipedia.org/wiki?curid=308227", "title": "Osservazione di Mercurio", "text": "Trattandosi di un pianeta interno, l'osservazione diretta del pianeta Mercurio dalla Terra \u00e8 piuttosto difficoltosa, ed \u00e8 possibile solamente poco dopo il tramonto o appena prima dell'alba a causa della ridotta distanza angolare dal Sole; sempre per questo motivo, la parte del pianeta che vediamo \u00e8 quella non illuminata dal Sole. Inoltre l'estrema brevit\u00e0 del suo moto di rivoluzione (solamente 88 giorni) ne permette l'osservazione solamente per pochi giorni consecutivi, dopo di che il pianeta si rende inosservabile dalla Terra.\nMagnitudine e fasi.\nLa magnitudine apparente del pianeta oscilla tra -0,4 e +5,5.\nPer un osservatore terrestre Mercurio mostra un ciclo di fasi analoghe a quelle lunari; \u00e8 \"nuovo\" in congiunzione inferiore e \"pieno\" in congiunzione superiore, sebbene in queste due occasioni la sua osservazione diretta sia impossibile a causa della presenza del Sole. Nei periodi di massima distanza angolare dal Sole (fra 18,5\u00b0, se l'elongazione massima coincide con il perielio, e 28,3\u00b0 se coincide con l'afelio) il pianeta mostra una caratteristica mezzaluna.\nLe configurazioni orbitali corrispondenti al perielio e all'afelio sono mostrate in figura 4 e in figura 5.\nConfigurazioni planetarie.\nPeriodicamente Mercurio passa davanti o dietro al Sole, entrando quindi in congiunzioni: quando il Sole viene a trovarsi fra Mercurio e la Terra si parla di congiunzione superiore, mentre la configurazione opposta (Mercurio si situa fra la Terra e il Sole) \u00e8 nota come congiunzione inferiore.\nI pianeti orbitano attorno al Sole in senso antiorario, e quindi riprendono periodicamente le posizioni come in figura.\nMercurio raggiunge in media la congiunzione inferiore ogni 116 giorni, sebbene l'intervallo possa variare fra 111 e 121 giorni a causa dell'eccentricit\u00e0 orbitale.\nL'asse di rotazione terrestre \u00e8 inclinato di circa 23,5\u00b0 rispetto alla verticale del suo piano orbitale, quindi il percorso apparente del Sole attraverso il cielo - l'eclittica - pu\u00f2 formare angoli pi\u00f9 o meno pronunciati rispetto all'orizzonte; un altro elemento che determina l'inclinazione dell'eclittica \u00e8 la latitudine del luogo d'osservazione.&lt;br&gt;\nQuesto \u00e8 un fattore importante per l'osservazione dei pianeti interni, specialmente per Mercurio. L'inclinazione della sua orbita rispetto all'eclittica \u00e8 piccola e se questa appare molto inclinata sull'orizzonte, lo saranno anche le orbite del pianeta.\nNella figura 2 Mercurio si trova a soli 17 gradi di elongazione est, ma a 9 gradi sopra l'orizzonte.\nNella figura 3, pur trovandosi a 27 gradi di elongazione est, rester\u00e0 invisibile sotto l'orizzonte, a causa della minore inclinazione dell'eclittica, nonostante la sua distanza angolare dal Sole sia maggiore.\nLuoghi d'osservazione privilegiati.\nIn generale l'osservazione di Mercurio \u00e8 pi\u00f9 agevole dall'emisfero sud della Terra, poich\u00e9 raggiunge la massima elongazione occidentale nel periodo autunnale e la massima elongazione orientale sul finire dell'inverno; al contrario, nell'emisfero nord queste configurazioni coincidono con la primavera e l'estate, in cui il cielo notturno \u00e8 pi\u00f9 luminoso. Luoghi particolarmente privilegiati per l'osservazione del pianeta sono cos\u00ec le regioni temperate dell'emisfero sud, come l'Argentina e la Nuova Zelanda.\nCome gli altri pianeti principali, Mercurio \u00e8 visibile durante un'eclisse totale di Sole.\nIl 28 maggio 1737 John Bevis, dell'Osservatorio Reale di Greenwich, riport\u00f2 l'unica occultazione di Mercurio da parte di Venere mai osservata."}
{"id": "308230", "revid": "34194", "url": "https://it.wikipedia.org/wiki?curid=308230", "title": "Milton Bradley Vectrex", "text": ""}
{"id": "308231", "revid": "14691", "url": "https://it.wikipedia.org/wiki?curid=308231", "title": "Milton-Bradley", "text": ""}
{"id": "308232", "revid": "1005847", "url": "https://it.wikipedia.org/wiki?curid=308232", "title": "Cino Macrelli", "text": "Biografia.\nDiscendente di una famiglia di tradizioni mazziniane e garibaldine, figlio di Goffredo, attivo irredentista, comp\u00ec gli studi liceali a Cesena. Laureatosi in giurisprudenza all'Universit\u00e0 di Bologna, intraprese la carriera di avvocato penalista; ader\u00ec in giovane et\u00e0 al Partito Repubblicano Italiano e fu direttore del giornale dei repubblicani di Cesena, \"Il Popolano\", dal 1911 al 1913. Fu consigliere comunale di Cesena, assessore e poi consigliere provinciale. Come avvocato, nel 1911, fece parte del collegio di difesa dell'esponente socialista Pietro Nenni, arrestato per i disordini scoppiati durante lo sciopero generale proclamato contro la guerra di Libia. Il 19 dicembre 1911 fu iniziato in Massoneria nella Loggia \"Rubicone\" di Cesena, il 28 gennaio 1915 divenne Maestro massone.\nAcceso interventista, nel febbraio 1915 fond\u00f2 a Cesena i \u00abFasci interventisti di azione rivoluzionaria\u00bb. In giugno si arruol\u00f2 come volontario e prese parte alla prima guerra mondiale. In ottobre rimase ferito sul Podgora in combattimento; catturato dagli austriaci, fu internato nel campo di concentramento per prigionieri di guerra di Mauthausen e vi rimase fino al novembre 1918.\nTornato a Cesena nell'immediato dopoguerra, nel 1921 fu eletto deputato nelle liste del Partito Repubblicano. Nel 1923 fu tra i fondatori di \"Italia libera\", un'organizzazione antifascista di ex combattenti, insieme a Randolfo Pacciardi e Raffaele Rossetti e fu membro del comitato ordinatore centrale. Rieletto nel 1924, prese parte alla secessione dell'Aventino, per protesta contro l'assassinio del deputato socialista Giacomo Matteotti.\nDichiarato decaduto dalla carica di deputato, a seguito dell'approvazione delle Leggi eccezionali del fascismo (1926), fu condannato al confino in contumacia e poi arrestato (9 novembre 1926); infine, il confino gli fu commutato in semplice ammonizione, a condizione del mantenimento del domicilio a Roma (9 aprile 1927); Macrelli fu inserito nell'elenco dei \"sovversivi\" del regime fascista.\nDopo il 25 luglio 1943 rientr\u00f2 a tempo pieno nell'attivit\u00e0 politica. Partecip\u00f2 alla Resistenza partigiana, svolgendo azioni di coordinamento tra le formazioni repubblicane, il Comitato di liberazione nazionale (CLN) e il comando militare.\nEletto deputato all'Assemblea Costituente, fu per un anno ministro senza portafoglio nel governo De Gasperi II, in qualit\u00e0 di coordinatore dei rapporti tra il governo e la Costituente. Fu membro della Direzione Nazionale del PRI dal 1947 sino alla morte e direttore della \u00abVoce Repubblicana\u00bb dal 1951 al 1\u00ba gennaio 1959. Sindaco di Cesena per breve tempo, fu senatore nella I legislatura (1948/53, presidente della commissione Lavoro) e deputato nelle due legislature successive (1953/58 e 1958/63); nel 1954 fu eletto vicepresidente della Camera dei deputati. Fu presidente del gruppo misto. Nel 1958 fu eletto rappresentante all'Assemblea consultiva del Consiglio d'Europa\nFavorevole alla formula politica del centrosinistra, fu Ministro della marina mercantile nel IV governo guidato da Amintore Fanfani (1962) e un anno dopo fu rieletto al Senato della Repubblica, nel collegio di Ravenna; mor\u00ec poco dopo tale investitura."}
{"id": "308236", "revid": "47767", "url": "https://it.wikipedia.org/wiki?curid=308236", "title": "Raniero", "text": "Origine e diffusione.\nDeriva dal nome germanico \"Raganhar\" o \"Raginhar\", attestato gi\u00e0 a partire dal VI secolo. Si tratta di un composto delle radici \"ragin\" (\"consiglio\", \"progetto\", e anche \"decisione divina\") e \"hari\" (\"esercito\", \"popolo in armi\"); il significato complessivo potrebbe essere interpretato come \"esercito divino\", \"esercito consigliato dagli dei\", o anche \"consigliero del popolo\". Entrambi gli elementi che formano il nome sono ben attestati nell'onomastica germanica: il primo si riscontra anche in Rinaldo, Rembrandt, Raimondo e Rainardo, il secondo in Erberto, Aroldo, Ermanno, Gualtiero, Lotario e vari altri.\nIn Italia \u00e8 giunto relativamente tardi: le prime attestazioni, risalente al X secolo, e la forma in cui compare, \"Rainerius\", permettono di desumere che vi sia arrivato tramite la Francia. La diffusione del nome, dovuta inizialmente anche al culto dei santi cos\u00ec chiamati, \u00e8 stata ulteriormente promossa, negli ultimi decenni del Novecento, dalle vicende riguardanti la famiglia regnante di Monaco, nella quale \u00e8 d'uso tradizionale; secondo dati pubblicati negli anni settanta, il nome era diffuso dal Nord fino all'Abruzzo, accentrato in luoghi diversi a seconda delle varianti: Raniero in Lazio e Abruzzo, Ranieri in Toscana (di cui \u00e8 tipico), le forme in \"Rain-\" in Veneto.\nAnche in Inghilterra giunse dalla Francia, portato dai normanni, ma divenne raro verso la fine del Medioevo e ad oggi \u00e8 generalmente considerato arcaico.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "308237", "revid": "181699", "url": "https://it.wikipedia.org/wiki?curid=308237", "title": "Comitato di Arad", "text": "Il comitato di Arad (, , in latino \"Comitatus Aradiensis\" o \"Orodiensis\") \u00e8 stato un antico comitato del Regno d'Ungheria, situato in massima parte nell'attuale Romania occidentale. Capoluogo del comitato era l'omonima citt\u00e0 di Arad, anch'essa oggi in Romania.\nIl comitato di Arad confinava con gli altri comitati di Bihar, Torda-Aranyos, Hunyad, Krass\u00f3-Sz\u00f6r\u00e9ny, Temes, Toront\u00e1l, Csan\u00e1d e B\u00e9k\u00e9s. Era attraversato dal fiume Feh\u00e9r-K\u00f6r\u00f6s/Cri\u015ful Alb e delimitato a sud dal fiume Maros/Mure\u0219.\nStoria.\nSi tratta di uno dei pi\u00f9 antichi comitati del Regno d'Ungheria. Il comitato di Arad venne ceduto alla Romania in forza del Trattato del Trianon (1920), eccetto una piccola parte a sud di B\u00e9k\u00e9scsaba, che divenne parte del nuovo comitato ungherese di Csan\u00e1d-Arad-Toront\u00e1l. Dalla fine della seconda guerra mondiale la parte ungherese del comitato di Arad fa parte della provincia di B\u00e9k\u00e9s.\nLa parte dell'antico comitato passata sotto sovranit\u00e0 romena fa invece attualmente parte del distretto di Arad."}
{"id": "308238", "revid": "110157", "url": "https://it.wikipedia.org/wiki?curid=308238", "title": "Rea (nome)", "text": "Origine e diffusione.\n\u00c8 una ripresa del nome di Rea, una titanide della mitologia greca, madre di Ade, Demetra, Era, Estia, Poseidone e Zeus. Tale nome \u00e8 portato anche dalla leggendaria madre di Romolo e Remo, Rea Silvia.\nL'origine \u00e8 ignota. Le ipotesi proposte lo riconducono al greco antico \u2018\u03a1\u03b5\u03b9\u03b1 (\"Rheia\"), forse proveniente da \u03c1\u03b5\u03c9 (\"rheo\") \"scorrere [dell'acqua]\" o \u03c1\u03b5\u03bf\u03c2 (\"rheos\") \"ruscello, corrente\", col possibile significato di \"fluente\", \"che scorre\", oppure su \u03b5\u03c1\u03b1 (\"era\"), \"terra\", \"suolo\". Va notato che coincide con il termine italiano \"rea\" che significa \"colpevole\", tuttavia questo termine non ha alcuna correlazione con l'etimologia del nome.\nOnomastico.\nNon ci sono sante che portano il nome Rea, che quindi \u00e8 adespota. L'onomastico si pu\u00f2 festeggiare il 1\u00ba novembre in occasione di Ognissanti."}
{"id": "308241", "revid": "121867763", "url": "https://it.wikipedia.org/wiki?curid=308241", "title": "Allantoina", "text": "L'allantoina \u00e8 un composto chimico, un ureide, con formula bruta C4H6N4O3. \u00c8 il prodotto finale dell'ossidazione dell'acido urico che viene \"in vivo\" catalizzata dagli enzimi urato ossidasi e 5-idrossiurato idrolasi. Viene prodotta tramite la via metabolica denominata catabolismo delle purine e, in alcune piante nella via metabolica che prende il nome di sintesi delle ureidi. Si trova anche oltre i 13000 ppm nelle foglie di \"Symphytum officinale\"; in concentrazioni molto inferiori nella corteccia di \"Aesculus hippocastanum\", nelle foglie del caff\u00e8 \"Coffea arabica\" e nei semi di soia, \"Glycine max\". In queste ultime piante l'allantoina, insieme ad altre ureidi, rappresenta la via primaria di trasporto dell'azoto nell'organismo. Negli animali \u00e8 rintracciabile nell'urina di quasi tutti i mammiferi esclusi i primati privi dell'enzima urato ossidasi. Viene normalmente prodotta per sintesi chimica con diversi processi: attraverso reazioni di ossidazione con permanganato dell'urea, o con reazioni ad alta temperatura dell'urea nell'acido dicloroacetico, o per condensazione dell'urea e dell'acido gliossilico. Nel prodotto di sintesi sono presenti entrambi gli enantiomeri, R e S, in concentrazioni analoghe.\nEffetti biologici.\nNell'uomo \u00e8 stato dimostrato formarsi dall'acido urico, per scissione non enzimatica mediata da radicali liberi quali il superossido. Secondo alcuni autori, la sua presenza dimostrerebbe ulteriormente la discussa capacit\u00e0 dell'acido urico di fungere da antiossidante alle normali concentrazioni nei tessuti umani. Quali siano per\u00f2 i suoi effetti cellulari non \u00e8 noto.\nUno studio di alcuni anni fa ha provato la comparsa di allantoina plasmatica in pazienti sofferenti di malattia coronarica cronica, con inequivocabile coinvolgimento di stress ossidativo. Uno studio postumo, poi, ha provato che le sue concentrazioni cutanee sono maggiori nei pazienti affetti dalle sindromi autoimmuni vitiligine, malattia di Behcet e artrite reumatoide. Questo corrobora l'ipotesi originale del ruolo dei radicali liberi dell'ossigeno nella comparsa delle lesioni cutanee legate alle malattie. Ma informa pure che parte dello stress ossidativo potrebbe provenire proprio dall'asse xantina/xantina ossidasi, ossia dal metabolismo dell'acido urico.\nUtilizzo topico.\nL'allantoina ha trovato numerose applicazioni in medicina e in cosmetica. Riconosciuta dalla farmacopea statunitense (USP), europea (European Pharmacopoeia) e britannica (British Pharmacopoeial Codex) come agente dermatologico e vulnerario. La FDA la classifica come protettivo della pelle nei prodotti OTC con concentrazioni comprese tra lo 0,5% ed il 2%. Nella cosmesi \u00e8 considerata cheratolitica e riepitelizzante, al pari dell'urea, anche se a causa della scarsa solubilit\u00e0 in acqua viene utilizzata a concentrazioni relativamente basse.\nVari studi suggeriscono che agisca promuovendo la proliferazione dei fibroblasti e la conseguente sintesi della matrice extracellulare.\nSi ipotizza anche una blanda azione anti-infiammatoria o anti-irritante.\nIl nome INCI con cui compare nei cosmetici \u00e8: . L'allantoina \u00e8 considerata non tossica, non irritante e non allergenica; anche complessata con acido ascorbico, biotina, acido glicirretico e pantenolo risulta sicura come ingrediente cosmetico alle tipiche condizioni d'uso."}
{"id": "308242", "revid": "15756", "url": "https://it.wikipedia.org/wiki?curid=308242", "title": "Regina (nome)", "text": "Origine e diffusione.\nRiprende il termine tardo latino \"regina\" (femminile di \"rex, regis\", \"re\", da \"rego, reg\u0115re\", \"governare\"), che vuol dire per l'appunto \"regina\" (un significato analogo a quello dei nomi Malika, Rhiannon e Basilissa).\nL'uso di questo termine come nome proprio diffuse inizialmente tra i primi cristiani, come riflesso del culto verso \"Maria Regina [del Cielo]\", uno degli appellativi della Madonna. Successivamente, con l'intensificasi dei contatti fra l'impero romano e i popoli germanici e il conseguente pesante influsso dell'onomastica germanica su quella romanza, il nome si \u00e8 mischiato con un altro molto simile, \"Regina\" o \"Ragina\", tratto dalla radice germanica \"ragin\" (\"consiglio\", \"assemblea [degli d\u00e8i]\"), da cui derivano numerosi altri nomi quali Rinaldo, Reinilde, Raniero e Rembrandt. Nel suo uso moderno, in parte il nome pu\u00f2 anche avere matrice affettiva, per augurare alla figlia neonata di essere \"bella, ricca e fortunata come una regina\".\nIn Italia \u00e8 attestato su tutto il territorio, con prevalenza in Lombardia, specie per le forme \"Reginella\" e \"Reginetta\". L'uso del nome \u00e8 documentato in Francia ed Inghilterra durante il Medioevo, sempre per ragioni devozionali, ma sopravvisse solo sul continente; nei paesi anglofoni venne riportato in voga nel XIX secolo. Va notato che alcune delle varianti in altre lingue sono omografe con altri nomi: ad esempio lo spagnolo \"Reina\" coincide con \u05e8\u05b5\u05f2\u05e0\u05b8\u05d0 (\"Reina\"), un nome yiddish basato su \u05e8\u05b5\u05f2\u05df (\"rein\"), \"pulita\", \"pura\", usato a volte come forma di Caterina. Il bulgaro \u0420\u0430\u0439\u043d\u0430 (\"Rayna\", \"Raina\"), oltre a poter anche essere una forma femminile di \"Rayno\", \u00e8 anche omografa con \u05e8\u05b5\u05f2\u05e0\u05b8\u05d0 (\"Rayna\"), una variante di trascrizione del gi\u00e0 citato nome yiddish.\nOnomastico.\nL'onomastico si pu\u00f2 festeggiare in diverse date, fra le quali:"}
{"id": "308244", "revid": "416175", "url": "https://it.wikipedia.org/wiki?curid=308244", "title": "Rodolfo Morandi", "text": "Biografia.\nLaureatosi in legge, pass\u00f2 poi a studi di filosofia e problemi economici; scrisse una \"Storia della grande industria italiana\" e fu direttore di collana per le Edizioni Corticelli. La formazione culturale di Morandi (da Hegel a Marx, dal marxismo agli studi approfonditi sull'economia) procedette di pari passo con quella politica.\nEsponente della sinistra socialista, ader\u00ec all'antifascismo. Arrestato nell'aprile del 1937, venne processato e condannato a dieci anni dal Tribunale speciale.\nI suoi contatti con i gruppi degli esuli antifascisti risalgono al 1928. \u00c8 di quell'epoca, infatti, l'adesione di Morandi al movimento di Giustizia e Libert\u00e0, da cui si stacc\u00f2 per avvicinarsi sempre pi\u00f9 a posizioni socialiste.\nTra gli anni 1934 e 1937, Morandi anima il Centro Interno Socialista e partecipa al gruppo redazionale italiano della rivista Politica socialista, che si pubblicava a Parigi e diffusa clandestinamente in Italia.\nLa sua attivit\u00e0 militante continu\u00f2 anche in carcere. Inviato al penitenziario per condannati politici di Castelfranco Emilia, Morandi partecip\u00f2 all'organizzazione di un collettivo di studio dei detenuti dove si mise a disposizione come insegnante e per il quale mise a disposizione tutti i suoi mezzi finanziari.\nNel 1938, gli fu dedicata la tessera del PSI, assieme ad Antonio Pesenti e a Sandro Pertini, prigionieri anche loro nelle carceri fasciste.\nDurante la Seconda guerra mondiale prese parte alla Resistenza partigiana e fu membro influente del CLN, in rappresentanza delle brigate Matteotti. Il 27 aprile 1945, in rappresentanza del Partito Socialista Italiano di Unit\u00e0 Proletaria, fu nominato presidente del CLNAI (Comitato Nazionale di Liberazione Alta Italia), succedendo ad Alfredo Pizzoni.\nFu tra il dicembre 1945 e l'aprile 1946, segretario del PSIUP, succedendo a Sandro Pertini.\nDirettore della rivista \"Socialismo\" dal 1945, un anno dopo fu eletto deputato all'Assemblea Costituente tra le file del Partito Socialista Italiano di Unit\u00e0 Proletaria e fu Ministro dell'industria e del commercio dal 1946 al 1947. Favorevole all'alleanza con il Partito Comunista Italiano, sar\u00e0, dopo la scissione del PSIUP di Palazzo Barberini del gennaio 1947, influente vicesegretario nazionale del Partito Socialista Italiano agli inizi degli anni cinquanta. Dal luglio 1946 al maggio del 1947 fu ministro per l'Industria e il Commercio.\nNella primavera del 1950 al congresso nazionale della Federazione giovanile socialista che si svolse a Modena, teorizz\u00f2 l'adesione al leninismo come sviluppo del marxismo e come superamento della socialdemocrazia e del massimalismo. Morandi diede impulso alla nuova organizzazione capillare del PSI (nuclei di strada, di caseggiato, nuclei aziendali socialisti - i NAS -, ecc.) a partire dal Convegno nazionale di Roma (novembre 1950). Nel 1953 divenne senatore e durante la segreteria di Pietro Nenni fu vicesegretario del PSI.\nMor\u00ec nell'estate del 1955 dopo aver enunciato al Congresso nazionale socialista di Torino svoltosi poco prima, la teoria dell'incontro tra le masse socialiste e cattoliche. Fu sostituito alla carica di senatore da Mario Grampa."}
{"id": "308247", "revid": "198277", "url": "https://it.wikipedia.org/wiki?curid=308247", "title": "MV Agusta F4", "text": "La MV Agusta F4 \u00e8 una motocicletta prodotta dalla casa motociclistica italiana MV Agusta dal 1998 al 2019, derivata dal prototipo Cagiva F4 del 1995.\nIl contesto.\nLa nuova MV Agusta, progettata da Massimo Tamburini per la Cagiva, proprietaria del marchio, doveva essere una moto italiana al 100%, e quindi anche il motore venne progettato ed \u00e8 tuttora costruito in Italia. Il motore nacque subito con le valvole radiali, il cambio estraibile, la distribuzione non laterale ma centrale con comando a catena.\nPer produrre la F4 lo stabilimento di Schiranna venne convertito alla produzione dei soli motori, mentre l'assemblaggio si svolgeva nello stabilimento di Cassinetta di Biandronno. Successivamente, con la cessione dello stabilimento Husqvarna al gruppo BMW, tutta la produzione \u00e8 ritornata nello stabilimento di Schiranna.\nStoria.\nQuesto quadricilindrico prima da 750 cm\u00b3 subisce vari perfezionamenti e (negli anni successivi portato a 910\u00a0cm\u00b3 e 1000\u00a0cm\u00b3) venne inserito in un telaio a traliccio di tubi. Le prime \"F4\" prodotte erano di 750 cm\u00b3 ed in versione \"Serie Oro\", cos\u00ec denominate perch\u00e9 era stato fatto largo uso di materiali leggeri quali il magnesio ed il carbonio, a questo modello segu\u00ec la prima versione \"S\" che sostituiva al carbonio la plastica e al magnesio l'alluminio.\nA questo modello fece seguito nel 2000 il modello \"S 1+1\", la versione \"S\" con la presenza sul codino di una piccola sella passeggero, due pedane poggiapiedi per il passeggero ed un ammortizzatore con nuova taratura per un eventuale uso in due.\nA fine 2001 fu presentata la versione \"Ev 02\" che proponeva diverse modifiche in varie parti della moto ed un motore con piccole migliorie, furono risolti i problemi di alte temperature di esercizio delle prime serie.\nNel 2003 venne prodotta la versione \"Ev 03\" che si distingueva per una diversa colorazione dei cerchi, ma sotto la carena nascondeva importanti modifiche al propulsore, che regalavano 11 CV in pi\u00f9, oltre ad un comportamento molto pi\u00f9 brillante reso possibile anche dall'albero motore alleggerito di quasi 1,5\u00a0kg.\nNel 2004 fu presentata la versione 1000 cm\u00b3. La moto manteneva telaio, misure caratteristiche, carena e strumentazioni della versione 750 cm\u00b3 ma presentava un motore di diversa cubatura, la scomparsa della gomma 120/65 anteriore a favore di un 120/70, ed un monoammortizzatore posteriore nuovo per poter reggere la maggiore potenza della moto.Nel 2005 viene presenta la versione F4 Tamburini prodotta solo in 300 esemplari con targhetta numerata serigrafata su oro, costituita da carbonio e titanio con aspirazione a geometria variabile per la prima volta adottata su una moto al prezzo di 42.825 euro.\nNel 2006 venne presentata la F4 1000 R, con modifiche al motore e soprattutto alla ciclistica, che vedeva aggiornato in particolar modo l'impianto frenante, dotato ora all'anteriore di pinze radiali Brembo.\nSempre nello stesso anno viene presentata la versione CRC costruita in pochi esemplari destinati al mondo delle corse adottando come sulla Tamburini l'aspirazione a geometria variabile, un airbox pi\u00f9 capiente e una frizione antisaltellamento pi\u00f9 pregiata unita ad un cambio pi\u00f9 performante e una potenza aumentata di 10\u00a0CV raggiungendo la velocit\u00e0 di punta di 308\u00a0km/h e distinguibile per alcuni particolari in oro come i cerchi marchesini e le reti delle prese d'aria oltre che alla targhetta riportante la sigla CRC.\nNel 2007 fu il momento della F4 1000 R 312, cos\u00ec chiamata in quanto \u00e8 la moto di serie pi\u00f9 veloce al mondo, che riesce a raggiungere i 312\u00a0km/h con uno 0-100\u00a0km/h in 2.7 secondi.Nel 2009 ci fu anche una serie speciale intitolata a Claudio Castiglioni, \"padre\" di moto come la Cagiva Elefant e Mito, Ducati 916 e Monster, MV Agusta F4 e Brutale, la \"F4CC\" prodotta in 100 esemplari con la particolarit\u00e0 di sviluppare 200 CV, impianto di scarico in titanio e carene interamente in carbonio. Quest'ultima venduta al pubblico al costo di 100.000 euro. Nel pacchetto di acquisto della Claudio Castiglioni era incluso un Girard Perregaux, una giacca Trussardi, una targhetta di oro bianco riportante il numero progressivo da 1 a 100 e la pergamena di certificazione oltre al cavalletto serigrafato.L'ultimo modello con design firmato Tamburini \u00e8 l'F4 312 RR 1078, con una cubatura superiore a 1000 cm\u00b3. La 312 RR \u00e8 sviluppata sulla stessa base della Claudio Castiglioni con numerosissimi componenti in comune. Le uniche differenze estetiche sono da ricercarsi nei particolari non ricavati dal pieno (pedane, piedini forcella, staffe) e nelle carene non in carbonio. Il motore resta il 1078 della CC, ma viene spogliato di bielle in titanio e trombette a geometria variabile. La ciclistica resta simile alla CC con forcella Marzocchi da 50 mm, con piccole differenze riguardanti l'ammortizzatore posteriore. I freni sono comuni alla CC, con pinze anteriori radiali monoblocco Brembo ricavate dal pieno. Le prestazioni sono di alto livello, con 190 CV e 192\u00a0kg di peso e ne fanno la F4 di serie pi\u00f9 potente prima del restyling. La velocit\u00e0 massima \u00e8 superiore ai 312\u00a0km/h, ma il modello mantiene nel nome la sigla 312. Le colorazioni disponibile sono grigio-rosso, bianco-nero e grigio-nero; il modello 1078 312 RR si differenzia dalla semplice R 312 per la differente colorazione visibile in particolare nel codone che \u00e8 tagliato a met\u00e0 dal cambio colore. In produzione rimane comunque la F4 312 R, con cilindrata contenuta nei 1000 cm\u00b3.\nL'F4 312 RR 1078 \u00e8 dunque l'ultimo modello di F4 disegnata da Massimo Tamburini, morto la notte del 6 aprile 2014.\nNel 2010 viene presentato il nuovo modello, completamente riprogettato a livello di ciclistica e con un'estetica portata ai canoni del nuovo millennio, pi\u00f9 filante e aggressiva, dal modello 2010 la F4 \u00e8 dotata di una piattaforma elettronica che prevede controllo di trazione e mappature selezionabili per la gestione del motore, e dal modello 2013 la F4 si arricchisce di anche di gestione motore dotata di sistema \"ride by wire\" e di ABS sportivo comprensivo di racing mode.\ncon il \"Model Year\"2012, la gamma si arricchisce della versione\"F4 RR Corsa Corta\", con interventi estesi in tutte le componenti, con un aumento delle prestazioni, 201 CV e una velocit\u00e0 massima di oltre 300\u00a0km/h, e una riduzione di costo. Tuttavia la RR Corsa Corta non \u00e8 stata dichiarata dalla casa la pi\u00f9 potente e veloce della gamma.\nEdizioni speciali.\nLe edizioni speciali che si sono susseguite nel tempo sono numerose: Serie oro, Tamburini, Agostini, Senna e SPR.\nPer il 50\u00ba anniversario delle Frecce Tricolori, la MV Agusta ha realizzato un'edizione speciale limitata della F4 caratterizzata da una colorazione simile a quella degli aerei Aermacchi MB-339 della Pattuglia Acrobatica Nazionale Italiana.\nPer il bicentenario dell'Arma dei Carabinieri, la MV Agusta ha realizzato un'edizione speciale limitata ad un solo prototipo della F4RR caratterizzata da una livrea con colorazione blu e rossa simile a quella delle autoradio in uso all'Arma dei Carabinieri."}
{"id": "308248", "revid": "124843832", "url": "https://it.wikipedia.org/wiki?curid=308248", "title": "Barbara Gordon", "text": "Barbara Gordon \u00e8 un personaggio immaginario dei fumetti creato da Gardner Fox e Carmine Infantino nel 1966, pubblicato dalla DC Comics. Fa parte dell'universo narrativo di Batman. Dal 1966 al 1987 ha indossato i panni della supereroina Batgirl; dal 1989 al 2011 \u00e8 stata conosciuta come Oracolo (\"Oracle\"). Con il reboot della DC Comics, in New 52, Barbara Gordon torna a vestire i panni di Batgirl. Le sue avventure sono trattate nella sua testata personale \"Batgirl\".\nIl sito web IGN ha inserito Barbara Gordon alla 17\u00aa posizione nella classifica dei cento maggiori eroi della storia dei fumetti, dopo Rorschach e prima della Cosa.\nBiografia.\nBarbara nasce in un piccolo paese dell'Ohio da Thelma e Roger Gordon. \u00c8 una bambina prodigio dotata di un'intelligenza fuori dal comune e di un incredibile talento ginnico, tanto che i suoi genitori intravedono per lei una carriera olimpica. Fin da piccola nutre un'ammirazione smisurata per gli eroi volanti di Metropolis e il suo pi\u00f9 ardente sogno \u00e8 diventare una supereroina come loro.\nQuando \u00e8 poco pi\u00f9 che una bambina (11-12 anni), i suoi genitori muoiono in un incidente d'auto (provocato dai problemi del padre con l'alcol): l'esperienza la segna a tal punto che non ama parlare dei suoi genitori biologici: cos\u00ec Barbara (detta anche \"Babs\") viene affidata allo zio James Gordon, commissario di polizia a Gotham City. Inizialmente la piccola si sente spaesata ed integrarsi in quella citt\u00e0 non le \u00e8 facile; al contempo per\u00f2 si affeziona facilmente a Jim Gordon come se fosse il suo vero padre.\nBatgirl.\nLa ragazza passa la maggior parte della sua vita nella tetra metropoli e finisce per integrarvisi alla perfezione. Affascinante, atletica, brillante, caparbia e indipendente, divenuta adolescente cercher\u00e0 di pagarsi gli studi universitari da sola lavorando in biblioteca. Nonostante la sua maturit\u00e0, per\u00f2, Barbara \u00e8 pur sempre una ragazzina di 16 anni, e difatti cade fin dal primo momento in un'infatuazione tipicamente adolescenziale per il cavaliere oscuro di Gotham, Batman. La sua ossessione per lui aumenter\u00e0 ancor di pi\u00f9 quando, intrufolatasi di nascosto nell'ufficio del padre adottivo, scoprir\u00e0 la sua collaborazione con il leggendario crociato.\nTale innocente \"cotta\" la porta a compiere il passo che cambier\u00e0 la sua vita per sempre. Invitata al ballo in maschera della polizia in quanto figlia del commissario, Babs si confeziona un costume con le proprie mani e, quasi per gioco, crea la versione femminile di quello di Batman. Arrivata alla festa per\u00f2, scopre che il criminale noto come Killer Moth l'ha presa d'assalto usando Bruce Wayne come ostaggio; senza pensarci su troppo si fionda sul criminale mettendolo KO e in seguito si presenter\u00e0 come \"Batgirl\" (letteralmente \"ragazza pipistrello\"). Da allora inizia la sua carriera di combattente contro il crimine, attirando con le sue gesta l'attenzione del Cavaliere Oscuro. Questi, al primo colloquio faccia-a-faccia con lei, si mostra infuriato per il suo comportamento che ritiene pericoloso e stupido. Venire insultata dal suo idolo \u00e8 uno shock per Barbara, la quale si sente frustrata e triste. In sua difesa arriva per\u00f2 il Robin di allora, che al contrario del suo mentore ritiene la giovane avventuriera molto coraggiosa per la sua scelta e le confida tutta la propria stima, rivelandole inoltre la propria identit\u00e0 di Dick Grayson. Convinto dalle parole di Robin, anche Batman rivela alla ragazza la sua vera identit\u00e0 e, da allora, la giovane entra ufficialmente nel gruppo accettando con gioia e seriet\u00e0 il suo ruolo di Batgirl.\nDopo essere entrata nella squadra proprio grazie al suo appoggio, Barbara inizia a provare strani sentimenti nei confronti di Dick, il quale a sua volta ricambia l'attrazione. I due avranno molti flirt e condivideranno un rapporto complicato, infatti poco prima che Dick fondi i Giovani Titani, i due chiuderanno la relazione che ormai era diventata impossibile da portare avanti. Batgirl apparir\u00e0 in diverse avventure del \"dinamico duo\" e lavorer\u00e0 con molti altri supereroi, tra cui anche la Justice League, divenendo tra l'altro molto amica di Supergirl.\nIn \"\" il personaggio subisce una tragica evoluzione. Il Joker, evaso nuovamente da Arkham, medita di far impazzire il commissario Gordon per dimostrare che non \u00e8 diverso da lui; quindi irrompe nell'appartamento di Barbara sparandole a bruciapelo, denudandola e scattandole delle foto mentre \u00e8 spogliata e agonizzante, per poi usarle come mezzo di tortura contro il padre/zio. La situazione da un lato si conclude per il meglio, con un nuovo arresto del diabolico clown e un Jim Gordon ancora sano di mente, dall'altro invece la ferita riportata da Barbara si rivela drammaticamente grave: la pallottola del Joker le ha penetrato la colonna vertebrale rendendola permanentemente paraplegica.\nOracolo.\n\u00c8 cos\u00ec che Barbara Gordon, appena diciannovenne, si ritrova bloccata per sempre su una sedia a rotelle, costretta ad abbandonare il ruolo di Batgirl e i suoi sogni olimpici e supereroici. La tragedia le provoca una profonda crisi depressiva che la conduce anche a pensare al suicidio; ne verr\u00e0 tuttavia risollevata dopo diversi mesi da Dick Grayson (ora noto come Nightwing), l'uomo che Barbara non smetter\u00e0 mai di amare nonostante i due abbiano chiuso; Dick afferma che per lui non \u00e8 cambiato nulla e che la ragazza che conosceva non si sarebbe mai lasciata abbattere per una cosa del genere. Convinta dalle parole dell'uomo, Barbara, sfruttando le proprie competenze in campo informatico, la sua grande intelligenza e la sua memoria fotografica, rinasce come \"Oracolo\" (in seguito a un sogno sull'oracolo di Delphi della mitologia greca, che diverr\u00e0 il suo avatar).\nIn questa nuova veste diventa un'informatrice per la polizia e la comunit\u00e0 dei supereroi, lavorando nuovamente con i gruppi Suicide Squad e Justice League, e ripristinando (seppur solo dietro le quinte) la sua carriera da supereroina.\nSuccessivamente Barbara fonda il supergruppo Birds of Prey, un team di combattenti del crimine femminili. La sua prima \"collega\" \u00e8 Power Girl (un tempo Supergirl); tuttavia le due, pur essendo ottime amiche fin da teenager, fanno fatica a lavorare insieme, avendo un diverso modo di agire e di vedere la giustizia (similmente ai loro mentori Batman e Superman). Alla fine decideranno di operare separatamente, anche se Power Girl collaborer\u00e0 ancora con la sua vecchia amica in diverse occasioni; in ogni caso, quando Barbara le proporr\u00e0 di ritornare a lavorare in gruppo, la kriptoniana replicher\u00e0: \"Noi due riusciremo a lavorare insieme quando l'inferno geler\u00e0, Babs\".\nIn seguito Barbara arruola altri membri per il suo gruppo, trovando una valida assistente e confidente in Black Canary e un'amica nella selvaggia Cacciatrice; con loro forma il nucleo storico del gruppo, cui si uniranno occasionalmente anche Lady Blackhawk e Vixen.\nDurante gli eventi di \"Terra di nessuno\", saga in cui Gotham City viene abbandonata dal governo degli Stati Uniti, Oracolo si prende l'incarico di fare da cronista per gli avvenimenti, aiuta sia Batman a riprendere il controllo della citt\u00e0, caduta in mano ai criminali, sia il padre, che sta facendo esattamente lo stesso. Quando poi apprende che una nuova Batgirl si \u00e8 affiancata al Cavaliere Oscuro si sente tradita, e le cose peggiorano ulteriormente quando scopre che in realt\u00e0 la sua \"sostituta\" \u00e8 Helena Bertinelli, la Cacciatrice. Inizialmente la nuova situazione incrina i rapporti fra lei e i due giustizieri, ma alla fine le divergenze si appianano perch\u00e9 Oracolo comprende che l'intenzione degli altri due non era di sostituirla, ma solo di far fronte alle circostanze. Inoltre Batman stesso ordina poi a Helena di smettere i panni di Batgirl perch\u00e9 troppo insubordinata.\nOracolo intanto arruola diversi ragazzini per farle da \"spia\" in giro per la citt\u00e0 e riferirle informazioni utili. Fra tutti questi corrieri la sua preferita, quella con cui instaurer\u00e0 un rapporto quasi fraterno, \u00e8 Cassandra Cain, una ragazzina muta ed esperta di arti marziali in quanto addestrata personalmente dal padre (l'assassino David Cain). Babs capisce che la ragazza non \u00e8 propriamente muta e non conosce solo il linguaggio della violenza, ma semplicemente non le \u00e8 mai stato insegnato nient'altro, sicch\u00e9 inizia a fornirle i primi rudimenti del dialogo e della scrittura, e contemporaneamente l'addestra a indossare i panni della nuova Batgirl, divenendo in tal modo la sua mentore.\nBirds of Prey.\nIn seguito alla battaglia tra Maschera Nera e Batman, che provoca la distruzione della sua casa e quartier generale, Barbara si trasferisce a Metropolis da dove continua a dirigere il suo gruppo dedicandosi principalmente ad esso. Con l'aiuto delle sue compagne svolge diverse missioni sia nella citt\u00e0 dell'uomo d'acciaio sia al di fuori, rafforzando via via l'unione e l'efficacia del gruppo.\nDurante una missione viene infettata dal virus Brainiac e ottiene il potere della tecnopatia, ovvero di parlare con le macchine utilizzando la mente. L'infezione per\u00f2 la fa stare troppo male e quindi accetta di farsi rimuovere tale abilit\u00e0 con un'operazione del dottor Mid-Nite. Durante la riabilitazione dopo l'operazione scopre di essere di nuovo capace di muovere le dita dei piedi; la ritrovata funzionalit\u00e0 comunque durer\u00e0 solo per pochi giorni e poi svanir\u00e0 nuovamente.\nIn questo periodo Barbara e Dick ricominciano a frequentarsi e riallacciano la loro relazione affrontando una svolta decisiva; infatti, dopo la distruzione di Bl\u00fcdhaven Dick comprende l'importanza di essere ancora vivo e chiede a Babs di sposarlo. La rossa ovviamente accetta.\nIn seguito alle macchinazioni di Luthor sul multiverso ed alla disavventura che ne deriva, tuttavia, i due capiscono di non essere ancora pronti per quel passo e decidono di annullare il matrimonio, anche perch\u00e9 Dick continuava a vedersi in segreto con Starfire. Tuttavia Dick, prima di lasciarla, le consegna una vecchia foto che li ritrae da piccoli nei rispettivi ruoli di Robin e Batgirl\nDopo gli eventi di \"Batman: R.I.P.\" i Birds of Prey si sciolgono e Oracolo torna a Gotham, dove riprende ad aiutare Robin e Nightwing in assenza di Batman.\nPoteri e abilit\u00e0.\nBarbara Gordon, analogamente a tutti i comprimari di Batman, ha doti atletiche straordinarie, in particolare grandi abilit\u00e0 ginniche (acrobata e ginnasta fenomenale), velocit\u00e0 e riflessi eccezionali e ottime doti da combattimento ancor prima di essere addestrata da Batman e Robin. Barbara ha preso numerose lezioni di autodifesa in judo e karate prima della sua carriera di Batgirl ed \u00e8 descritta come una \"atleta di punta\". Col tempo eccelle anche in pugilato, kung fu stile del drago, eskrima e jujutsu, guadagnando cinture nere. A seguito degli eventi di \"The Killing Joke\", Barbara continu\u00f2 ad allenarsi nelle arti marziali come Oracle, nonostante fosse paralizzata dalla vita in gi\u00f9. Ha una vasta abilit\u00e0 con i bastoncini da combattimento eskrima, le piccole armi da fuoco e i batarang; di solito tiene un paio di bastoncini di eskrima riposti nei braccioli della sua sedia a rotelle come una contingenza. Nella continuit\u00e0 riveduta di The New 52, riflette sul fatto che sta prendendo un allenamento di autodifesa da sei anni in Batgirl # 0 (2012). \u00c8 stata per anni sotto i panni di Oracolo dopo la paralisi avvenuta per colpa del Joker. Attualmente \u00e8 tornata a vestire i panni di Batgirl.\nBarbara, oltre alle perfette doti acrobatiche e fenomenali capacit\u00e0 combattive, ha la mentalit\u00e0 di un genio. \u00c8 il membro pi\u00f9 intelligente della Bat-family e tra tutti i personaggi che hanno operato da Gotham City. Babs \u00e8 dotata di una memoria eidetica che le permette di copiare perfettamente qualunque cosa abbia visto anche solo di sfuggita, che sia un documento, una lettera, una conversazione o un filmato. \u00c8 un'eccellente ricercatrice, una superba detective e un genio dell'informatica, campo in cui le sue qualit\u00e0 non sono seconde a quelle di nessuno. \u00c8 anche un'abile hacker, in grado di recuperare e disperdere informazioni da satelliti privati, installazioni militari e file governativi. Inoltre mantenne il controllo sui dodici satelliti tecnologicamente avanzati creati da Lex Luthor durante il suo mandato come Presidente degli Stati Uniti. Batman, egli stesso un genio con una vasta base di conoscenze e accesso a vaste risorse di informazioni, consulta abitualmente Oracle per assistenza.\nCome Batman con Superman, anche Babs, grazie alle sue straordinarie capacit\u00e0 fisiche e intellettive, si \u00e8 col tempo guadagnata il rispetto di Power Girl.\nAltri media.\nVideogiochi.\nBarbara Gordon appare nei seguenti videogiochi:"}
{"id": "308250", "revid": "46291", "url": "https://it.wikipedia.org/wiki?curid=308250", "title": "Ribes nigrum", "text": "Ribes nigrum , comunemente noto come ribes nero, \u00e8 una pianta appartenente alla famiglia delle Grossulariaceae, originaria di Europa e Russia asiatica.\nOltre al ribes nero, esiste anche il ribes rosso e il ribes bianco.\nDistribuzione e habitat.\nLa pianta \u00e8 originaria delle zone montuose dell'Eurasia, ed \u00e8 spontanea nel nord e nel centro dell'Europa e in Asia settentrionale.\nDescrizione.\nL'arbusto \u00e8 alto fino a 2 metri con fogliame deciduo e fusti ramosi. La corteccia \u00e8 liscia, da chiara a rossastra nei fusti giovani, mentre diviene scura nei fusti vecchi. Le foglie sono grandi, piane, picciolate, con tre - cinque lobi, apice acuto e margine dentato. La pagina inferiore, coperta da un leggero tomento, \u00e8 ricca di ghiandole giallastre dalle quali emana un caratteristico odore. I fiori appaiono in primavera, raccolti in racemi pendenti, sono pentameri, di colore verde-biancastro, poco appariscenti. I frutti, delle bacche nere globose ricche di semi con all'apice le vestigia del fiore, compaiono in agosto-settembre. Si differenzia molto dal ribes rosso per il colore, l'aroma, il sapore e destinazione dei frutti. Le foglie, le gemme ed i frutti sono intensamente profumati per la presenza di ghiandole contenenti oli essenziali.\nColtivazione.\nIl ribes nero viene coltivato prevalentemente a scopo alimentare, ma negli ultimi anni sta prendendo sempre pi\u00f9 piede la finalit\u00e0 terapeutica. Il terreno consigliato \u00e8 caratterizzato da un impasto medio, sciolto, ricco di humus e tendente all'acido. La distanza consigliata tra le file \u00e8 di 3 metri mentre sulla fila \u00e8 sufficiente lasciare 1,5 m tra un individuo e l'altro. La moltiplicazione della specie avviene principalmente per talea di ramo. Salvo particolari condizioni non necessita di interventi irrigui.\nTenendo presente che il ribes fruttifica prevalentemente sui rami di un anno e poco su quelli corti e inseriti su legno vecchio, l'operazione di potatura deve essere rivolta ad assicurare il rinnovo delle vegetazione.\nUsi.\nAlimentari.\n\u00c8 alla base della \"Cr\u00e8me de cassis\" (\"cassis\" \u00e8 il nome francese del ribes nero), un liquore a 20 % vol con cui si prepara il kir, con l'aggiunta di vino bianco.\nTerapeutici.\nSecondo il Callo viene utilizzato in fitoterapia e gemmoterapia per stimolare le ghiandole surrenali a produrre cortisolo, un cortisone endogeno che aiuta l'organismo a reagire alle infiammazioni. Utilizzato anche per malattie cutanee (eczema e psoriasi). Il cortisolo genera una reazione essenziale ad ogni tipo di stress o lesione. Stimola la conversione di proteine in energia ed elimina le infiammazioni, inibisce inoltre temporaneamente l'azione del sistema immunitario."}
{"id": "308252", "revid": "34194", "url": "https://it.wikipedia.org/wiki?curid=308252", "title": "Giochi elettronici", "text": ""}
{"id": "308253", "revid": "486946", "url": "https://it.wikipedia.org/wiki?curid=308253", "title": "Ayodele Stephen Makinwa", "text": ""}
{"id": "308254", "revid": "1505418", "url": "https://it.wikipedia.org/wiki?curid=308254", "title": "Remo (nome)", "text": "Origine e diffusione.\nDeriva dall'antico nome latino \"Remus\", di origine ignota, forse etrusca. Secondo alcune fonti il nome sarebbe derivato dal toponimo di Roma, mentre altre ipotizzano una connessione con il greco antico \u1fe5\u03ad\u03c9 (\"rh\u00e9o\", \"scorrere\", \"fluire\", da cui anche il nome Rea).\nTale nome era portato da uno dei due leggendari fondatori di Roma, Remo, che durante una lite venne ucciso dal fratello Romolo; nell'\"Eneide\" \u00e8 invece cos\u00ec chiamato un condottiero rutulo decapitato nel sonno da Niso.\nLa sua diffusione in Italia \u00e8 di epoca rinascimentale, come ripresa proprio del nome del leggendario cofondatore di Roma; \u00e8 attestato su tutto il territorio nazionale eccetto il profondo Sud. In latino \u00e8 documentata la forma diminutiva \"Remolus\", a cui per\u00f2 non sarebbe riconducibile il moderno nome Remolo, frutto probabilmente di un incrocio recente di Remo e Romolo. Curioso \u00e8 il caso di san Romolo, vescovo di Genova, il cui nome venne adattato in dialetto genovese nella forma \"San R\u0153mu\", che divenne poi \"San Remo\"; da lui prende il nome la citt\u00e0 di Sanremo, prima chiamata \"Villa Matuti\u00e6\". In inglese l'uso del nome \u00e8 attestato dall'inizio del XVIII secolo.\nOnomastico.\nNessun santo ha mai portato questo nome, che quindi \u00e8 adespota (va notato che il patrono e santo eponimo della citt\u00e0 di Sanremo, ricordato il 13 ottobre, \u00e8 infatti san Romolo, non \"san Remo\"); l'onomastico si pu\u00f2 eventualmente festeggiare il 1\u00ba novembre, in occasione di Ognissanti."}
{"id": "308257", "revid": "47767", "url": "https://it.wikipedia.org/wiki?curid=308257", "title": "Remigio", "text": "Origine e diffusione.\nRiprende il nome di san Remigio, arcivescovo di Reims, che convert\u00ec e battezz\u00f2 il re dei Franchi Clodoveo I. Il suo culto (e, in misura minore, quello di altri santi omonimi), che \u00e8 all'origine della diffusione del nome, \u00e8 molto pi\u00f9 vivo nella nativa Francia che in Italia.\nL'etimologia del nome \u00e8 incerta. Nel IV secolo esso \u00e8 attestato nella persona di Remigius, \"magister officiorum\" sotto l'imperatore Valentiniano I; il suo nome \u00e8 ricondotto, dal alcune fonti, al termine \"remigem\" (accusativo di \"remex\"), significa \"rematore\", \"vogatore\", ma \u00e8 invece molto pi\u00f9 probabile che abbia origini celtiche, come attestato da varie epigrafi rinvenute ad Avignone, a Nimega e in Lussemburgo. Il nome di san Remigio (vissuto nel VI secolo) \u00e8 invece, probabilmente, di origine differente: le grafie pi\u00f9 antiche, \"Remegius\" e \"Remedius\", lo collegano chiaramente al tardo nome augurale cristiano \"Remedius\" (da \"remedius\", \"rimedio\", \"medicina\", in riferimento alla salvezza dell'anima). Un'ultima etimologia, che considera \"Remigius\" un etnico riferito proprio alla citt\u00e0 di Reims (quindi \"proveniente da Reims\"), \u00e8 suggestiva, ma dovuta unicamente alla coincidenza casuale.\nIn Italia \u00e8 diffuso ovunque, ma con maggiore compattezza in Veneto e Friuli-Venezia Giulia.\nOnomastico.\nL'onomastico si festeggia in genere il 13 gennaio in onore di san Remigio, arcivescovo di Reims. Si ricordano con questo nome anche, alle date seguenti:"}
{"id": "308258", "revid": "45927", "url": "https://it.wikipedia.org/wiki?curid=308258", "title": "Stadio Renzo Barbera di Palermo", "text": ""}
{"id": "308260", "revid": "744331", "url": "https://it.wikipedia.org/wiki?curid=308260", "title": "Reginaldo", "text": ""}
{"id": "308262", "revid": "438678", "url": "https://it.wikipedia.org/wiki?curid=308262", "title": "Algoritmo di Dell-Elmedlaoui", "text": "L'algoritmo fonologico di Dell-Elmedlaoui o DEA, \u00e8 un algoritmo utilizzato in linguistica per l'enucleazione sillabica. Fu sviluppato da Fran\u00e7ois Dell e Mohamed Elmedlaoui negli anni 1980 per lo studio del dialetto Imdlawn Tashlhiyt del berbero. Una delle scoperte pi\u00f9 singolari \u00e8 che in questo linguaggio ogni consonante o vocale, sonora o meno, pu\u00f2 essere il nucleo di una sillaba."}
{"id": "308266", "revid": "122814803", "url": "https://it.wikipedia.org/wiki?curid=308266", "title": "Emilio Sereni", "text": "Biografia.\nNato in una famiglia ebraica di intellettuali antifascisti, si \u00e8 diplomato al Liceo Terenzio Mamiani di Roma. Fratello del sionista-socialista Enzo Sereni, cofondatore del kibbutz Givat Brenner, e di Enrico Sereni, uno scienziato legato ai movimenti antifascisti di Giustizia e Libert\u00e0 e morto suicida in giovane et\u00e0; nel 1926 si iscrisse al Partito Comunista Italiano ed un anno dopo si laure\u00f2 in agronomia a Portici, iniziando poco dopo un'opera di proselitismo nel napoletano, come nel caso di Giorgio Amendola. Nel 1930 si reca a Parigi ed entra in contatto con Palmiro Togliatti. Rientrato in Italia nel settembre dello stesso anno fu arrestato e condannato dal Tribunale Speciale a vent'anni, poi ridotti a 15 per il cumulo delle pene.\nAmnistiato nel 1935, espatria clandestinamente a Parigi con la moglie Xenia Silberberg, conosciuta con il nome di Marina, e la piccola figlia Lea; qui \u00e8 responsabile del lavoro culturale ed \u00e8 redattore capo di \"Stato Operaio\" e \"La voce degli italiani\". Nuovamente scoperto, nel 1943 viene condannato a 18 anni per \"associazione sovversiva\" ma un anno dopo riesce a fuggire e si stabilisce a Milano, dove il partito gli assegna l'incarico di dirigere l'ufficio di agitazione e propaganda.\nDopo aver svolto un ruolo importante nella Resistenza come rappresentante, insieme a Luigi Longo, del Partito Comunista nel CLNAI di Milano e come componente del comitato insurrezionale costituito nell'aprile 1945, nel 1946 entra nel comitato centrale del PCI (vi rester\u00e0 fino al 1975) e fu due volte ministro sotto Alcide De Gasperi: la prima come Ministro dell'assistenza postbellica; la seconda come Ministro dei lavori pubblici. Eletto senatore nel 1948 e confermato nel 1953, divenne direttore di \"Critica marxista\" e nel 1956, durante i fatti d'Ungheria, fu uno dei pochi a schierarsi apertamente con l'Unione Sovietica.\nStraordinario poliglotta, conosceva il tedesco, l'inglese, il francese, il russo, il greco, il latino, l'ebraico, alcune lingue morte cuneiformi (come l'accadico, il sumero, l'ittita) e il giapponese.\nTra le sue opere ebbero particolare successo \"Il capitalismo nelle campagne\", \"Il Mezzogiorno all'opposizione\", \"La questione agraria nella rinascita nazionale italiana\" e \"La rivoluzione italiana\", ma i suoi scritti sono innumerevoli: la sua bibliografia contiene 1071 scritti ed i primi risalgono al 1930. Don\u00f2 tutto questo materiale all'Istituto \"Alcide Cervi\" di Gattatico (RE) - di cui fu un fondatore - dove \u00e8 a disposizione degli studiosi.\nLa sua vicenda politica e familiare \u00e8 narrata nel romanzo storico \"Il gioco dei regni\", scritto dalla figlia Clara e pubblicato da Giunti nel 1993."}
{"id": "308267", "revid": "47767", "url": "https://it.wikipedia.org/wiki?curid=308267", "title": "Rodrigo", "text": "Origine e diffusione.\nDeriva dal nome germanico \"Hroderich\", composto dalle radici \"hrod\" (o \"hroth\", \"fama\", \"gloria\") e \"ric\" (o \"rich\", \"rikja\", \"potente\", \"potere\", \"ricco\"); il significato pu\u00f2 essere interpretato come \"famoso potere\", \"potente di gloria\" o \"signore potente\". Il primo elemento si ritrova anche in Rosalinda, Roswitha, Rosendo, Rolando e Roberto, mentre il secondo, comunissimo nei nomi di origine germanica, si riscontra ad esempio in Enrico, Odorico, Ulrico, Teodorico e via dicendo),\nIl nome germanico aveva anche alcune forme imparentate, una delle quali, il norreno \"Hr\u0153rekr\", derivano sia la forma russa \u0420\u044e\u0440\u0438\u043a (\"Rurik\") che la irlandese \"Ruarc\" (che per\u00f2 potrebbe basarsi anche direttamente sul termine \"ruarc\", \"tempesta\"). Va notato inoltre che, in Galles, il nome Rhydderch viene a volte considerato un derivato di Rodrigo, e anche l'irlandese Ruaidhr\u00ed viene talvolta correlato a questo nome. Il nome Broderick \u00e8 tratto da un cognome a sua volta derivante da \"Roderick\".\nAttestato nella forma latinizzata \"Rodericus\" dal IX secolo, in Italia si \u00e8 affermato a partire dal Rinascimento sul modello dello spagnolo \"Rodrigo\"; \u00e8 diffuso in tutta la penisola, anche se le varianti sono limitate al Nord. In Inghilterra venne introdotto sia da coloni scandinavi che dai Normanni, sparendo dopo il Medioevo, per essere poi riportato in voga dall'opera di Walter Scott del 1811 \"The Vision of Don Roderick\".\nOnomastico.\nL'onomastico ricorre il 13 marzo in onore di san Rodrigo, uno dei martiri di Cordova, ucciso nell'857 sotto i Mori, oppure il 28 ottobre, in ricordo di san Rodrigo Aguilar Aleman, martire in Messico."}
{"id": "308268", "revid": "6923", "url": "https://it.wikipedia.org/wiki?curid=308268", "title": "Althea (missione)", "text": "L'Althea, la prima reale missione dell'Unione europea, sostituisce la missione NATO denominata SFOR in Bosnia ed Erzegovina con gli stessi assetti della precedente missione. Iniziata il 2 dicembre 2004, conta di un organico di circa 7000 uomini, divisa in tre contingenti:\nDi importante spessore le funzioni di CIMIC (cooperazione civile militare), di intelligence (condotta dal 33' Reggimento Trasmissioni \"Falzarego\") e, non meno importante, la funzione dei L.O.T. Liaison and Observation Teams, nuclei integrati all'interno delle comunit\u00e0 bosniaca."}
{"id": "308272", "revid": "640389", "url": "https://it.wikipedia.org/wiki?curid=308272", "title": "Spedizione di Ferdinando Magellano", "text": "La spedizione di Ferdinando Magellano fu la prima circumnavigazione del globo terrestre che ebbe inizio il 10 agosto 1519 e si concluse il 6 settembre 1522 al porto di Sanl\u00facar de Barrameda e l'8 settembre a Siviglia, da dove era iniziata, da una flotta di cinque navi (chiamate Caracche), capitanate dall'esploratore portoghese Ferdinando Magellano al servizio della Corona spagnola. Dopo la morte di Magellano nelle Filippine, nell'aprile 1521 il comando della spedizione venne preso dall'esploratore spagnolo Juan Sebasti\u00e1n Elcano. \nIl viaggio si concluse con gravi perdite: ritornarono solo due navi. La prima (\"San Antonio\") abbandon\u00f2 le altre prima di raggiungere l'Oceano Pacifico e rientr\u00f2 nel 1520, la seconda ed unica a completare la circumnavigazione (\"Victoria\") rientr\u00f2 in Spagna nel settembre 1522., tre anni dopo l'inizio del viaggio. Dei 234 tra soldati e marinai che formavano l'equipaggio iniziale, soltanto 35 completarono la circumnavigazione: 18 sulla \"Victoria\" ed altri 17 che arrivarono in Europa su navi portoghesi (12 originariamente imbarcati sulla \"Vittoria\", ma catturati durante una sosta nelle isole di Capo Verde e 5 superstiti della \"Trinidad\"). La storia del viaggio \u00e8 nota grazie agli appunti dell'uomo di fiducia (\"criado\") di Magellano, il vicentino Antonio Pigafetta.\nPreparazione del viaggio.\nNei primi dieci anni del XVI secolo, Magellano entr\u00f2 in possesso di una carta geografica che ipotizzava un passaggio verso l'Oceano Pacifico al R\u00edo de la Plata. Si convinse di poter in questo modo trovare una via per l'Asia pi\u00f9 breve di quella intorno all'Africa.\nUna scoperta del genere sarebbe tornata utile alla Spagna, che era stata esclusa dalla corsa per le pregiate spezie del lontano oriente dopo il Trattato di Tordesillas. Il trattato aveva assegnato il controllo sull'emisfero orientale al Portogallo, che in questo modo rivendicava anche il possesso delle Molucche, le leggendarie \"Isole delle Spezie\". L'Occidente sapeva che l\u00ec si trovava la fonte delle pi\u00f9 pregiate spezie, come la noce moscata o i chiodi di garofano. Tuttavia, solo il limite atlantico tra i due emisferi controllati da Spagna e Portogallo cominciava all'epoca a concretizzarsi dopo le sempre nuove scoperte nel Nuovo Mondo. Non essendo noto il perimetro del globo terrestre, nessuno sapeva dire se le Molucche rientravano ancora nei territori spettanti ai portoghesi. Se possibile, si sarebbe quindi dovuto stabilire se le Molucche si trovassero effettivamente a ovest dell'antimeridiano della linea di demarcazione che, secondo i trattati, divideva le zone di influenza e possesso coloniale. La nuova via navale avrebbe anche permesso di evitare l'aggiramento dell'Africa, i cui porti occidentali e meridionali erano tutti in mano al Portogallo. Naturalmente, non meno importante sarebbe stata l'eventuale scoperta di nuove terre da annettere al gi\u00e0 immenso impero del re di Spagna.\nMagellano, il quale era stato licenziato con disonore dalla corona portoghese, si disse convinto del fatto che le Molucche si trovassero nell'area spettante alla Spagna e, con il sostegno dell'astronomo Rui Faleiro, anch'egli portoghese caduto in disgrazia in patria, si rec\u00f2 in Spagna per offrire i suoi servizi a re Carlo I (noto anche come imperatore Carlo V del Sacro Romano Impero). Cambi\u00f2 anche il suo nome da \"Fern\u00e3o de Magalh\u00e3es\" in \"Fernando de Magallanes\".\nIn Spagna, Magellano riusc\u00ec a guadagnarsi la fiducia di uomini d'affari influenti che promossero i suoi piani. Il 22 marzo 1518, a Valladolid, sigl\u00f2 un contratto con Carlo I, che gli mise a disposizione cinque navi per trovare le Isole delle Spezie: a Magellano e a Rui Faleiro sarebbe spettata la quinta parte dei proventi della spedizione, mentre i loro eredi sarebbero stati nominati governatori nelle terre scoperte. Inoltre il re garant\u00ec di non avallare un altro viaggio con lo stesso scopo per dieci anni a venire.\nL'inizio del viaggio.\nIl 10 agosto 1519 il viaggio ebbe inizio da Siviglia. La flotta di Magellano era composta da cinque navi:\nTra i 234 uomini della spedizione figurarono 170 spagnoli, 40 portoghesi, 20 italiani e quattro interpreti africani ed asiatici. Le provviste erano formate da 7240\u00a0kg di pane biscottato, 194\u00a0kg di carne essiccata, 163\u00a0kg di olio, 381\u00a0kg di formaggio, 200 barili di sarde salate e 2856 pesci essiccati.\nI registri della spedizione sono conservati presso l\"'Archivo General de las Indias\" a Siviglia.\nDa Siviglia le navi seguirono il corso del Guadalquivir fino a Sanl\u00facar de Barrameda, dove furono costretti a fermarsi per cinque settimane, per le riluttanze delle locali autorit\u00e0 spagnole a far partire la spedizione sotto il comando di un ammiraglio portoghese. Solo il 20 settembre 1519 Magellano pot\u00e9 affrontare l'oceano. Ben presto si trov\u00f2 inseguito da un gruppo di navi mandate da re Manuele I del Portogallo, deciso a sventare il tentativo spagnolo di trovare una via alternativa in Oriente.\nAtlantico e Sud America.\nMagellano riusc\u00ec a raggiungere le Isole Canarie, appartenenti alla Spagna, senza farsi prendere dagli inseguitori. Dopo aver preso a bordo nuove provviste, prese la rotta del Brasile. Il 20 novembre la sua flotta attravers\u00f2 l'equatore. Sull'Atlantico si trov\u00f2 sfidato da un ammutinamento dei suoi ufficiali spagnoli, al quale pose fine mettendo in catena il primo ufficiale della San Antonio, Juan de Cartagena, quale capo degli ammutinati. Il 6 dicembre venne raggiunta la costa del Sud America, dove la flotta mise l'ancora nella baia di Rio de Janeiro. Gli indigeni credevano i bianchi degli dei, poich\u00e9 avevano portato la prima pioggia da lungo tempo. Il trattamento riservato ai marinai fu di conseguenza oltre ogni aspettativa, un fatto che avrebbe ritardato la continuazione del viaggio. Ormai si stava avvicinando l'inverno australe e quando Magellano dopo settimane di ricerche dovette ammettere che il Rio de la Plata non nascondeva nessun passaggio verso il Pacifico, decise di svernare in una baia in Patagonia.\nA San Juli\u00e1n le provviste cominciarono a scarseggiare e si rese necessario un taglio delle razioni. Scoppi\u00f2 un nuovo ammutinamento su tre delle cinque navi. La rivolta fu debellata e i comandanti Luis de Mendoza della \"Victoria\" e Gaspare de Quesada della \"Concepci\u00f3n\" furono giustiziati; il comandante Juan de Cartagena della \"San Antonio\" e un clerico che aveva capeggiato l'ammutinamento vennero abbandonati sulla costa.\nA maggio la \"Santiago\" venne spedita in avanscoperta, ma naufrag\u00f2 dopo poco tempo. Quasi tutto l'equipaggio riusc\u00ec a trarsi in salvo e a tornare via terra a Puerto San Juli\u00e1n. L'ammiraglio si rassegn\u00f2 ad aspettare la fine dell'inverno nella baia di San Juli\u00e1n, che le quattro navi superstiti lasciarono ad ottobre.\nTutte le baie e le bocche dei fiumi vennero esaminati, fino a raggiungere Cabo V\u00edrgenes (Capo delle Vergini) il 21 ottobre. La \"Concepcion\" e la \"San Antonio\" furono mandate avanti e tornarono infine con l'agognata notizia di aver trovato il passaggio ad ovest.\nPrima di partire Magellano concedette agli altri comandanti la scelta di seguirlo ancora o di far rotta per la Spagna. Inizialmente tutti declinarono l'offerta di tornare indietro, ma alcuni giorni dopo la \"San Antonio\" sotto il comando di Esteban G\u00f3mez lasci\u00f2 la spedizione ed invert\u00ec la rotta dopo un nuovo ammutinamento a bordo.\nTre navi attraversarono il passaggio che oggi \u00e8 noto come Stretto di Magellano e raggiunsero l'Oceano Pacifico il 28 novembre 1520.\nIl Pacifico e la morte di Magellano.\nMagellano a questo punto credette di poter arrivare alle Isole delle Spezie in non pi\u00f9 di un mese. Ma passarono tre mesi e venti giorni in alto mare durante i quali si avvistarono solo due isolotti disabitati. La maggior parte degli uomini si ammal\u00f2 di scorbuto: non erano rimasti altri viveri che pane biscottato pregno di salsedine, vermi ed escrementi di topi. Diciannove uomini morirono durante la traversata.\nIl 6 marzo 1521 la flottiglia raggiunse le Isole Marianne. Magellano le battezz\u00f2 \"Islas de los Ladrones\", quando su una isola (forse Guam) gli indigeni cercarono di impossessarsi di una delle scialuppe e di alcuni suppellettili delle navi. L'ammiraglio ne fece giustiziare alcuni e bruci\u00f2 le loro case.\nDopo essersi rifornite di nuove provviste, le navi di Magellano continuarono il viaggio fino alle Filippine, dove il 16 marzo raggiunsero Homonhon.\nIn quel momento la spedizione era composta ancora da 150 uomini circa: rispetto ai 234 partiti, 2 erano stati giustiziati e 2 erano stati abbandonati in seguito ad ammutinamento, alcuni erano morti nel naufragio della nave Santiago, 60 erano quelli a bordo della nave San Antonio rientrata in Spagna e 19 erano morti di scorbuto dopo il passaggio dello stretto.\nLa lingua degli abitanti di Homonhon era nota all'interprete di Magellano, Enrique di Molucca. Cos\u00ec si arriv\u00f2 ad uno scambio di doni con il re di Limasawa, Rajah Kolambu. Questi accompagn\u00f2 gli Spagnoli fino all'isola di Cebu, dove riuscirono nell'intento di convertire il re, Raja Humabon, e molti dei suoi sudditi al Cristianesimo. Quando Cebu si sottomise alla corona spagnola, scoppi\u00f2 una rivolta sulla vicina isola di Mactan. Magellano decise di usare la forza per conquistare Mactan alla Spagna e al Cristianesimo. Quando sbarc\u00f2 la mattina del 27 aprile 1521 a Mactan, venne ucciso dagli uomini del capo dell'isola Lapu-Lapu nella battaglia di Mactan.\nDopo la morte di Magellano.\nPoco dopo il Raja Humabon, re di Cebu, rinneg\u00f2 il Cristianesimo e ordin\u00f2 un attacco agli Spagnoli. Quasi trenta fra questi persero la vita. Gli Spagnoli, ormai in numero troppo esiguo per governare tre navi, decisero di affondare la \"Concepci\u00f3n\" ed elessero Juan Sebasti\u00e1n Elcano comandante della \"Victoria\". Con le due navi rimaste fuggirono verso il Borneo, rimanendo per 35 giorni nel Brunei.\nIl 6 novembre la spedizione raggiunse finalmente le Molucche. Sull'isola di Tidore il sultano locale si disse disposto a vendere loro finalmente le agognate spezie.\nAgli spagnoli si pose ora il problema di quale rotta affrontare per ritornare in Spagna: ripercorrere in senso inverso l'itinerario di andata riattraversando il Pacifico, oppure proseguire verso ovest attraversando l'Oceano Indiano, circumnavigando l'Africa e risalendo l'Atlantico fino alla Spagna. Entrambe le opzioni erano rischiose. Attraversare il Pacifico aveva gi\u00e0 messo a dura prova la spedizione all'andata, tentare la traversata una seconda volta era assai pericoloso. Procedere verso ovest era altrettanto rischioso in quanto, essendo territorio portoghese in base al Trattato di Tordesillas del 1494, le navi spagnole rischiavano di essere catturate dai portoghesi. \nA questo punto le sorti delle due navi superstiti si divisero definitivamente. La \"Victoria\", al comando di Elcano, prosegu\u00ec verso ovest. La \"Trinidad,\" invece, rimase bloccata per un'avaria. Imbarcava acqua e rimase ferma a Tidore con quasi met\u00e0 degli uomini. Questi tentarono, in seguito, la strada del ritorno attraverso il Pacifico, ma furono intercettati da una flottiglia portoghese. La nave fu catturata ed and\u00f2 quindi persa; il prezioso carico fin\u00ec nelle mani dei Portoghesi. Il marinaio (timoniere) italiano Leon Pancaldo fu condotto prigioniero a Malacca e poi in India a Cochin, ed infine in prigione a Lisbona.\nSolo nel 1525 i quattro ulteriori superstiti della \"Trinidad\" furono liberati; Leon Pancaldo rientr\u00f2 a Savona, sua citt\u00e0 di origine, solo nel 1527.\nIl viaggio della \"Victoria\", al comando di Juan Sebasti\u00e1n Elcano, invece, si concluse il 6 settembre 1522 quando rientr\u00f2 al porto di partenza dopo aver completato la prima circumnavigazione del globo in due anni, 11 mesi e 17 giorni. A bordo della piccola nave (solo 85 tonnellate di stazza), che ormai imbarcava acqua e aveva una velatura di fortuna, vi erano soltanto 18 uomini malmessi, ammalati e denutriti. Tra essi due italiani, Antonio Pigafetta (registrato a bordo come Antonio Lombardo per l'area di provenienza), colui che scriver\u00e0 la storia della spedizione, e Martino de Judicibus.\nEffetti geopolitici e filosofici del viaggio.\nIl viaggio di Magellano dimostr\u00f2 definitivamente quattro cose: che la Terra \u00e8 una sfera; che la circonferenza del pianeta \u00e8 maggiore di quanto avessero mai creduto tutti i geografi; che l'America poteva essere circumnavigata al pari del continente africano; che si perdono 24 ore se si segue il cammino del Sole da oriente ad occidente. Quest'ultima osservazione forn\u00ec le basi a nuove speculazioni di interesse fisico e metafisico sulla natura del tempo e dell'eternit\u00e0.Dal punto di vista materiale, date le lunghe distanze percorse (la \"Victoria\" aveva coperto 69.000\u00a0km in tre anni per tornare in Spagna), il viaggio di Magellano non pot\u00e9 rappresentare una valida alternativa alla cosiddetta Rotta delle Spezie controllata dai portoghesi. Spagna e Portogallo rivendicarono entrambi il possesso delle Molucche in base al Trattato di Tordesillas e solo nel 1529 la controversia pot\u00e9 essere risolta con il Trattato di Saragozza, con il quale la Spagna dovette rinunciare alle proprie pretese sulla zona. Tuttavia, ancora nel XVI secolo gli spagnoli erano in grado di conquistare Guam e le Filippine, che sarebbero rimasti loro colonie fino al 1898, anno in cui passarono sotto il dominio coloniale degli Stati Uniti d'America con il Trattato di Parigi.\nL'incredibile vicenda di Gin\u00e9s de Mafra.\nGin\u00e9s De Mafra era uno dei marinai imbarcati sulla \"Trinidad\" durante la spedizione di Magellano. Riusc\u00ec a tornare in Spagna nel 1527, dopo aver trascorso diversi anni nelle prigioni portoghesi. Una volta liberato torn\u00f2 a navigare e, aggregato a varie spedizioni, visit\u00f2 l'America centrale e meridionale. Nel 1543 partecip\u00f2 all'impresa di Ruy Lopez de Villalobos, tesa a raggiungere le Isole delle spezie dalle coste del Messico con sei navi. De Mafra si trovava al comando del galeone \"San Cristobal\", quando una tremenda tempesta scompagin\u00f2 la piccola flotta di Villalobos. De Mafra, perso il contatto con le altre cinque navi, si ritrov\u00f2 fuori rotta nel bel mezzo dell'oceano Pacifico e dopo settimane di navigazione si ritrov\u00f2, incredibilmente, ad approdare a Limasawa, dove era gi\u00e0 stato ventidue anni prima al seguito di Magellano. De Mafra e i suoi uomini furono i primi europei a tornare in quei luoghi dopo la morte di Magellano a Mactan.\nL'isola misteriosa.\nDe Mafra nelle proprie memorie parla di un'isola di circa settecento ettari e di 9 - 12 miglia nautiche di circonferenza, situata a 9\u00b0 nord, non distante da Limasawa. In seguito, tale isola non verr\u00e0 mai identificata. Per anni si \u00e8 pensato che si fosse trattato di una grossolana svista geografica del navigatore spagnolo. Tuttavia, oggi alcuni studiosi hanno ipotizzato che una parte della penisola a nord di Butuan, nell'estremo settentrione dell'isola di Mindanao, Filippine, fosse un tempo un'isola. Nella zona sono ancora in corso ricerche e scavi da parte di geologi e archeologi."}
{"id": "308273", "revid": "265038", "url": "https://it.wikipedia.org/wiki?curid=308273", "title": "Coppa WSE", "text": "La Coppa WSE (World Skate Europe Cup in lingua inglese), nota fino al 2018 come Coppa CERS, \u00e8 una competizione europea di hockey su pista istituita nel 1981 e riservata alle squadre di club; ogni federazione nazionale ha la facolt\u00e0 di iscrivere al torneo un massimo di cinque societ\u00e0 tra quelle non qualificate all'Eurolega. In seguito alla riforma della Coppa Campioni del 1996 e alla conseguente soppressione della Coppa Coppe, la Coppa CERS/WSE divenne la seconda competizione europea per importanza: la conquista del trofeo, infatti, d\u00e0 diritto di disputare la Coppa Continentale contro la squadra vincitrice dell'Eurolega.\nIl torneo nel tempo ha assunto queste denominazioni:\nFormula del torneo.\nCriteri di qualificazione.\nAlla competizione partecipano solitamente 32 club; ogni campionato contribuisce secondo la seguente tabella:\nLa formula attuale.\nIl torneo prevede la disputa di un turno di qualificazione, ottavi di finale, quarti di finale con la formula dell'eliminazione diretta tramite partite di andata e ritorno; le vincenti dei quarti di finale giocheranno le final four per l'assegnazione del torneo."}
{"id": "308276", "revid": "1833487", "url": "https://it.wikipedia.org/wiki?curid=308276", "title": "Concerto (gastronomia)", "text": "Il liquore Concerto \u00e8 il pi\u00f9 antico rosolio prodotto in Costiera amalfitana.\n\u00c8 ottenuto dalla macerazione in alcool, per 40 giorni, di un \u201cconcerto\u201d di circa 15 spezie.\nVide la luce nell'antico Conservatorio Regio di S. Giuseppe e Teresa, sito nella frazione Pucara: prende il suo nome dall'armonia di erbe che lo compone. Le religiose, avendo a disposizione molte variet\u00e0 di erbe e spezie come liquirizia, finocchietto, chiodi di garofano, noce moscata, stella alpina e mentuccia, idearono questo meraviglioso infuso di erbe con l\u2019aggiunta di orzo e caff\u00e8, che risulta essere il pi\u00f9 antico rosolio della Costiera Amalfitana. "}
{"id": "308279", "revid": "92920", "url": "https://it.wikipedia.org/wiki?curid=308279", "title": "Coppa delle Coppe (hockey su pista)", "text": "La Coppa delle Coppe era una competizione europea di hockey su pista istituita nel 1976 e riservata alle squadre di club vincitrice nella stagione precedente la propria coppa nazionale.\nDalla sua istituzione fino alla stagione 1996 sono state disputate 20 edizioni del torneo.\nFormula del torneo.\nAlla competizione partecipavano solitamente i club vincitori delle coppe nazionali la stagione precedente. Il torneo prevedeva la disputa di quarti di finale, semifinali e finale con la formula dell'eliminazione diretta tramite partite di andata e ritorno."}
{"id": "308280", "revid": "121633308", "url": "https://it.wikipedia.org/wiki?curid=308280", "title": "Randolfo", "text": "Origine e diffusione.\nPu\u00f2 derivare da due nomi differenti, che si sono fusi col tempo fino ad essere indistinguibili: il primo \u00e8 il germanico \"Randulf\" (o \"Randwulf\"), composto da \"rand\" (\"bordo di scudo\") e \"wulf\" (o \"wulfa\", \"lupo\"), mentre il secondo \u00e8 il franco \"Rannulf\", composto da \"hramn\" (\"corvo\") e \"wulf\" (\"lupo\").\nLa forma latinizzata \"Randulfus\" \u00e8 attestata in Italia nel Medioevo, e ad oggi \u00e8 diffuso al Centro-Nord, con maggiore compattezza nel Lazio ed in Emilia-Romagna. In Inghilterra venne portato dai Normanni, dove gi\u00e0 esisteva una forma norrena imparentata con \"Randulf\", \"Rand\u00falfr\", ivi introdotta da coloni scandinavi. Si rarific\u00f2 dopo il Medioevo, per poi essere ripreso nel XVIII secolo nella forma \"Randolph\".\nOnomastico.\nL'onomastico pu\u00f2 essere festeggiato il 7 aprile in memoria del beato Randolfo Ashley, gesuita e martire a Worcester."}
{"id": "308281", "revid": "265038", "url": "https://it.wikipedia.org/wiki?curid=308281", "title": "Coppa Continentale (hockey su pista)", "text": "La Coppa Continentale (Continental Cup in lingua inglese), nota fino al 1997 come Supercoppa d'Europa, \u00e8 una competizione europea di hockey su pista istituita nel 1980 e riservata alle squadre di club e che vede in palio un trofeo conteso annualmente tra le squadre finaliste rispettivamente dell'Eurolega e della Coppa WSE. \nIl torneo nel tempo ha assunto queste denominazioni:\nFormula del torneo.\nCriteri di qualificazione.\nAlla competizione partecipano 4 club e pi\u00f9 precisamente:\nLa formula attuale.\nLa formula, in vigore dall'edizione 2017-2018, \u00e8 quella della Final Four ad eliminazione diretta tra le quattro squadre partecipanti."}
{"id": "308288", "revid": "265038", "url": "https://it.wikipedia.org/wiki?curid=308288", "title": "Coppa Intercontinentale (hockey su pista)", "text": "La Coppa Intercontinentale (Intercontinental Cup in lingua inglese) \u00e8 una competizione europea di hockey su pista istituita nel 1983 e riservata alle squadre di club e che vede in palio un trofeo conteso annualmente tra le squadre finaliste rispettivamente dell'Eurolega e del campionato sudamericano. \nFormula del torneo.\nCriteri di qualificazione.\nAlla competizione partecipano 4 club e pi\u00f9 precisamente:\nLa formula attuale.\nLa formula, in vigore dall'edizione 2017, \u00e8 quella della Final Four ad eliminazione diretta tra le quattro squadre partecipanti."}
{"id": "308291", "revid": "226458", "url": "https://it.wikipedia.org/wiki?curid=308291", "title": "Udo Steinke", "text": "Il racconto \"Conoscevo Talmann\" apparso nel 1980, onorato dal \"Premio Letterario Bavarese\" segn\u00f2 la sua svolta letteraria. Steinke pubblic\u00f2 altre sei opere prima della sua morte nel 1999. Uno dei temi ricorrenti nella sua prosa \u00e8 la divisione tedesca come in \u201c\"Doppeldeutsch\"\u201d. Tra l'altro Steinke era amico di Heinrich B\u00f6ll, Willy Brandt e Hans-Dietrich Genscher.\nAlla sua memoria letteraria \u00e8 dedicato l'Istituto Steinke di Bonn, che \u00e8 stato fondato insieme alla vedova Steinke. L'Istituto custodisce l'archivio Udo Steinke (lasciti di manoscritti, scambi epistolari), organizza letture pubbliche di opere letterarie tenute dagli stessi autori ed \u00e8 allo stesso tempo una scuola di lingua tedesca per aspiranti studenti stranieri."}
{"id": "308293", "revid": "86599", "url": "https://it.wikipedia.org/wiki?curid=308293", "title": "Zde\u0148ka V\u00e1vrov\u00e1", "text": "Il Minor Planet Center le accredita le scoperta di centoquindici asteroidi, effettuate tra il 1978 e il 1991.\nHa inoltre cooscoperto la cometa periodica 134P/Kowal-V\u00e1vrov\u00e1: il corpo, identificato nelle prime osservazioni di V\u00e1vrov\u00e1 come un asteroide, ricevette dapprima la designazione provvisoria 1983 JG, successivamente dalle immagini di Charles Thomas Kowal fu possibile individuarne la coda.\nLe \u00e8 stato dedicato l'asteroide 3364 Zdenka."}
{"id": "308295", "revid": "1048993", "url": "https://it.wikipedia.org/wiki?curid=308295", "title": "Andrea D'Angelo", "text": "Ha pubblicato quattro romanzi per l'Editrice Nord: una trilogia, appartenente alla saga chiamata \"La Triade\", che conclude il Primo Ciclo Minore, e un romanzo singolo, a carattere psicologico, \"La Rocca dei Silenzi\". Nel 2004 \u00e8 stato finalista al Premio Italia con il romanzo \"La Fortezza\", e nel 2006 con \"La Rocca dei Silenzi\".\nHa tenuto una rubrica sulla scrittura fantasy su \"Fantasy Magazine\", intitolata \"\"Un nuovo mondo\", leggibile on-line."}
{"id": "308297", "revid": "599013", "url": "https://it.wikipedia.org/wiki?curid=308297", "title": "Zdenka V\u00e1vrov\u00e1", "text": ""}
{"id": "308299", "revid": "73843", "url": "https://it.wikipedia.org/wiki?curid=308299", "title": "Eurolega (hockey su pista)", "text": "LEurolega (Euroleague in lingua inglese) \u00e8 la massima competizione europea di hockey su pista riservata alle squadre di club. Istituita nel 1965 come Coppa dei Campioni, assunse la denominazione di CERH Champions League a seguito della soppressione della Coppa delle Coppe nel 1996. La vittoria del trofeo d\u00e0 diritto di fregiarsi del titolo di squadra campione d'Europa e di disputare la Coppa Continentale contro i detentori della Coppa WSE.\nIl torneo nel tempo ha assunto queste denominazioni:\nStoria.\nLa Coppa dei Campioni.\nLe origini e il dominio del Reus Deportiu (1965-1972).\nLa F\u00e9d\u00e9ration Internationale de Roller Sports nel 1965 decise di organizzare, analogamente alla maggiore competizione calcista per club, la prima edizione della Coppa dei Campioni. A partecipare al torneo furono quattro squadre: gli spagnoli del , detentori della Coppa del Generalissimo, i campioni d'Italia del , i francesi del e i tedeschi dell\u2019. I dirigenti del non spedirono in tempo la richiesta e le \"Aquile\" portoghesi non poterono cos\u00ec partecipare al torneo. La formula scelta fu quella del torneo a eliminazione diretta ed erano previste semifinali e finale con partite di andata e ritorno. Al termine del torneo il sconfisse gli italiani del laureandosi per la prima volta campione d'Europa.\nLa seconda edizione della Coppa dei Campioni vide l'inizio del dominio degli spagnoli del che vinceranno il torneo per sei anni consecutivi fino all'edizione 1971-1972. Nella seconda edizione le squadre partecipanti salirono a sette con la partecipazione di un club svizzero (il ) e di un club portoghese (il ). La finale venne disputata tra il , giugno alla sua seconda finale consecutiva, e appunto il che trionfando nella gara di ritorno giocata a Reus si laure\u00f2 campione d'Europa per la prima volta nella sua storia.\nIl vinse anche la terza edizione della Coppa dei Campioni ancora una volta sconfiggendo in finale una squadra italiana, la . In questa edizione fece il suo esordio nella competizione il , eliminato al primo turno dal ; vi fu per la prima volta la partecipazione di una squadra olandese il de L'Aia.\nNel 1968-1969 il centr\u00f2 la terza affermazione consecutiva sconfiggendo in finale il di Ant\u00f3nio Livramento; da segnalare che in questa stagione ci fu l'ultima partecipazione al torneo del . I campioni d'Europa si confermarono anche la stagione successiva battendo nell'atto conclusivo il nella prima finale tutta spagnola della competizione; per la prima volta si incontravamo due club che avevano gi\u00e0 vinto il torneo. Da segnalare che nel 1969-1970 vi fu l'esordio nel torneo del che venne eliminato ai quarti di finale dal .\nNel 1970-1971 il giunse al quinto titolo continentale consecutivo battendo in finale il di Ferruccio Panagini. L'ultimo trionfo di questo ciclo di vittorie per il fu durante la stagione 1971-1972 dove gli spagnoli sconfissero ancora una volta il non senza per\u00f2 incontrare grandi difficolt\u00e0; infatti la finale di andata del torneo giocata a Novara vide gli italiani vincere sonoramente per 10 a 2; solo una grandissima vittoria colta nella gara di ritorno consent\u00ec ai catalani di trionfare per la sesta volta di fila. Il per tornare a vincere la massima competizione continentale dovr\u00e0 attendere l'Eurolega 2008-2009.\nLe prime vittorie del Barcellona, il ritorno del Voltreg\u00e0 e l'affermazione dello Sporting CP (1973-1977).\nNel 1973, oltre ai favoriti oltrech\u00e9 detentori della Coppa Campioni del , vi fu la prima partecipazione al torneo del . Nel primo turno passano tutte le favorite con il che elimina il , i belgi del hanno la meglio sul , l' supera i francesi del e il che elimina il . Ai quarti di finale i campioni del e il passano il turno; data la formula del tempo il accedono direttamente alla finale mentre i campioni in carica devono affrontare il nell'unica semifinale prevista. Dopo sei anni il viene eliminato dai portoghesi e non accede alla finale per il titolo. Sono il e il a contendersi il trofeo; nella gara di andata disputata a Barcellona il club di casa vince per 5 a 3 e pareggiando la gara di ritorno il si laurea per la prima volta nella sua storia campione d'Europa.\nIl vinse anche la Coppa dei Campioni 1973-1974 trionfando in finale contro il squadra mozambicana campione del Portogallo in carica (il paese africano all'epoca era parte dell'impero coloniale portoghese).\nL'edizione 1974-1975 vide al primo turno gli spagnoli del eliminare agevolmente gli olandesi del ; nei quarti di finale furono rispettati i pronostici della vigilia con il che elimin\u00f2 i tedeschi del , i campioni d'Italia del travolgere i francesi del , il eliminare i belgi del e i campioni in carica del sommergere con ben 36 reti gli svizzeri dell'. Le semifinali videro il eliminare il in maniera agevole (20 a 9 il computo delle reti nelle due sfide) e il avere la meglio sul per 22 a 10. Per la seconda volta nella storia la finale per il titolo fu tutta di marca spagnola e vide il trionfare per la seconda volta nella sua storia nel torneo.\nLa Coppa dei Campioni 1975-1976 vide nel primo turno affrontarsi gli svizzeri del e i portoghesi dello (all'esordio nel torneo) con quest'ultimi travolgere gli avversari qualificandosi al turno successivo; nei quarti di finale vengono rispettati anche in questa stagione i pronostici con la qualificazione alle semifinali dello , del (che elimina ancora una volta dal torneo il ), i campioni in carica del e per la prima volta una squadra non latina e cio\u00e8 i tedeschi del . In semifinale il sconfisse solo ai tempi supplementari lo mentre il ebbe vita facile contro il . Per il secondo anno consecutivo la finale della coppa fu tra il e il ; i campioni in carica dopo aver pareggiato a Barcellona vinsero la gara di ritorno in casa e si laurearono per la terza volta nella storia campioni d'Europa.\nNella stagione 1976-1977 per la prima volta la coppa usc\u00ec dai confini della Spagna; a vincere il trofeo infatti sar\u00e0 lo di Ant\u00f3nio Livramento. Il torneo era iniziato con la vittoria del ai danni dell'; nei quarti di finale vi furono le nette vittorie del ai danni del , dello sul , del sul e del che elimino per 8 a 6 il . Nelle semifinali il elimin\u00f2 agevolmente il mentre lo dovette rimontare lo svantaggio accumulato nella prima gara contro il vincendo per 8 a 3 a Lisbona. In finale grazie alla doppia vittoria sul lo si laure\u00f2 per la prima volta nella sua storia campione.\nIl dominio del Barcellona (1978-1985).\nNel torneo 1978-1979 vi fu il ritorno al titolo del . La squadra azulgrana dominer\u00e0 la competizione fino al 1984-1985 vincendo otto titoli consecutivi, record tutt'ora imbattuto. Nel 1979 il dopo aver eliminato il (12 a 1 le reti complessive) nel primo turno, i campioni in carica dello ai quarti di finale e il in semifinale, sconfisse agevolmente in finale i belgi del , sorprendentemente arrivato fino all'atto conclusivo della manifestazione (prima e fino ad oggi unica squadra non spagnola, portoghese o italiana a riuscire nell'impresa) vincendo per la terza volta la coppa. L'edizione successiva vide il secondo successo consecutivo del sconfiggendo in finale il tornato in finale dopo sei stagioni. Nel 1979-1980 continu\u00f2 la striscia vincente della squadra catalana allenata da Josep Lorente I Miralles; questa volta il ebbe la meglio sul (alla terza sconfitta in finale) per un totale di 11 a 5. \nLa sesta coppa dei campioni venne vinta nel 1980-1981 ai danni dei campioni d'italia dell'; il Giovinazzo riport\u00f2 l'Italia a disputare la finale della maggiore competizione dopo otto anni di assenza. Con il successo nell'edizione 1981-1982 il conquist\u00f2 il quinto titolo consecutivo e il settimo in totale diventando la squadra pi\u00f9 titolata nell'albo d'oro del torneo; in finale viene travolto per 10 a 5 l' alla sua prima apparizione nella coppa. Ancora pi\u00f9 netta \u00e8 l'affermazione dell'anno seguente contro i compatrioti del sconfitti per 23 a 7 nelle due gare di finale. Il nono titolo arriva al termine della Coppa dei Campioni 1983-1984 dove questa volta ha la peggio il prima squadra della Galizia a centrare la finale della manifestazione. L'ottavo titolo consecutivo, il decimo in totale, sar\u00e0 l'ultimo di questo periodo d'oro del . Avversari di turno sono i portoghesi del alla loro prima finale nel torneo. Il risultato finale vedr\u00e0 il vincere per 10 a 9. Per tornare a trionfare il dovr\u00e0 attendere dieci anni; infatti l'undicesima coppa arriver\u00e0 nella stagione 1996-1997.\nLe vittorie del Porto (1986 e 1990), del Liceo La Coru\u00f1a (1986, 1987 e 1992), del Noia (1989) e del Barcelos (1991).\nNella stagione 1985-1986 il fece terminare il dominio del eliminato in semifinale proprio dai portoghesi che poi sconfissero nell'atto conclusivo della manifestazione il (alla terza finale persa) per 12 a 8 e laureandosi campioni d'Europa, seconda squadra non spagnola a riuscire nell'impresa. Le due edizioni successive videro venire alla ribalta il club galiziano del ; nel 1986-1987 il Liceo sconfisse in finale proprio i detentori del e nel 1987-1988 fu il ad arrendersi. Per il club piemontese questa fu la quarta ed ultima finale disputata nella propria storia. L'edizione successiva vide l'affermazione del che sconfisse in finale lo . Nel 1989-1990 furono i portoghesi del che ritornarono al successo sconfiggendo in finale i campioni in carica del e portando per la terza volta la coppa in Portogallo. Nel 1990-1991 il trofeo rimase in Portogallo grazie alla vittoria del ai danni del maturata solo ai tiri di rigore; la stagione successiva vide il ritorno alla vittoria del che trionf\u00f2 per la terza volta nel torneo sconfiggendo in finale i brianzoli del che in semifinale avevano eliminato i campioni in carica del .\nIl ciclo dell'Igualada (1993-1996).\nil quadriennio successivo fu caratterizzato dal dominio del club catalano dell'; nel 1992-1993 arriv\u00f2 la prima coppa ai danni del che usc\u00ec sconfitto ancora una volta in finale perdendo entrambe le gare; il torneo successivo fu il ad arrendersi all'atto conclusivo mentre il usc\u00ec nuovamente sconfitto nel 1994-1995; la quarta coppa consecutiva l' la vinse durante la stagione 1995-1996 contro il che torn\u00f2 a disputare la finale della massima competizione continentale dopo 10 anni.\nLa Champions League.\nIl ritorno del Barcellona e la fine del ciclo dell'Igualada (1997-2002).\nNel 1996-1997 venne cambiata la formula della manifestazione. Infatti al posto dei quarti di finale vennero introdotti dei gironi all'italiana e si qualificarono alla manifestazione non solo i campioni nazionali ma, secondo un ranking stilato dalla federazione europea, anche le squadre classificate subito dopo. In questa edizione vi fu il ritorno al titolo del che in finale sconfisse ai tiri di rigore il vincendo l'undicesima coppa dopo undici anni dall'ultimo trionfo. Le due edizione successive furono ancora terra di conquista per l'; nel 1997-1998 la squadra catalana sconfisse in finale l' per 8 a 1; l'anno successivo invece fu ancora il ad uscire sconfitto in finale consegnando la sesta coppa all'; questo fu l'ultimo successo per gli iberici in questo periodo. Nella stagione 1999-2000 la Champions League viene vinta nuovamente dal , che nella finale di Porto supera ancora una volta il . Ai gironi il Barcellona ha la meglio sul Porto, sul e sul , prima di superare in semifinale il . Il Porto, tra le altre, riesce a superare in semifinale il . Il tredicesimo titolo per il arriva al termine dell'2000-2001 dove in finale sconfigge il . Il triennio di vittorie per il Barcellona termina nel 2001-2002 con il quattordicesimo titolo, il terzo consecutivo appunto, vinto contro il .\nIl quarto titolo del Liceo La Coru\u00f1a, nuovi trionfi del Barcellona e il Follonica (2003-2007).\nNel 2002-2003 torna al titolo il ; alla final four di A Coru\u00f1a i padroni di casa sconfissero in semifinale il ai tiri di rigore; nell'altra semifinale l' sconfisse il sempre ai tiri di rigore. In finale ebbe la meglio, ancora una volta solo ai tiri di rigore, il Liceo La Coru\u00f1a che conquist\u00f2 il quarto titolo europeo. Nella stagione successiva ritorna al titolo, il quindicesimo e dopo un solo anno, il : gli azulgrana dopo aver sconfitto il Prato in semifinale vinse il titolo ancora una volta contro il . Identico risultato avvenne anche nella stagione successiva con il Barcellona e Porto ancora in finale e con gli spagnoli ancora una volta vincitori del torneo, vinto per la sedicesima volta. Nella stagione 2005-2006 il trofeo venne vinto da una squadra italiana, il . \nI toscani iniziarono il torneo eliminando agevolmente il al primo turno per essere sorteggiati agli ottavi di finale contro i pluricampioni spagnoli del ; dopo aver perso per 3 a 1 in Spagna il Follonica fu capace di rimontare in casa vincendo per 4 a 1 ed avendo accesso alla fase a gironi. I campioni d'Italia furono inseriti nel girone A della seconda fase e lo vinsero agevolmente davanti al ; nel girone B si qualificarono alle final four il e il . Follonica vinse la prima gara alle final four contro il Porto per 9 a 4. Bissando il primo successo contro il Reus la squadra italiana riusc\u00ec nell'impresa di portare in Italia per la prima volta la Champions League. Nel 2006-2007 il Follonica non si ripete e torna alla vittoria il Barcellona che conquista contro il la sua diciassettesima coppa.\nL'Eurolega.\nLa 18\u00aa del Barcellona (2008).\nNel 2007-2008 il torneo cambia denominazione in CERH European League, impropriamente detta Eurolega. Viene modificato anche il formato. Vi partecipano infatti 16 squadre (7 dalla Spagna, 3 per Italia e Portogallo e 1 per Inghilterra, Germania e Svizzera). I club vengono divisi in quattro gironi da quattro squadre ciascuno e disputati con la formula del torneo all'italiana con gare di andata e ritorno; le prime classificate di ciascun girone si qualificano alle final four. Nel girone A si qualifica il , nel girone B il , nel girone C il e nel girone D il . La prima semifinale vede il Reus sconfiggere il Liceo La Coru\u00f1a mentre nell'altra semifinale il Barcellona ha le meglio sul Vic; in finale il Barca ottiene un nuovo trionfo, il diciottesimo contro il Reus.\nLa 7\u00aa del Reus Deportiu (2009), la 19\u00aa del Barcellona (2010) e il ritorno del Liceo (2011-2012).\nNell'edizione 2008-2009 ritorna alla vittoria finale il dopo 37 anni dall'ultima vittoria ottenuta nel 1972. Dopo la prima fase si qualificarono alle final eight di Bassano del Grappa il Barcellona e il Vic nel girone A, il Noia e il Porto nel girone B, il Reus e il Bassano nel girone C e il Follonica e il Liceo La Coru\u00f1a nel girone D. In finale giungeranno il Reus e il alla sua prima finale in assoluto nella manifestazione; ai tiri di rigore sar\u00e0 il Reus a conquistare per\u00f2 il settimo titolo europeo della sua storia. Nel 2009-2010 la coppa cambia leggermente formato: si qualificano direttamente alle final six le prime dei quattro gruppi, mentre le seconde dovranno sostenere un turno di qualificazione per accedervi. Il girone A viene vinto dal Vic, il Noia vince il girone B, il Barcellona vince il girone C e il Valdagno vince il girone D; agli spareggi escono vittoriosi il Porto e i campioni in carica del Reus. Nelle finali di Valdagno giugno all'atto conclusivo il Barcellona e il Vic che viene sconfitto per il secondo anno consecutivo; per gli azulgrana si tratta del 19\u00ba titolo. Nel 2010-2011 e nel 2011-2012 vi fu il ritorno alla vittoria del ; i galiziani conquistarono il 5\u00ba titolo a spese del Reus nella final eight disputate ad Andorra la Vella; il sesto titolo arriv\u00f2 contro il Barcellona nella finale giocata a Lodi.\nLa prima del Benfica (2013), la 20\u00aa e la 21\u00aa del Barcellona (2014 e 2015) e la seconda del Benfica (2016).\nNella stagione 2012-2013 trionfa per la prima volta nella sua storia il ; il club di Lisbona fu inserito nel girone C della prima fase, girone che riusc\u00ec a vincere per un punto sul Reus secondo in classifica; ai quarti di finale i lusitani eliminarono il accedendo cos\u00ec alle final four del torneo. In semifinale le aquile sconfissero il Barcellona ed in finale ebbero la meglio sui padroni di casa del Porto per 6 a 5 laureandosi per la prima volta, dopo cinque finali perse, campione d'Europa. Nel 2013-2014 e nel 2014-2015 il Barcellona fece una nuova doppietta; nel 2013 sconfisse ancora una volta in finale il Porto, giunto alla decima sconfitta in finale; nel 2014 fu il Vic a soccombere per 4 a 3. Nel 2015-2016 il Benfica vinse il suo secondo titolo contro l'Oliveirense.\nL'ottava del Reus Deportiu (2017).\nLa CERH European League 2016-2017 vide il ritorno al titolo del dopo otto anni dall'ultimo successo (il club catalano aveva vinto l'edizione 2008-2009). Dopo la prima fase si erano qualificati per i quarti di finale nel girone A il e l', nel girone B il favorito e il , nel girone C il e il e nel girone C l' e il . Ebbero accesso alle final four della manifestazione il che elimin\u00f2 con due vittorie il , il che sconfisse di misura il , il che elimin\u00f2 ai tiri di rigore il e l' che super\u00f2 l'.\nIn semifinale venner\u00f2 ribaltati i pronostici della vigilia con il Barcellona e il Benfica, ritenute favorite, eliminate rispettivamente dall'Oliveirense e dal Reus Deportiu. La finale vide poi i catalani sconfiggere per 4 a 1 i portoghesi grazie ai due gol di Marc Torra e delle reti di Raul Marin e Albert Casanovas laureandosi per l'ottava volta campioni.\nLa ventiduesima del Barcellona (2018).\nNell'edizione 2017-2018 trionfa ancora una volta, la ventiduesima, il , che sconfigge in finale i portoghesi del , giunto all'undicesima finale persa. Nella fase a gironi vengono rispettati i pronostici della vigilia; nel girone A accedono alla fase successiva il e l', nel girone B il e il , nel girone C il e il e nel girone D lo e il . Ai quarti di finale il Reus elimina il Liceo La Coru\u00f1a (8 a 6 il totale degli incontri), il Porto sconfigge i connazionali del Benfica, il Barcellona elimina il Follonica e lo Sporting CP l'Oliveirense finalista della stagione precedente. Nella Final four le due semifinali sono a carattere \"nazionale\"; nella semifinale spagnola il Barcellona batte per 4 a 2 il Reus Deportiu mentre il Porto sconfigge lo Sporting per 5 a 2. Per la settima volta la finale del torneo \u00e8 tra il Barcellona e il Porto e vede i catalani vincere per 4 a 2 diventando per la ventiduesima volta campioni d'Europa.\nIl ritorno dello Sporting CP (2019-oggi).\nNella stagione 2018-2019 vide il ritorno al successo dello dopo 42 anni dal primo trionfo in Coppa dei Campioni del 1976-1977. I portoghesi, inseriti nel gruppo B della manifestazione, arrivarono primi in classifica precedendo il Forte dei Marmi, anch'esso qualificato alla fase successiva, ed eliminando i quotati spagnoli del Liceo La Coru\u00f1a. Nel girone A passarono il turno il Barcellona e l'Oliveirense, nel girone C si qualific\u00f2 il Porto e l'Amatori Lodi mentre il gruppo D venne vinto dal Benfica davanti al Noia. Nei quarti di finale il Barcellona elimin\u00f2 il Noia, lo Sporting ebbe la meglio sull'Amatori Lodi, il Porto sconfisse il Forte dei Marmi ed il Benfica elimin\u00f2 i connnazionali dell'Oliveirense. Le final four, disputate presso il Pavilh\u00e3o Jo\u00e3o Rocha a Lisbona. La prima semifinale vide il Porto eliminare il Barcellona ai tiri di rigore mentre lo Sporting, vincendo il derby di Lisbona, elimin\u00f2 il Benfica. La finale vide poi lo Sporting sconfiggere per 5 a 2 il Porto giunto alla dodicesima sconfitta (la decima consecutiva) all'atto conclusivo del torneo. L'edizione successiva venne invece in un primo momento sospesa per poi essere definitivamente cancellata il 30 aprile 2020 a causa della pandemia di COVID-19.\nL'Eurolega 2020-2021 venne disputata in forma ridotta solo da nove squadre, 5 portoghesi e 4 spagnole. Dopo una prima fase di qualificazione alle final four si qualificarono il , l', il e i campioni in carica dello . L'atto conclusivo fu ancora disputato dallo Sporting e dal Porto con i Le\u00f5es biancoverdi che si imposero nuovamente conquistando il loro terzo trofeo nella manifestazione.\nFormula del torneo.\nEvoluzione della formula.\nLa formula della competizione \u00e8 mutata radicalmente nel tempo.\nCriteri di qualificazione.\nAlla competizione partecipano 16 club; i posti sono assegnati alle varie federazioni in base ai punti raccolti dalla stagione 2014-15 fino alla stagione 2016-17. La partecipazione alla manifestazione \u00e8 riservata alle federazioni che hanno una capacit\u00e0 effettiva di organizzare annualmente i propri campionati nazionali. Ogni federazione ha diritto ad un avere almeno un club partecipante al torneo.\nDi seguito riportiamo la tabella valevole per la stagione 2018-2019.\nLa formula attuale.\nLa fase a gruppi si compone di 4 gruppi eliminatori di 4 squadre e ogni squadra gioca con le altre tre due volte, una in casa e una in trasferta. Questa fase dura da ottobre a marzo. Le prime due passano ai quarti di finale ad eliminazione diretta: le prime classificate giocheranno con le seconde e avranno il fattore campo a favore nella partita di ritorno. Nella fase a gironi non possono disputarsi per regolamento incontri fra squadre della stessa nazione.\nIn caso di parit\u00e0 di punti fra due o pi\u00f9 squadre nella fase a gironi, si utilizzano i seguenti criteri:\nNegli incontri a eliminazione diretta, in caso di parit\u00e0 al termine dei due incontri \u00e8 prevista la regola dei gol fuori casa, con tempi supplementari ed eventualmente tiri di rigore in caso di ulteriore parit\u00e0. Anche nelle final four, in caso di parit\u00e0 si giocheranno tempi supplementari e rigori."}
{"id": "308300", "revid": "599013", "url": "https://it.wikipedia.org/wiki?curid=308300", "title": "Qtl", "text": ""}
{"id": "308302", "revid": "6842", "url": "https://it.wikipedia.org/wiki?curid=308302", "title": "AMD K6-II", "text": ""}
{"id": "308305", "revid": "287204", "url": "https://it.wikipedia.org/wiki?curid=308305", "title": "Zdenka Vavrova", "text": ""}
{"id": "308306", "revid": "6842", "url": "https://it.wikipedia.org/wiki?curid=308306", "title": "AMD K6-2 plus", "text": ""}
{"id": "308307", "revid": "16073", "url": "https://it.wikipedia.org/wiki?curid=308307", "title": "AMD K6-II plus", "text": ""}
{"id": "308308", "revid": "6842", "url": "https://it.wikipedia.org/wiki?curid=308308", "title": "AMD K6-III plus", "text": ""}
{"id": "308310", "revid": "6842", "url": "https://it.wikipedia.org/wiki?curid=308310", "title": "AMD K6-3 plus", "text": ""}
{"id": "308311", "revid": "47767", "url": "https://it.wikipedia.org/wiki?curid=308311", "title": "Rosa (nome)", "text": "Origine e diffusione.\nOrigine ed etimologia.\nDeriva dal latino \"rosa\", che si riferisce al fiore della \"rosa\"; etimologicamente il termine deriva dal greco \u1fe5\u03bf\u03b4\u03bf\u03bd (\"rhodon\", da cui anche Rhoda), riconducibile forse ad una radice protoindoeuropea \"wrdho\", \"spina\". Tuttavia non \u00e8 escluso che possa derivare da \"Roza\", un ipocoristico germanico di nomi comincianti con l'elemento \"hrod\" (\"fama\"), quali Rosalinda, Roswitha e Hrodohaidis.\n\u00c8 poi possibile che si tratti di una forma latinizzata dell'inglese e francese \"Rose\", che era originariamente la forma normanna (scritta anche \"Roese\" e \"Rohese\") del gi\u00e0 citato nome germanico \"Hrodohaidis\" (o \"Rothaid\"): esso \u00e8 composto da \"hrod\" (\"fama\") e \"heid\" (\"tipo\", \"stirpe\"), \u00e8 pu\u00f2 quindi significare \"di stirpe famosa\". Gi\u00e0 anticamente il nome venne associato alla rosa e, una volta ripreso nel XIX secolo (assieme alla forma Rosa), quello era probabilmente il significato attribuitogli.\nRosa \u00e8 utilizzato in molti nomi composti in italiano; tra questi vengono occasionalmente annoverati il gi\u00e0 citato Rosalinda, Rosmunda e Rosalia: si tratta per\u00f2 di un errore, in quanto tutti e tre hanno una propria origine indipendente. Va infine notato che \u0420\u043e\u0441\u0430 (\"Rosa\"; forma diminutiva \u0420\u043e\u0441\u0438\u0446\u0430, \"Rosica\", \"Rositsa\") \u00e8 anche un nome bulgaro omografo, che ha il significato di \"rugiada\".\nUso e diffusione.\nLa tradizione di attribuire alle persone nomi di fiori (quali Margherita, Iris, Viola, Dalia, Camelia, Gardenia, Primarosa, Edelweiss, Giacinto, ecc.), antichissima e molto diffusa, si lega al simbolismo ad essi attribuito. In questo caso la rosa, oltre ad essere considerato il fiore per eccellenza, \u00e8 simbolo di bellezza, regalit\u00e0, giovinezza e amore.\nIl nome si diffuse in Italia a partire dal Medioevo, e nel XX secolo ha ivi avuto grande diffusione, risultando il terzo nome pi\u00f9 diffuso tra quelli femminili.\nOnomastico.\nL'onomastico viene solitamente festeggiato il 23 agosto in onore di santa Rosa da Lima, patrona principale del Per\u00f9, delle Americhe e delle Filippine, nonch\u00e9 di giardinieri e fiorai, oppure il 6 marzo in memoria di santa Rosa da Viterbo, terziaria francescana. Si ricordano con questo nome anche:"}
{"id": "308312", "revid": "6842", "url": "https://it.wikipedia.org/wiki?curid=308312", "title": "AMD K6-3", "text": ""}
{"id": "308319", "revid": "47767", "url": "https://it.wikipedia.org/wiki?curid=308319", "title": "Pasquale", "text": "Origine e diffusione.\nNome marcatamente cristiano, deriva dal latino \"Paschalis\", che significa \"di Pasqua\", \"pertinente alla Pasqua\", \"consacrato alla Pasqua\".\nIn alcuni casi, il nome viene dato ai bambini nati il giorno di Pasqua o nel periodo pasquale (analogamente al nome Pasqua, che richiama sempre questa festivit\u00e0), ma parte della sua diffusione \u00e8 dovuta anche al culto di vari santi cos\u00ec chiamati.\nSecondo una stima del 2000 \u00e8 il ventiduesimo nome maschile pi\u00f9 diffuso in Italia nel XX secolo; \u00e8 attestato soprattutto nel Sud Italia, ma \u00e8 presente anche nel resto della penisola, principalmente per via dell'immigrazione interna. Anticamente, il nome era scritto nella forma \"Paschasius\", derivata dal greco \u03a0\u03b1\u03c3\u03c7\u03ac\u03c3\u03b9\u03bf\u03c2 (\"Paschasios\"), comune nelle iscrizioni cristiane di Roma, che venne poi sostituita da \"Paschalis\"; da questa forma deriva la variante \"Pascasio\", molto rara e accentrata nel Sud continentale, dove riflette il culto di un santo abate di Montevergine.\n\u00c8 assai diffuso anche come cognome, nella forma \"Pasquali\" e in diverse altre.\nOnomastico.\nL'onomastico si pu\u00f2 festeggiare in una qualsiasi delle date seguenti:"}
{"id": "308324", "revid": "599013", "url": "https://it.wikipedia.org/wiki?curid=308324", "title": "Qtg", "text": ""}
{"id": "308334", "revid": "80339", "url": "https://it.wikipedia.org/wiki?curid=308334", "title": "Vavrova", "text": ""}
{"id": "308335", "revid": "599013", "url": "https://it.wikipedia.org/wiki?curid=308335", "title": "Qtn", "text": ""}
{"id": "308338", "revid": "37401", "url": "https://it.wikipedia.org/wiki?curid=308338", "title": "Nabucodonosor II", "text": "Regn\u00f2 dal 604 a.C. fino alla morte, avvenuta nel 562 a.C\nNoto in antichit\u00e0 per essersi dedicato alla ristrutturazione di Babilonia, pavimentando strade, ricostruendo templi e scavando canali, \u00e8 famoso invece ai posteri per essere accreditato alla costruzione dei Giardini Pensili, una delle sette meraviglie del mondo antico, e per aver distrutto il tempio di Salomone, causando la prima deportazione del popolo ebraico, meglio conosciuta come Esilio babilonese. \u00c8 inoltre menzionato nel Libro di Daniele e in altri testi della Bibbia.\nIl nome accadico, Nab\u00fb-kudurri-u\u1e63ur, significa \"\u201cO Nabu, proteggi il mio primogenito!\u201d\"; in un'epigrafe, Nabucodonosor si designa come suo prescelto.\nAlla sua figura si ispir\u00f2 Giuseppe Verdi per il \"Nabucco\" (1842).\nL'ascesa e le vittorie.\nSi dimostr\u00f2 un valido condottiero ancor prima di divenire re: nel 605 a.C. sconfisse l'esercito egiziano presso Karkemish causandone gravi perdite, insegu\u00ec i superstiti che si diedero alla fuga e li uccise. Alla morte del padre, subito dopo tale battaglia, torn\u00f2 a Babilonia (agosto-ottobre del 605 a.C.) per ascendere al trono ed esservi incoronato ufficialmente (aprile del 604 a.C.).\nNei suoi primi dieci anni di regno, quasi annualmente, comp\u00ec estese campagne militari nella zona di Hattu e fece raccolte di pesanti tributi che us\u00f2 poi per finanziare le sue campagne militari e per l'edificazione delle famose e imponenti opere di difesa e di abbellimento della citt\u00e0 di Babilonia.\nFonti archeologiche narrano della sua conquista di Ascalona, nel suo primo anno di regno (novembre-dicembre 604 a.C.). Distrusse la citt\u00e0 e se ne torn\u00f2 a Babilonia nel gennaio-febbraio del 603 a.C..\nDurante il suo secondo anno di regno assedi\u00f2 un'altra citt\u00e0, ma lacune nella fonte non permettono di comprendere di quale si tratti.\nDopo circa 3 anni del suo dominio, nel 601 a.C., Nabucodonosor fece del regno di Giuda, retto dal re Ioiakim, un suo Stato vassallo. Forte di questo vassallaggio, che non lo avrebbe stretto fra due fuochi nemici, attacc\u00f2 l'Egitto. Gli Egiziani lo seppero per tempo e prepararono una forte controffensiva, ma l'esito fu ugualmente disastroso per entrambi gli eserciti. Nabucodonosor dovette tornare quasi sconfitto in patria. Durante il suo sesto anno di regno (nella prima parte del 598 a.C.) comp\u00ec poi un'incursione contro i Paesi dell'Arabia, e ne ricav\u00f2 un considerevole bottino.\nNell'ottobre del 597 a.C., dom\u00f2 la ribellione di Ioiakim, suo vassallo da tre anni. Probabilmente, proprio all'inizio dell'assedio dei babilonesi, lo stesso Ioiakim mor\u00ec (dopo undici anni di regno) e gli successe il figlio Ioiachin. Nabucodonosor conquist\u00f2 Gerusalemme nel gennaio-febbraio del 597 e fu artefice della prima deportazione del popolo ebraico (marzo 597). Fra i deportati in quell'occasione vi furono, oltre allo stesso neo-re Ioiachin, il profeta Daniele, allora giovanissimo, e i notabili della citt\u00e0. Dopo aver messo Mattania, zio di Ioiachin, sul trono di Gerusalemme con il nome di Sedechia, Nabucodonosor II torn\u00f2 a Babilonia (Gerusalemme e il suo tempio, stavolta, furono risparmiati).\nDom\u00f2 poi con mano ferma una ribellione, anche militare, in Babilonia, durante il suo decimo anno di regno, trucidando di sua mano molti dei militari ribelli e rendendosi perci\u00f2 un re fortemente apprezzato.\nConquist\u00f2 anche Tiro (dopo aver distrutto Gerusalemme nell'ottobre del 587 a.C.) in seguito a un assedio durato 13 anni (forse nel 586/585-572 a.C.). Alla fine il re di Tiro si arrese, ma lasci\u00f2 senza bottino di guerra il re babilonese e si rifugi\u00f2 con i beni della citt\u00e0 sulla parte isolana, che sar\u00e0 poi conquistata solo pi\u00f9 tardi da Alessandro Magno. In una successiva campagna contro l'Egitto (probabilmente tra il 567 e il 566 a.C.), nel domare una nuova ribellione di Tiro, pot\u00e9 rifarsi del bottino perso in occasione del precedente assedio. Sappiamo che tra le file dell'esercito di Nabucodonosor combattevano anche mercenari greci, tra cui Antimenida, fratello del famoso poeta lirico Alceo.\nLa distruzione di Gerusalemme.\nA seguito di una ennesima rivolta del Regno di Giuda, che aveva stretto un patto d'alleanza con gli Egizi durante il governo di Sedecia, nominato governatore di Gerusalemme nove anni prima dallo stesso Nabucodonosor II, i Babilonesi assediarono nuovamente la loro capitale Gerusalemme. L'accerchiamento si protrasse fino all'undicesimo anno di regno di Sedecia. Un tentativo d'intervento dell'alleato egizio a favore di Giuda fu vanificato. I babilonesi tolsero solo momentaneamente l'assedio, respinsero in Egitto l'esercito che veniva in soccorso, e ripresero l'assedio, che si concluse nel 587 a.C. con l'apertura di una breccia nelle mura e la conseguente distruzione del Tempio e delle mura della citt\u00e0, nel 18\u00ba anno di regno di Nabucodonosor.\nReligione e lavori pubblici.\nAbbell\u00ec il tempio di Marduk e quelli di numerose altre divinit\u00e0 babilonesi. L'immagine d'oro che eresse nella Pianura di Dura (pochi kilometri a sud-est della Grotta di Macpela) era forse indirettamente dedicata a Marduk, ma certamente voleva esaltare la sua brama di fama e gloria (Daniele 4, 29-30). Inoltre faceva molto affidamento sulla divinazione per decidere le sue mosse strategiche. A prescindere da questo, nel libro di Daniele (4, 31-34), il re Nabucodonosor decise di convertirsi all'Ebraismo, diventando voto al Dio degli Ebrei, inoltre scrisse anche un capitolo della Bibbia, Daniele 4.\nMolta importanza sembra che fosse data da Nabucodonosor al leone, come simbolo di forza probabilmente, osservabile nelle diverse raffigurazioni simboleggiate da una falce (simbolo anche del Leone) tenuta in mano. Figure di tale animale sono evidenziate dai bassorilievi dei 120 leoni a dimensione naturale, lunghi 2,3 metri (60 per ogni lato) che sono sui muri della via della processione dell'Akitu, la via principale di Babilonia alla quale si accedeva dalla famosa porta di Ishtar, restaurata e conservata nel Pergamonmuseum di Berlino.\nA Nabucodonosor II si deve anche il restauro di Babilonia e il completamento delle sue famose mura di difesa (iniziate da suo padre Nabopolassar) che la resero la citt\u00e0 pi\u00f9 fortificata dell'antichit\u00e0. Sotto il suo regno furono realizzati anche i giardini pensili, una delle sette meraviglie del mondo antico, come regalo alla regina Amytis, originaria della Media. Si tratta di un tentativo di comunicare con le divinit\u00e0, studiando appunto le stelle, e rappresentavano il \"sentirsi piccoli\" di fronte al divino.\nNabucodonosor II nella Bibbia.\nSecondo la Bibbia, durante il suo regno Nabucodonosor avrebbe perso il senno e si sarebbe ritirato a vivere nella natura selvaggia come un animale, per poi riprendersi sette anni dopo. Probabilmente invece si tratta di un riferimento all'ultimo dei re di Babilonia, Nabonide. Come che sia, numerosi teologi hanno interpretato questa vicenda in diversi modi: Origene vide la metamorfosi come una rappresentazione di Lucifero, l'angelo caduto. Jean Bodin e Filippo Cluverio lo videro come un cambiamento sia fisico che spirituale, a differenza di Tertulliano, che lo circoscrisse solo alla sfera fisica. L'opinione maggiormente diffusa (anche se non confermata da fonti storiche) fu quella sostenuta in primis da San Girolamo, secondo cui il vanaglorioso re sarebbe diventato pazzo proprio nel momento in cui si vantava, in adempimento di un sogno fatto un anno prima e di cui il profeta Daniele gli aveva dato l'interpretazione."}
{"id": "308340", "revid": "124147157", "url": "https://it.wikipedia.org/wiki?curid=308340", "title": "Pio", "text": "Origine e diffusione.\nDi significato trasparente, deriva dal soprannome e poi nome personale latino di et\u00e0 imperiale \"Pius\" e \"Pia\", basati sugli omonimi aggettivi, nel significato originale di \"colui che adempie ai doveri morali e religiosi\", \"colui che onora i padri\", poi traslato, in epoca cristiana, come \"pio\", \"devoto\", lo stesso del nome Eusebio.\nDeve la sua diffusione alla popolarit\u00e0 nei primi ambienti cristiani, aiutata poi dalle figure di diversi Papi cos\u00ec chiamati. Attestato maggiormente nella forma femminile, di recente nei paesi dell'Italia meridionale, specialmente in Puglia, per devozione a san Pio da Pietrelcina viene spesso ad altri nomi ottenendo dei composti.\nOnomastico.\nL'onomastico si festeggia solitamente il 23 settembre, in onore di san Pio da Pietrelcina, frate francescano. Si ricordano con questo nome anche, alle date seguenti:"}
{"id": "308343", "revid": "34928", "url": "https://it.wikipedia.org/wiki?curid=308343", "title": "Banda d'Affori", "text": ""}
{"id": "308344", "revid": "33689", "url": "https://it.wikipedia.org/wiki?curid=308344", "title": "Tabletop", "text": ""}
{"id": "308348", "revid": "399", "url": "https://it.wikipedia.org/wiki?curid=308348", "title": "Priscilla (nome)", "text": "Origine e diffusione.\n\u00c8 un diminutivo femminile del nome latino \"Priscus\" (che significa \"molto antico\"), che ha raggiunto ormai una tradizione autonoma. Viene portato, nel Nuovo Testamento, da Priscilla, una donna cristiana incontrata da Paolo. In inglese questo nome cominci\u00f2 ad essere usato dopo la Riforma Protestante, allorch\u00e9 venne adottato dai Puritani.\nIl nome Scilla, che pu\u00f2 originarsi tramite troncamento da Priscilla, ha anche un'origine differente.\nOnomastico.\nL'onomastico si pu\u00f2 festeggiare l'8 luglio, in memoria di santa Priscilla, moglie di sant'Aquila. Fra le altre sante con questo nome si ricordano:"}
{"id": "308353", "revid": "1632387", "url": "https://it.wikipedia.org/wiki?curid=308353", "title": "Complemento di agente", "text": "Nella sintassi della frase semplice, il complemento d'agente indica, in presenza di un verbo in forma passiva, la persona o l'animale che compie l'azione indicata dal verbo, cio\u00e8 l'agente.\nEsempi.\nQuando l'azione \u00e8 compiuta da un ente inanimato (compresi gli animali, se sono considerati come tali) si parla di complemento di causa efficiente.\nSecondo le grammatiche scolastiche, risponde alle domande \"da chi?\", \"ad opera di chi?\". Appartiene alla categoria dei complementi indiretti.\nCome si presenta il complemento.\nIl complemento pu\u00f2 essere costituito da:\nNelle frasi attive, soggetto logico e soggetto grammaticale coincidono; in quelle passive, invece, il soggetto logico \u00e8 il complemento di agente (o di causa efficiente), distinto dal soggetto grammaticale, che concorda con il verbo in forma passiva."}
{"id": "308354", "revid": "124693639", "url": "https://it.wikipedia.org/wiki?curid=308354", "title": "A Tribe Called Quest", "text": "Gli A Tribe Called Quest (ATCQ) sono stati un gruppo hip hop statunitense formatosi a St. Albans, Queens, New York nel 1985. Il gruppo era originariamente composto dal rapper e produttore principale Q-Tip, dal rapper Phife Dawg e dal DJ e co-produttore Ali Shaheed Muhammad. Il quarto membro Jarobi White partecip\u00f2 soltanto al primo disco e lasci\u00f2 il gruppo amichevolmente nel 1991.\nPi\u00f9 tardi nello stesso anno, il gruppo pubblic\u00f2 \"The Low End Theory\", considerato l'album che ha dato forma all'hip hop alternativo negli anni '90. Insieme ai De La Soul, il gruppo \u00e8 stato una parte fondamentale dei Native Tongues, godendo del maggior successo commerciale con tutti e sei i suoi album certificati oro e platino. Nel 1998, il gruppo si sciolse poco prima di pubblicare il quinto album, \"The Love Movement\".\nIl gruppo si riun\u00ec nel 2006 e fecero un tour negli Stati uniti. Nel 2016 pubblic\u00f2 il sesto e ultimo album, \"We Got It from Here... Thank You 4 Your Service\", che era ancora incompleto quando Phife Dawg mor\u00ec improvvisamente nel mese di marzo dello stesso anno.\nATCQ viene considerato il pioniere della musica hip hop alternativa, John Bush di AllMusic li ha definiti \"il gruppo rap pi\u00f9 intelligente e artistico degli anni '90\". \"The Source\" ha dato al loro album di debutto, \"People's Instinctive Travels and the Paths of Rhythm\" un punteggio perfetto di cinque 'microfoni' che non aveva mai dato prima. Nel 2005, A Tribe Called Quest ha ricevuto il premio Founders Award al Billboard R&amp;B/Hip-Hop Awards e nel 2007 \u00e8 stato premiato al 4\u00b0 VH1 Hip Hop Honors.\nStoria.\nOriginari del Queens, New York, Q-Tip (Jonathan Davis), Phife Dawg (Malik Taylor) e Ali Shaheed Muhammad formano il gruppo nel 1988.\nDue anni pi\u00f9 tardi esordiscono con People's Instinctive Travels And The Paths Of Rhythm, in cui compaiono anche matrici jazz. Prima del successivo album, \"The Low End Theory\" (1991) la scena hip hop si sposta da New York a Los Angeles, grazie agli N.W.A., che segnano la fine della Daisy Age. Tuttavia nel 1993 esce Midnight Marauders, pi\u00f9 minimale dei precedenti.\nNel 1994 i tre partecipano al festival Lollapalooza come pi\u00f9 importante formazione rap del cast.\nDopo varie trasformazioni spirituali dei componenti esce \"Beats, Rhymes and Life\" (1996), in cui la spiritualit\u00e0 incontra un hip hop scarno ed essenziale, e segna il sodalizio con il giovane produttore e beatmaker J Dilla.\nLo stesso si pu\u00f2 dire di \"The Love Movement\" (1998) in cui si mischiano beat, R&amp;B e jazz.\nNel 1999 il gruppo si scioglie. Escono tre antologie The Anthology (1999), Hits, rarities &amp; Remixes (2004) e The Lost Tribes (2006).\nSi riuniscono nel 2004 per un unico concerto ad Anheim, California, il 13 novembre (il giorno della morte di Ol'Dirty Bastard dei Wu-Tang Clan), in occasione del festival Rock The Bells dove si esibiranno anche nel 2008.\nDopo l'album \"People's Instinctive Travels and the Paths of Rhythm\", il gruppo ha continuato a raccogliere nuovi consensi e fan attraverso vari tour e collaborazioni, come per il featuring con i De La Soul per il singolo \"A Roller Skating Jam Named \"Saturdays\". \"Check the Rhime\" \u00e8 stato il primo singolo estratto da The Low End Theory, uscito il 24 settembre del 1991. La canzone, basata su un campione estratto dalla canzone \"Love Your Life\" dell'Average White Band comincia a dare pi\u00f9 spazio nelle canzoni alle rime di Phife, che prima di allora erano caratterizzate maggiormente dalla voce di Q-Tip.\nI due MC si concentrano su una serie di questioni sociali, partendo dallo stupro (\"The Infamous Date Rape\") e continuando con il consumismo (\"Skypager\"). Le canzoni sono brevi, d'impatto e dominate da bassi potenti. Le collaborazioni includono i Leader of the New School (Busta Rhymes compreso), Brand Nubian e Vinia Mojica. Il modo innovativo in cui gli ATCQ utilizzavano e lavoravano con i campioni, estrapolati spesso da dischi jazz, in particolare batteria e basso, port\u00f2 molti a definire il loro tipo di musica Jazz rap, termine che Q-Tip disapprovava, in quanto riteneva che a parte la canzone \"Jazz (We've Got)\" non aveva basato molte altre canzoni intorno al tema del jazz.\nAd aumentare la popolarit\u00e0 e l'esposizione mediatica di questo album fu la performance che gli ATCQ (insieme ai Leader of the New School) fecero al \"The Arsenio Hall Show\" con il singolo \"Scenario\". La performance fu particolarmente memorabile per l'energia e la presenza scenica di Busta Rhymes, e anche per il suo famoso \"raow! raow! Like a dungeon dragon!\". Il gruppo cominci\u00f2 anche a produrre svariati video musicali di stampo sperimentale, tra cui uno in bianco e nero per la canzone \"Jazz (We've Got)\", che ad un certo punto acquista colore per introdurre il video \"Buggin' Out\", in cui gli ATCQ indossano dei buffi occhi sporgenti, che si collegano al tema della canzone, che parla di tutte quelle situazioni stressanti a cui una persona \u00e8 sottoposta quotidianamente.\nL'album \u00e8 stato prodotto dagli ATCQ con delle produzioni di Skeff Anselm, per due tracce. Anche il beatmaker Pete Rock ha dato il suo contributo, creando una versione embrionale della traccia \"Jazz (We've Got)\". In contrasto con la maggior parte degli altri album Hip Hop pubblicati nello stesso periodo, caratterizzati da ritmi grezzi eseguiti in tempi relativamente veloci, come ad esempio l'album \"AmeriKKKa's Most Wanted\" di Ice Cube (prodotto da The Bomb Squad), oppure come \"The Chronic\" di Dr. Dre, \"The Low End Theory\" \u00e8 caratterizzato invece da un tono minore, bassi potenti e strumentali complesse, a sottolineare la natura ragionata dell'album. Le sessioni di registrazione e mixaggio sono state curate dal rinomato fonico Bob Power al Greene Street Studios, e anche al Soundtrack Studios, a New York.\nAlla sua uscita, l'album \u00e8 stato accolto positivamente. La rivista Rolling Stone ha lodato le capacit\u00e0 di Q-Tip, ha inserito questo album tra i \"Migliori 500 Album di sempre\", posizionandolo alla 154\u00aa posizione, e lo ritiene inoltre uno degli album essenziali degli anni '90. L'album \u00e8 stato lodato anche dal magazine \"Spin\", che l'ha inserito tra i 90 grandi album degli anni '90. E anche recentemente AllMusic l'ha definito \"uno dei migliori dischi hip-hop della storia\" e anche \"un disco che suona meglio ad ogni ascolto\". Lodi sono arrivate anche da Dave Heaton del webzine PopMatters che recensendolo l'ha definito \"una notevole esperienza\" e anche \"esteticamente ed emotivamente gratificante\".\nIl 22 marzo del 2016 Phife Dawg muore dopo 25 anni di lotta al diabete.\nL'11 novembre 2016, dopo 18 anni dall'ultimo disco, esce \"We Got It From Here... Thank You 4 Your Service.\"\nFilmografia.\nIl gruppo \u00e8 stato il protagonista dell'acclamato documentario , diretto da Michael Rapaport."}
{"id": "308356", "revid": "110157", "url": "https://it.wikipedia.org/wiki?curid=308356", "title": "Placido (nome)", "text": "Origine e diffusione.\nDeriva dal soprannome e poi nome personale latino \"Placidus\", che vuol dire letteralmente \"placido\", \"calmo\", \"tranquillo\"; ha quindi lo stesso significato dei nomi Galeno, Tranquillo, Stellan e Quieto.\n\u00c8 diffuso in tutta Italia, ma soprattutto in Sicilia per la diffusione del culto a San Placido, monaco benedettino, martire a Messina nel 541. La forma femminile Placidia, accentrata in Sardegna, \u00e8 in parte sostenuta dalla notoriet\u00e0 del mausoleo di Ravenna di Galla Placidia, figlia dell'Imperatore Teodosio I.\nOnomastico.\nL'onomastico si festeggia il 5 ottobre (precedentemente l'11) in ricordo di san Placido, monaco, discepolo di san Benedetto da Norcia, che sub\u00ec il martirio a Messina il 5 ottobre del 541. Nel luogo del martirio si trova la chiesa di San Giovanni di Malta. Si ricordano con questo nome anche, alle date seguenti:"}
{"id": "308359", "revid": "174925", "url": "https://it.wikipedia.org/wiki?curid=308359", "title": "Vocazione", "text": "La vocazione \u00e8 una particolare sensibilit\u00e0 verso un tipo di vita, un'attivit\u00e0 spesso intesa di carattere prettamente religioso o solidale, ma che esiste anche all'interno di pensieri filosofico-morali.\nLa persona ha un trasporto innato nel vivere un certo tipo di vita. \nDi solito si parla di vocazione religiosa, nel contesto del Cattolicesimo si parla di vocazione sacerdotale, o di tipo monastico che significa la voglia e la necessit\u00e0 interiore di seguire una chiamata. Alle vocazioni pi\u00f9 antiche se ne sono aggiunte di nuove, fra le quali quelle di numerario, aggregato e soprannumerario dell'Opus Dei, tutte forme di vita riservate ai fedeli laici e che non prevedono alcun tipo di consacrazione. Numerari e aggregati vivono nel celibato apostolico, mentre i soprannumerari normalmente sono sposati o comunque possono farlo. Altre vocazioni laicali, che comportano lo sforzo di raggiungere la santit\u00e0 nella vita ordinaria, sono quelle dei Memores Domini, legati a Comunione e Liberazione, o tutti coloro che sono consacrati laici in qualche congregazione religiosa.\nIn ambito non religioso, si parla di vocazione per indicare una tendenza innata nell'individuo che lo porta pi\u00f9 facilmente a fare alcune cose piuttosto che altre, sente un trasporto interiore.\nCi sono medici, architetti che gi\u00e0 in tenera et\u00e0 manifestano questo trasporto verso una specifica attivit\u00e0 ed \u00e8 questa che viene chiamata appunto vocazione.\nIn filosofia si intende quella chiamata (appunto \"vocazione\") a sentirsi partecipi di un progetto universale, ognuno nel proprio ambito specifico. Anche in senso cristiano la vocazione non \u00e8 esclusivamente quella sacerdotale-religiosa, ma tutti sono chiamati a riconoscere i propri talenti e a metterli in pratica, in un'ottica di fede, per il bene proprio e del prossimo.\nPer un territorio la vocazione naturale \u00e8 riferita alla sua realt\u00e0 nel contesto ambientale dove \u00e8 inserito, per esempio: una localit\u00e0 sul mare pu\u00f2 essere definita con vocazione turistica, una zona dove ci sono miniere ha una vocazione pi\u00f9 industriale.\nNegli ultimi tempi si sente parlare di vocazione anche per le aziende, per\u00f2 si vuole intendere solo il tipo di attivit\u00e0 ed il modo con cui la si vuole espletare.\nVocazione nella Bibbia.\nIl termine vocazione riproduce il latino \"vocatio\", da \"vocare\", chiamare, e corrisponde al greco \u03ba\u03bb\u1fc6\u03c3\u03b9\u03c2 (kl\u0113sis), da \u03ba\u03b1\u03bb\u03ad\u03c9 (kale\u014d), chiamo, con il quale viene reso nella Septuaginta il verbo ebraico \u05e7\u05e8\u05d0 (q\u00e2r\u00e2'). Designa in senso specifico la chiamata che viene rivolta da Dio alla creatura umana.\nVocazione nell'Antico Testamento.\nLa maggiore frequenza di testi e significati nell'Antico Testamento al riguardo della vocazione si trova in Isaia, dove la chiamata di Dio al Suo \"servo\" (41:9) \u00e8 come un'eco della chiamata rivolta ad Abramo e si prolunga nel futuro, nella vocazione rivolta a tutte le nazioni (42:6; 59:6). Nella chiamata, Israele \u00e8 stato \"messo a parte\" dalle altre nazioni (41:9), in quanto \u00e8 discendenza di Abramo \"che io ho amato\" (41:8) e \"benedetto\" (51:2). L'espressione pi\u00f9 intensa \u00e8 questa: \"Ma ora cos\u00ec parla il SIGNORE, il tuo Creatore, o Giacobbe, colui che ti ha formato, o Israele! Non temere, perch\u00e9 io ti ho riscattato, ti ho chiamato per nome; tu sei mio!\" (43:1; 45:3). Questa chiamata \u00e8 al tempo stesso chiamata della grazia e \"alla\" grazia, chiamata all'apostolato ed al servizio. \nNello sfondo di questa vocazione si delinea la suprema vocazione, quella del Servo per eccellenza, chiamato a \"dare la sua vita come prezzo di riscatto per molti\" (Matteo 20:28; cfr. Isaia 53:5 ss).\nVocazione nel Nuovo Testamento.\nNel Nuovo Testamento il termine vocazione, \u03ba\u03bb\u1fc6\u03c3\u03b9\u03c2 (kl\u0113sis), si trova esclusivamente nelle lettere di Paolo edesigna specificatamente la vocazione cristiana. \u00c8 la vocazione:\nColoro che hanno ricevuto questa vocazione devono comportarsi in modo degno di essa Efesini 4:1), in modo tale da \"renderla sicura\" (2 Pietro 1:10), pur sapendo che la vocazione cristiana, come quella rivolta all'antico popolo di Dio, \u00e8 irrevocabile: \"perch\u00e9 i carismi e la vocazione di Dio sono irrevocabili\" (Romani 11:29).\nIl significato del termine vocazione \u03ba\u03bb\u1fc6\u03c3\u03b9\u03c2 (kl\u0113sis)\u00e8 precisato dall'aggettivo derivante dallo stesso verbo: \"chiamato\", \u03ba\u03bb\u03b7\u03c4\u03cc\u03c2 (kl\u0113tos). I cristiani sono \"chiamati da Ges\u00f9 Cristo\" (lett. \"i chiamati\") (Romani 1:16), secondo il proponimento di Dio (Romani 8:28); sono \"chiamati santi\" (1:7), sia nel senso che sono consacrati a Dio dalla loro chiamata, sia in quello che sono chiamati a santificazione, cfr. \"alla chiesa di Dio che \u00e8 in Corinto, ai santificati in Cristo Ges\u00f9, chiamati santi\" (1 Corinzi 1:2). Al concetto di chiamati si associa quello di \"eletti e fedeli\" (Apocalisse 17:14; cfr. 2 Pietro 1:10). Il concetto di vocazione, infatti, \u00e8 affine a quello di elezione; mentre dal verbo stesso \"chiamare\", \u03ba\u03b1\u03bb\u03ad\u03c9 (kale\u014d), deriva \u1f10\u03ba\u03ba\u03bb\u03b7\u03c3\u03af\u03b1 (ekkl\u0113sia), \"chiesa\", l'assemblea convocata, l'assemblea dei chiamati e degli eletti. In questo termine l'espressione greca si ricongiunge a quella ebraica. L'ebraico non ha un termine equivalente a quello greco di vocazione, \u03ba\u03bb\u1fc6\u03c3\u03b9\u03c2 (kl\u0113sis), ma il sostantivo \u05de\u05e7\u05e8\u05d0 (miqr\u00e2'), derivante dal verbo \u05e7\u05e8\u05d0 (q\u00e2r\u00e2'), chiamare, designa la \"convocazione\" \u05de\u05e7\u05e8\u05d0\u05d9 \u05e7\u05d3\u05e9\u05c1 (miqra' qodesh) (Levitico 23:2), cio\u00e8 la Chiesa.\nVocazione \u00e8 usato in modo leggermente diverso in due brani in cui Paolo si riferisce alla sua specifica vocazione a diventare apostolo, cio\u00e8 Romani 1:1 e Corinzi 1:1, \"chiamato apostolo\". Anche se manca il termine specifico, vi sono in tutta la Bibbia persone \"chiamate\" ad una determinata missione, in particolare quella di profeta. La Bibbia riporta dettagliatamente come particolari profeti hanno ricevuto la loro vocazione, ad esempio Isaia e Geremia. Troviamo, cos\u00ec, nel libro degli Atti degli apostoli il modo in cui lo stesso Paolo \u00e8 stato chiamato da Dio e quali esperienze rivelatorie egli ha avuto. In ogni caso la vocazione ad essere apostolo non \u00e8 tanto diversa dalla vocazione cristiana, perch\u00e9 per l'apostolo la sua missione \u00e8 il suo modo di essere cristiano, ed egli non sarebbe nemmeno cristiano se non fosse apostolo: \"Non sono libero? Non sono apostolo? Non ho veduto Ges\u00f9, il nostro Signore? Non siete voi l'opera mia nel Signore?\" (1 Corinzi 9:1).\nIn un brano isolato il significato di vocazione si estende alle circostanze in cui ognuno \u00e8 stato chiamato: \"Ognuno rimanga nella condizione\" (lett. vocazione) \"in cui era quando fu chiamato\" (1 Corinzi 7:20). Egli intende qui che le varie condizioni umane (matrimonio, celibato, libert\u00e0, schiavit\u00f9, circoncisione, incirconcisione) sono prive di importanza in raffronto con la condizione nuova, pi\u00f9 elevata, in cui il credente \u00e8 stato \"trasferito\" dalla chiamata divina. L'apostolo qui relativizza questa \"vocazione\"), perde la sua importanza intrinseca. Non occorre che sia cambiata, perch\u00e9 il Signore pu\u00f2 e vuole essere servito nell'ambito di qualsiasi legittima condizione in cui ci si trovi\nParlando delle sofferenze dei cristiani a causa della loro fede, Pietro scrive: \"Infatti a questo siete stati chiamati, poich\u00e9 anche Cristo ha sofferto per voi, lasciandovi un esempio, perch\u00e9 seguiate le sue orme\" (1 Pietro 2:21), cio\u00e8 questa \u00e8 la vostra vocazione, chiamata. In questo contesto l'intera vita in ogni suo aspetto, in qualunque sua attivit\u00e0, pu\u00f2 essere intesa come vocazione, perch\u00e9 il cristiano, in ogni legittima attivit\u00e0, serve Dio."}
{"id": "308366", "revid": "35804", "url": "https://it.wikipedia.org/wiki?curid=308366", "title": "Composti volatici organici", "text": ""}
{"id": "308372", "revid": "6923", "url": "https://it.wikipedia.org/wiki?curid=308372", "title": "Infrastrutture", "text": ""}
{"id": "308373", "revid": "47767", "url": "https://it.wikipedia.org/wiki?curid=308373", "title": "Piramo (nome)", "text": "Origine e diffusione.\nNome di tradizione classica, la sua diffusione \u00e8 dovuta al personaggio dell'antica tragedia greca \"Piramo e Tisbe\", da cui sono state tratte numerose opere letterarie e teatrali (di Ovidio, Dante, Petrarca, Shakespeare ecc.).\nIl nome, che coincide con quello di un fiume della Cilicia (l'attuale Ceyhan, presso la citt\u00e0 di Ierapoli Castabala), deriva forse dal termine greco indicante il grano, \u03c0\u03cd\u03c1\u03bf\u03c2.\nOnomastico.\nL'onomastico pu\u00f2 essere festeggiato il primo di novembre, festa di Ognissanti, non essendovi santi con questo nome che \u00e8 quindi adespota."}
{"id": "308376", "revid": "200568", "url": "https://it.wikipedia.org/wiki?curid=308376", "title": "Iposolfito di sodio", "text": ""}
{"id": "308377", "revid": "963244", "url": "https://it.wikipedia.org/wiki?curid=308377", "title": "Pellegrino (nome)", "text": "Origine e diffusione.\nDal nome medievale \"Pellegrino\", di chiara matrice religiosa - in riferimento ai pellegrinaggi in luoghi di culto, soprattutto a Roma o in Terra Santa. Etimologicamente, il termine \"pellegrino\" trae origine dal latino \"peregrinus\", che, tratto dall'avverbio \"peregre\" (\"per\", \"attraverso\", e \"ager\", \"campo\", \"territorio\", \"Paese\"), assume il significato di \"straniero\", \"forestiero\" (per estensione, \"che viaggia per il Paese\").\nAl pari dei nomi Palmiro e Romeo, il nome Pellegrino si diffuse particolarmente in epoca medievale, per influsso della cultura cristiana. A proposito delle sue varianti, va detto che la forma \"Pellegro\" nasce dall'errata convinzione che il suffisso \"-ino\" rappresenti un diminutivo, come avviene di regola nella lingua italiana.\nOnomastico.\nIl nome venne portato da numerosi santi; l'onomastico si pu\u00f2 festeggiare in una qualsiasi delle date seguenti:\nSi ricorda inoltre Pellegrino delle Alpi, principe irlandese ed eremita presso l'abbazia di Frassinoro, venerato come santo al 2 agosto dai cattolici tosco-emiliani, ma non riconosciuto come tale dalla Chiesa cattolica."}
{"id": "308382", "revid": "124406934", "url": "https://it.wikipedia.org/wiki?curid=308382", "title": "People's Instinctive Travels and the Paths of Rhythm", "text": "People's Instinctive Travels and the Paths of Rhythm \u00e8 l'album di debutto degli A Tribe Called Quest, registrato presso Calliope Studios, Battery Studios e Dumb D.J. Towha's DewDrop Inn, New York."}
{"id": "308387", "revid": "2136", "url": "https://it.wikipedia.org/wiki?curid=308387", "title": "Command &amp; Conquer- Renegade", "text": ""}
{"id": "308388", "revid": "2175", "url": "https://it.wikipedia.org/wiki?curid=308388", "title": "Bigenitorialit\u00e0", "text": ""}
{"id": "308389", "revid": "190427", "url": "https://it.wikipedia.org/wiki?curid=308389", "title": "Delitto e castigo", "text": "Delitto e castigo (, \"Prestupl\u00e9nie i nakaz\u00e0nie\", ) \u00e8 un romanzo pubblicato nel 1866 dallo scrittore russo F\u00ebdor Dostoevskij e ambientato a San Pietroburgo.\nInsieme a \"Guerra e pace\" di Lev Tolstoj, fa parte dei romanzi russi pi\u00f9 famosi e influenti di tutti i tempi. Esso esprime i punti di vista religiosi ed esistenzialisti di Dostoevskij, con una focalizzazione predominante sul tema del conseguimento della salvezza attraverso la sofferenza.\nTitolo.\nIl titolo \"\u041f\u0440\u0435\u0441\u0442\u0443\u043f\u043b\u0435\u043d\u0438\u0435 \u0438 \u043d\u0430\u043a\u0430\u0437\u0430\u043d\u0438\u0435\" in italiano significa \"Il delitto e la pena\", e dipende dal trattato \"Dei delitti e delle pene\" (1764) di Cesare Beccaria, testo conosciuto in Russia grazie alla versione nella lingua locale del 1803. Nella prima versione italiana (1889) l'ignoto traduttore diede il titolo \"Il delitto e il castigo\", questo perch\u00e9 lo aveva tradotto dal francese. Nella sua versione del 1884, Victor Der\u00e9ly aveva scelto come titolo \"Le crime et le ch\u00e2timent\", dove il termine \"ch\u00e2timent\" in italiano pu\u00f2 essere tradotto solo con la parola \"castigo\", che non ha valenza giuridica. Tuttavia al termine russo \"nakazanie\" del titolo originale lo stesso Dostoevskij aveva attribuito l'accezione di \"pena\". Ci\u00f2 traspare da una sua lettera al direttore della rivista \"Russkij Vestnik\":\nIl titolo originale allude pertanto all'inizio del cammino di Rask\u00f2l'nikov, la \"pena\" in termini di castigo morale, cui seguono il riconoscimento della colpa commessa, il pentimento ed il rinnovamento spirituale. Tuttavia si \u00e8 mantenuto il titolo (da ritenersi quindi erroneo) \"Delitto e castigo\" per una sorta di tradizione traduttiva.\nStruttura.\nIl romanzo \u00e8 diviso in sei parti pi\u00f9 un epilogo. Ogni parte contiene fra i cinque e gli otto capitoli, mentre l'epilogo ne ha due. L'intero romanzo \u00e8 scritto in terza persona al passato da una prospettiva non onnisciente, perlopi\u00f9 dal punto di vista del protagonista, Rask\u00f2l'nikov, sebbene si sposti brevemente su altri personaggi, come Dunja, Svidrigajlov e Sonja, durante la narrazione.\nNel 1971 fu pubblicata con il manoscritto annotato di Dostoevskij nella serie russa \"Monumenti letterari\" una scena rimasta fino ad allora inedita scritta in prima persona dal punto di vista di Rask\u00f2l'nikov. Una traduzione di quella scena \u00e8 disponibile nella maggior parte delle edizioni moderne del romanzo.\nTrama.\nLo svolgimento dei fatti \u00e8 quasi tutto a Pietroburgo, nel corso di un'estate afosa. L'epilogo invece si svolge nella prigione-fortezza di una localit\u00e0 non espressamente nominata, sulle rive del fiume Irty\u0161 (fiume del bassopiano della Siberia occidentale). Dovrebbe trattarsi di Omsk, dove era presente una struttura per lavori forzati, conosciuta bene da Dostoevskij per avervi scontato egli stesso una condanna dal 1850 al 1854.\nIl romanzo ha il suo evento chiave in un duplice omicidio dettato dall'ostilit\u00e0 sociale: quello premeditato di un'avida vecchia usuraia e quello imprevisto della sua mite sorella pi\u00f9 giovane, per sua sfortuna comparsa sulla scena del delitto appena compiuto. L'autore delle uccisioni \u00e8 il protagonista del romanzo, uno studente pietroburghese indigente, chiamato Rodion Romanovi\u010d Raskol'nikov. Il romanzo narra la preparazione dell'omicidio, ma soprattutto gli effetti psicologici, mentali e fisici che ne seguono.\nDopo essersi ammalato di febbre cerebrale ed essere stato costretto a letto per giorni, Rask\u00f2l'nikov viene sopraffatto da una cupa angoscia, frutto di rimorsi, pentimenti, tormenti intellettuali e soprattutto la tremenda condizione di solitudine in cui l'aveva gettato il segreto del delitto; presto subentra anche la paura di essere scoperto, che logora sempre di pi\u00f9 i gi\u00e0 provati nervi del giovane: per lui \u00e8 troppo gravoso sostenere il peso dell'atto scellerato. Il delitto era stato compiuto: il castigo non era stata la Siberia, ma la desolazione emotiva e le peripezie che pass\u00f2 Raskol'nikov per arrivare infine, grazie a una povera giovane, Sonja, al pentimento della coscienza morale e alla confessione.\nFondamentale \u00e8 infatti l'inaspettato incontro con Sonja, un'anima pura e pervasa di una fede sincera e profonda, costretta per\u00f2 a prostituirsi per mantenere la matrigna tisica e i fratellastri. La giovane offre la speranza e la carit\u00e0 della fede in Dio alla solitudine del nichilismo di Rask\u00f2l'nikov. Questo incontro sar\u00e0 determinante per indurre il protagonista a costituirsi e ad accettare la pena. Ma il vero riscatto avverr\u00e0 per l'amore di Sonja, che lo seguir\u00e0 anche in Siberia.\nRask\u00f2l'nikov reputa di essere un \"superuomo\" e che avrebbe potuto commettere in modo giustificato un'azione spregevole - l'uccisione della vecchia usuraia - se ci\u00f2 gli avesse portato la capacit\u00e0 di operare dell'altro bene, pi\u00f9 grande, con quell'azione. In tutto il libro vi sono esempi di ci\u00f2: menziona Napoleone molte volte, pensando che, per tutto il sangue che versava, faceva del bene. Rask\u00f2l'nikov pensa di poter trascendere questo limite morale uccidendo l'usuraia, guadagnando i suoi soldi, ed usandoli per fare del bene. Sostiene che se Newton o Keplero avessero dovuto uccidere un uomo, o addirittura un centinaio di uomini, per illuminare l'umanit\u00e0 con le loro leggi e le loro idee, ne sarebbe valsa la pena.\nIl vero castigo di Rask\u00f2l'nikov non \u00e8 il campo di lavoro a cui \u00e8 condannato, ma il tormento che sopporta attraverso tutto il romanzo. Questo tormento si manifesta nella suddetta paranoia, come anche nella sua progressiva convinzione di non essere un \"superuomo\", poich\u00e9 non ha saputo essere all'altezza di ci\u00f2 che ha fatto. Oltre al destino di Rask\u00f2l'nikov, il romanzo, con la sua lunga e varia lista di personaggi, tratta di temi comprendenti la carit\u00e0, la vita familiare, l'ateismo e l'attivit\u00e0 rivoluzionaria, con la pesante critica che Dostoevskij muove contro la societ\u00e0 russa coeva. Sebbene rifiutasse il socialismo, il romanzo sembra criticare anche il capitalismo che si stava facendo strada nella Russia di quel tempo.\nPersonaggi.\nRodi\u00f2n Rom\u00e0novi\u010d Rask\u00f2l'nikov.\nRodion Romanovi\u010d Raskol'nikov, chiamato anche Rodja e Rod'ka, \u00e8 il protagonista dalla cui prospettiva, fondamentalmente, la storia \u00e8 raccontata. Ha ventitr\u00e9 anni, \u00e8 un ex studente di legge che ha abbandonato gli studi per problemi economici e vive in povert\u00e0 in un appartamento minuscolo all'ultimo piano nei bassifondi di San Pietroburgo.\n\u00c8 caratterizzato da un forte livore verso ci\u00f2 che lo circonda, il che lo induce ora ad atti di disperazione, ora a momenti di gaiezza e soddisfazione. Il fulcro del romanzo, in questi termini, si concentra specificamente sull'aspetto psicologico del personaggio. Commette l'omicidio nella convinzione di essere abbastanza forte per affrontarlo, di essere un Napoleone, ma la sua paranoia e la sua colpa lo inabissano presto. Solo nell'epilogo si realizza il suo castigo formale, dopo che ha deciso di confessare e porre termine alla sua alienazione.\nSof'ja Sem\u00ebnovna Marmeladova.\nSof'ja Sem\u00ebnovna Marmeladova, chiamata anche Sonja e S\u00f2ne\u010dka, \u00e8 la figlia di un ubriacone, Sem\u00ebn Zach\u00e0rovi\u010d Marmeladov, che Rask\u00f2l'nikov incontra in una bettola all'inizio del romanzo. Alla morte di Sem\u00ebn, Rask\u00f2l'nikov manifesta d'impulso generosit\u00e0 verso la sua poverissima famiglia. Sonja quindi lo cerca e lo va a ringraziare e, in quell'occasione, i due personaggi si conoscono per la prima volta. Lei \u00e8 stata condotta alla prostituzione dalle abitudini di suo padre, ma si mantiene ancora estremamente religiosa e simbolicamente legata al Vangelo.\nRask\u00f2l'nikov si ritrova attratto da lei a tal punto che ella diventa la prima persona a cui confessa il suo delitto. Lei lo sostiene anche se una delle due vittime, la merciaia Lizaveta, era sua amica; lo incoraggia a diventare credente e a confessare. Rask\u00f2l'nikov lo fa quando ormai il colpevole era stato individuato in altri, e, dopo la sua confessione, Sonja lo segue in Siberia, dove vive nella stessa citt\u00e0 della prigione. Qui ella si crea un'occupazione come sarta e si rende anche utile ai detenuti che l'amano sinceramente. \u00c8 anche qui che Rask\u00f2l'nikov comincia la sua rinascita spirituale, quando finalmente comprende e accetta di amarla.\nAnalisi.\nIl comportamento di Rask\u00f2l'nikov durante tutto il libro si pu\u00f2 anche trovare in altre opere di Dostoevskij, come \"Memorie dal sottosuolo\" e \"I fratelli Karamazov\" (il suo comportamento \u00e8 assai analogo a quello di Ivan Karamazov in quest'ultimo romanzo). Crea sofferenza per se stesso uccidendo l'usuraia e vivendo in modo indigente. Razumichin si trova nella stessa situazione di Rask\u00f2l'nikov, ma vive molto pi\u00f9 serenamente; quando Razumichin si offre di trovargli un lavoro, Raskol'nikov rifiuta; confessa alla polizia di essere l'assassino, sebbene non ve ne sia evidenza. Cerca costantemente di raggiungere e definire i confini di ci\u00f2 che pu\u00f2 e non pu\u00f2 fare (durante tutto il libro misura la propria paura, e cerca mentalmente di dissuadersene), e la sua depravazione (con riferimento alla sua irrazionalit\u00e0 e paranoia) \u00e8 comunemente interpretata come un'affermazione di s\u00e9 stesso come una coscienza trascendente ed un rifiuto della razionalit\u00e0 e della ragione.\nQuesto \u00e8 un tema comune nell'esistenzialismo; piuttosto interessante \u00e8 anche che Friedrich Nietzsche, ne \"Il crepuscolo degli idoli\", elogi\u00f2 gli scritti di Dostoevskij, nonostante il teismo presente in essi: \"Dostoevskij, l'unico psicologo, peraltro, da cui ebbi mai qualcosa da imparare; lui \u00e8 uno degli accidenti pi\u00f9 felici della mia vita, persino pi\u00f9 della scoperta di Stendhal\". Walter Kaufmann riteneva che le opere di Dostoevskij fossero state l'ispirazione per \"La metamorfosi\" di Franz Kafka.\nRaskol'nikov crede che solo dopo aver definito la morale e la legge uccidendo qualcuno lui possa essere uno dei migliori, come accadde a Napoleone. Nel romanzo infatti le ragioni dell'omicidio sono solo superficialmente economiche. Raskol'nikov lascia la maggior parte dei soldi nella casa della strozzina sua vittima. Le ragioni dell'omicidio vanno dunque ricercate nella morale che giustifica l'affermazione individuale attraverso il diritto sulla vita altrui.\nIl romanzo contiene diversi rimandi a storie del Nuovo Testamento, compresa quella di Lazzaro, la cui morte e rinascita sono parallele alla morte e rinascita spirituale di Rask\u00f2l'nikov; e dell'Apocalisse, rispecchiata in un sogno che Rask\u00f2l'nikov fa su una piaga asiatica che diventa un'epidemia mondiale. Il Vangelo \u00e8 espressamente richiamato nel romanzo solamente due volte: una prima volta, quando il protagonista si fa leggere da S\u00f2nja il passo della resurrezione di Lazzaro dall'undicesimo capitolo del Vangelo di San Giovanni, e una seconda volta, proprio nelle ultime righe del romanzo, quando Raskol'nikov, ormai in penitenziario, si ritrova il Vangelo di S\u00f2nja sotto il cuscino ove lo aveva riposto.\nAnalisi di Pasolini.\nPier Paolo Pasolini nella sua analisi di quest'opera sostiene che Rask\u00f2l'nikov sia vittima di una passione infantile edipica, egli \u00e8 turbato dall'amore della madre e della sorella, \"le cui conseguenze sono quelle ben note: la sessuofobia, la freddezza sessuale e il sadismo\". Nel corso dell'opera Raskol'nikov sembra innamorarsi di una giovane ragazza malata di tifo, brutta e smunta; in quest'amore per\u00f2 non trova mai spazio la sessualit\u00e0. A tutto ci\u00f2 si aggiungono gli obblighi che il giovane ha verso la propria famiglia che lo mantiene negli studi nella capitale e per cui compie enormi sacrifici. Rask\u00f2l'nikov si trova cos\u00ec imprigionato in un \"incubo kafkiano\", l'unica cosa che pu\u00f2 fare \u00e8 trovare delle giustificazioni e elaborare teorie su quel destino da cui non pu\u00f2 sottrarsi. Cos\u00ec un giorno dall'esterno, dall'alto, giunge l'idea di uccidere l'usuraia, rappresentazione della madre: entrambe le donne infatti rappresentano gli obblighi umilianti a cui il protagonista \u00e8 sottoposto. Inoltre nelle sue azioni si riconosce un piano ben delineato, l'assassino giunge di proposito in ritardo nell'appartamento e lascia la porta aperta per poter cos\u00ec uccidere anche la sorella dell'usuraia, soffocando i due lati dell'amore per lui: quello tenero e quello violento. Tuttavia questa uccisione simbolica rappresenta un fallimento, poich\u00e9 la famiglia del ragazzo giunge nella capitale come in una sorta di resurrezione, \u00e8 tutto da ricominciare, ma oramai il protagonista si muove per inerzia, in balia degli eventi, ed intraprende la sua \"via crucis\" verso la fine. In questo cammino egli incontra Son'ja \"a cui confessa per sadismo la propria colpa\".\nTuttavia alla fine del romanzo avviene la morte della madre, apparentemente anagrafica, ma che causa nel protagonista una vera e propria conversione: tutto a un tratto Raskol'nikov si accorge di amare la ragazza, e cessa qualsiasi forma di tortura psicologica che usava sulla ragazza per torturare s\u00e9 stesso. Secondo Pasolini l'autore oltre ad aver aperto la strada a Nietzsche (articolo del superuomo) e a Kafka (se eliminata la descrizione dell'assassinio il libro diventa un enorme processo), anticipa anche la futura psicoanalisi di Freud.\nTemi.\nSalvezza attraverso la sofferenza.\n\"Delitto e castigo\" illustra il tema del conseguimento della salvezza attraverso la sofferenza, una caratteristica comune nell'opera di Dostoevskij. Questa \u00e8 l'idea (precipuamente cristiana) che l'atto del soffrire ha un effetto purificatore sullo spirito umano, che gli rende accessibile la salvezza in Dio. Un personaggio che personifica questo tema \u00e8 Son'ja, che mantiene abbastanza fede per guidare e sostenere Rask\u00f2l'nikov nonostante la sua immensa sofferenza. Bench\u00e9 possa sembrare macabra, \u00e8 un'idea relativamente ottimistica nel regno della morale cristiana. Ad esempio, persino Svidrigajlov, in origine malevolo, riesce a compiere atti di carit\u00e0 seguendo la sofferenza indotta dal completo rigetto di Dunja. Dostoevskij si mantiene fedele all'idea che la salvezza \u00e8 un'opzione possibile per tutti, persino per coloro che hanno peccato gravemente. \u00c8 il riconoscimento di questo fatto che porta Raskol'nikov alla confessione. Sebbene Dunja non avrebbe mai potuto amare Svidrigajlov, Son'ja ama Rask\u00f2l'nikov e esemplifica i tratti dell'ideale perdono cristiano, permettendo a Rask\u00f2l'nikov di confrontarsi con il suo delitto e di accettare il suo castigo.\nEsistenzialismo cristiano.\nUn'idea centrale dell'esistenzialismo cristiano \u00e8 la definizione dei limiti morali dell'azione umana entro un mondo governato da Dio. Rask\u00f2l'nikov esamina i limiti costituiti e decide che un atto manifestamente immorale \u00e8 giustificabile a condizione che porti a qualcosa di incredibilmente grandioso. Tuttavia, Dostoevskij si erge contro questo pensiero ambizioso facendo sgretolare e fallire Raskol'nikov nelle conseguenze del suo delitto.\nAdattamenti cinematografici e televisivi.\nSono stati effettuati molti adattamenti cinematografici e televisivi del romanzo.\nAlcuni dei pi\u00f9 famosi sono:\nEdizioni italiane.\nSono pubblicate anche le riduzioni teatrali di: Gaston Baty (per la regia di Giorgio Strehler), Giovacchino Forzano (opera con musica di Arrigo Pedrollo), Dante Guardamagna, Glauco Mauri, Peter Sutermeister (su musiche di Heinrich Sutermeister) e di Jolanda Zocchi; per il cinema quelle di Stefania Quadrio, di Mario Missiroli e Tullio Kezich, di Aki Kaurism\u00e4ki e Pauli Pentti. \nEsiste anche una versione raccontata da Abraham Yehoshua.\nCuriosit\u00e0.\nSecondo un aneddoto raccontato da George Gamow a Arthur Koestler, un giorno il fisico russo P\u00ebtr Leonidovi\u010d Kapica diede la traduzione inglese di \"Delitto e castigo\" al fisico Paul Dirac. Quando gli chiese cosa ne pensasse del romanzo egli rispose: \u00abNiente male. Ma in un capitolo l'autore ha fatto uno sbaglio. Ha raccontato che il sole \u00e8 sorto due volte nello stesso giorno.\u00bb Questo fu il suo unico commento."}
{"id": "308390", "revid": "1776051", "url": "https://it.wikipedia.org/wiki?curid=308390", "title": "Pamela (nome)", "text": "Origine e diffusione.\n\u00c8 un nome recente, creato alla fine del Cinquecento dallo scrittore Philip Sidney per un personaggio femminile del suo poema pastorale \"Arcadia\"; Sidney lo coni\u00f2 apparentemente basandosi sui termini greci \u03c0\u03b1\u03bd (\"pan\", \"tutto\") e \u03bc\u03b5\u03bb\u03b9 (\"meli\", \"miele\", quindi \"tutta dolcezza\") oppure \u03bc\u03b5\u03bb\u03bf\u03c2 (\"melos\", \"canto\").\nVenne poi ripreso da Samuel Richardson che lo adott\u00f2 per la protagonista del suo romanzo \"Pamela, o la virt\u00f9 premiata\" del 1740; dopo questo cominci\u00f2 ad essere usato come nome in inglese, ma non divenne comune fino al XX secolo.\nIn italiano, dove \u00e8 attestato sia con la pronuncia \"Pam\u00e8la\" che \"P\u00e0mela\", \u00e8 stato introdotto principalmente da due commedie di Carlo Goldoni, \"Pamela nubile\" e \"Pamela maritata\", rispettivamente del 1750 e del 1760, anche se pure la pi\u00f9 recente serie televisiva \"Dallas\" ha contribuito alla sua diffusione (che \u00e8 comunque scarsa).\nOnomastico.\nIl nome \u00e8 adespota, non essendovi sante cos\u00ec chiamate. L'onomastico pu\u00f2 essere festeggiato il 1\u00ba novembre, la festa di Tutti i Santi."}
{"id": "308393", "revid": "2136", "url": "https://it.wikipedia.org/wiki?curid=308393", "title": "Command &amp; Conquer- Red Alert", "text": ""}
{"id": "308400", "revid": "2136", "url": "https://it.wikipedia.org/wiki?curid=308400", "title": "Command &amp; Conquer- Generals", "text": ""}
{"id": "308402", "revid": "34392", "url": "https://it.wikipedia.org/wiki?curid=308402", "title": "Tallit", "text": ""}
{"id": "308404", "revid": "701660", "url": "https://it.wikipedia.org/wiki?curid=308404", "title": "Kippah", "text": "La kippah (in italiano; anche \"chipp\u00e0\"; dall'ebraico: \u05db\u05d9\u05e4\u05d4, plurale \"kippot\"; in yiddish: oppure , yarmulke, plurale \"yarmulkes\") \u00e8 il copricapo circolare usato correntemente dagli Ebrei maschi obbligatoriamente nei luoghi di culto. Anche se i pi\u00f9 religiosi lo indossano durante la vita quotidiana, \u00e8 uso degli ebrei osservanti coprire \"comunque\" il capo in segno di rispetto verso Dio, e a tale scopo un qualsiasi copricapo sarebbe adatto.\nTra gli ebrei riformati e conservatori anche le donne si coprono la testa, ma non indossano una kippah.\nOrigini e Legge ebraica.\nEsiste un ampio dibattito tra le autorit\u00e0 halakhiche se indossare una kippah sia richiesto dalla legge ebraica. Tale legge ebraica impone che un uomo si deve coprire il capo durante la preghiera. In origine, per gli uomini ebrei ortodossi, indossare un copricapo fuori della sinagoga era solo un'usanza.\nAttualmente, secondo alcune autorit\u00e0 halakhiche ha assunto \"la forza di legge\" perch\u00e9 \u00e8 un atto di Qiddush haShem (precetto di santificazione del Nome). L'autorit\u00e0 David Segal HaLevi del XVII secolo affermava che il motivo era per distinguere gli ebrei dai non-ebrei, soprattutto mentre si pregava.\nIl Talmud afferma: \"Copriti la testa in modo che il timore del cielo sia su di te\". Rabbi Hunah Rabbi Joshua non camminava mai oltre i 2 metri a capo scoperto, spiegando: \"Poich\u00e9 la Presenza Divina \u00e8 sempre sopra la mia testa\". Secondo lo Shulchan Arukh, si consiglia fortemente agli uomini ebrei di coprirsi il capo, e quindi di non camminare mai a capo scoperto oltre i 2 metri. Coprirsi la testa, indossando ad esempio una kippah, \u00e8 descritto come \"onorare Dio\". La \"Mishnah Berurah\" modifica questa sentenza, aggiungendo che gli \"Acharonim\" avevano stabilito come obbligo l'indossare un copricapo, anche quando si cammina meno di due metri, e anche quando si sta fermi in piedi, dentro o fuori. In molte comunit\u00e0, anche i ragazzi sono incoraggiati ad indossare una kippah fin dalla giovane et\u00e0, al fine di inculcare l'abitudine.\nIl Talmud riporta il seguente aneddoto:\nIl Tanakh (Bibbia ebraica) indica che coprirsi la testa fosse un segno di lutto: \nL'argomentazione della kippah ha due versioni. Il Gaon di Vilna dice che uno pu\u00f2 recitare una \"berakhah\" (benedizione) senza kippah, poich\u00e9 portare la kippah \u00e8 solo un \"midos chassidus\" (\"attributo esemplare\"). Recentemente c'\u00e8 stata una forte tendenza a sopprimere le fonti antiche che accettavano questa mitigazione della tradizione, tra cui l'omissione di responsa che non sostenevano l'uso della kippah in libri recenti.\nUsi moderni.\nSecondo l'halakhista conservatore Rabbi Isaac Klein (1905\u20131979), nella sua \"Guida alla pratica religiosa ebraica\", l'ebreo conservatore devoto deve corpirsi il capo quando si trova in sinagoga, durante la preghiera o lo studio sacro, quando svolge atti rituali e quando mangia. A met\u00e0 del XIX secolo, gli ebrei riformati guidati da Isaac Mayer Wise (1819-1900) rifiutarono completamente le \"kippot\" dopo una disputa in cui la kippah di Rabbi Wise gli fu violentemente sbattuta via dalla testa.\nNel 1984, il rabbino Chabad Abraham Shemtov condusse una delegazione di rabbini in visita alla Casa Bianca quale parte degli \"Amici Americani di Lubavitch\" e don\u00f2 al Presidente una menorah. Il gruppo ha raccontato di essere rimasto sorpreso quando, sul momento di accomiatarsi, il Presidente li ha invece invitati a rimanere un po' di pi\u00f9, in modo che potesse raccontare loro la storia di un rabbino che serviva come cappellano nella Marina americana. Ha condiviso con loro la storia di Rabbi Arnold Resnicoff, la cui kippah (zucchetto) dovette esser gettata via dopo il bombardamento della caserma di Beirut nel 1983, perch\u00e9 era coperta di sangue dopo essere stata utilizzata per pulire i volti dei \"Marines\" feriti, e cos\u00ec un cappellano cattolico strapp\u00f2 un pezzo della sua uniforme mimetica e la diede al rabbino come un sostituto temporaneo della kippah. Il Presidente chiese quindi al gruppo di spiegargli la tradizione ebraica di coprirsi la testa, e Shemtov rispose: \"Signor Presidente, la kippa per noi \u00e8 un segno di riverenza\". Un collega del gruppo, Rabbi Feller, continu\u00f2: \"Abbiamo posto la kippa sul punto pi\u00f9 alto del nostro essere - sulla nostra testa, il vascello del nostro intelletto - per ricordare a noi stessi e al mondo che esiste Qualcosa che \u00e8 al di sopra dell'intelletto umano - la Sapienza Infinita di Dio.\"\nA giugno del 2019, il Governo tedesco ha raccomandato la comunit\u00e0 ebraica di evitarne l'uso in pubblico, anche a seguito di un'escalation di violenza iniziato con attacchi di Berlino nel 2018 fino ad una militarizzazione delle sinagoghe e delle scuole ebraiche in Germania.\nTipi e variazioni.\nNell'Europa medievale il copricapo distintivo ebraico era il \"cappello ebreo\" (noto anche come \"Judenhut\" in tedesco o, in latino, \"pilleus cornutus\", \"cappello cornuto\"), un cappello a cono, spesso bianco o giallo, inizialmente portato di volont\u00e0 propria per distinguersi, ma in seguito reso obbligatorio in certe localit\u00e0 da Stati cristiani per motivi discriminatori. Negli Stati Uniti del XIX secolo i rabbini spesso indossavano il berretto accademico o lo zucchetto cinese. Altri ebrei di questo periodo indossavano \"kippot\" neri a forma di scatola.\nSpesso il colore e la stoffa della kippah pu\u00f2 indicare aderenza ad uno specifico movimento religioso ebraico. Kippot ad uncinetto o di maglia intrecciata, soprattutto o quasi solamente con fantasie a righe colorate, chiamate \"kippot serugot\", vengono portate da sionisti religiosi e ortodossi moderni, che indossano anche kippot scamosciati o di pelle. Membri di gruppi Haredi di solito portano kippot di velluto o di stoffa. Comunque, pi\u00f9 grande \u00e8 la kippah e pi\u00f9 tradizionalista \u00e8 l'indossatore. In contrasto, pi\u00f9 piccola \u00e8 la kippah, pi\u00f9 moderna e liberale \u00e8 la persona.\nRecentemente si osserva che alcune \"kippot\" vengono fatte coi colori di squadre sportive, specialmente di calcio. Negli Stati Uniti esistono \"kippot\" per bambini che raffigurano temi e personaggi di cartoni animati, ma alcune scuole ebraiche le hanno bandite perch\u00e9 non sono conformi ai valori tradizionali ebraici. I Samaritani una volta indossavano distintivi copricapi blu per separarsi dagli ebrei che indossavano copricapi bianchi, ma oggi indossano \"fez\" con turbanti simili a quelli degli ebrei sefarditi provenienti da Medio Oriente e Nord Africa.\nCopricapo nella cultura antica israelita.\nGli Israeliti che appaiono sul bassorilievo in marmo di Sennacherib, indossano copricapi; sulla stele di Salmanassar, gli ambasciatori di Jehu hanno un copricapo e un abbigliamento israelita. Un passo di antica letteratura sembra particolarmente significativo: nei \"Libri dei Re\" si citano gli \u05d7\u05b2\u05d1\u05b8\u05dc\u05d9\u05b4\u05dd \"havalim\", che sono posti intorno al capo. Ci\u00f2 fa ricordare le immagini di siriani su monumenti dell'Antico Egitto, che vengono rappresentati con un laccio intorno ai lunghi capelli, usanza ancora osservata in Arabia. Comune era anche lo zucchetto di stoffa, anch'esso d'uso nell'Antico Egitto per coloro che appartenevano alle classi pi\u00f9 elevate e si rasavano la testa, per evitare i pidocchi. Servivano inoltre per evitare irritazioni quando indossavano parrucche.\nGli Israeliti sembra portassero anche copricapi simili a quelli dei Beduini, ma non si conosce di che tipo. Che fossero forse in stile \"fellah\" pu\u00f2 essere dedotto dall'uso del nome \u05e6\u05b7\u05e0\u05b4\u05d9\u05e3 \"tzanif\" (il verbo \"tzanaf\" significa \"rotolare come una palla\", Isaia ) e dal verbo \u05d7\u05b7\u05d1\u05b8\u05bc\u05e9 \"habash\" (\"arrotolare\", cfr. Ezechiele ; Giona ). Quanto alla forma di tali turbanti, non se ne conosce granch\u00e9, e potrebbero essersi diversificati a seconda delle classi sociali. Ci\u00f2 era d'uso per esempio con gli Assiri e i Babilonesi, la cui moda poteva aver influenzato quella degli Israeliti - specialmente durante la cattivit\u00e0 babilonese. Nello Yemen, la fascia intorno al copricapo era chiamata \u05de\u05b7\u05e6\u05b7\u05e8 \"matzar\"; quella indossata dalle donne si chiamava \u05d2\u05b7\u05bc\u05e8\u05d2\u05d5\u05bc\u05e9 \"gargush\".\nProibizioni.\nNegli Stati Uniti d'America, i militari di religione ebraica possono indossare la kippah, ma non all'interno di edifici o simili (solo la polizia militare pu\u00f2 tenere copricapi all'interno di costruzioni). Un'altra legge statunitense, permette a prigionieri nelle carceri di indossare le \"yarmulke\" in base a considerazioni specifiche degli ebrei ortodossi. Ma una clausola della stessa, approvata nel luglio 2009, proibisce agli insegnanti di indossare abbigliamento religioso in classi scolastiche pubbliche.\nNel marzo 2004, il governo francese ha proibito di indossare \"kippot\", \"hijab\" e vistose croci cristiane in scuole elementari o medie in Francia."}
{"id": "308405", "revid": "287204", "url": "https://it.wikipedia.org/wiki?curid=308405", "title": "William Hamilton (diplomatico)", "text": "Biografia.\nFiglio di Lord Archibald (ultimogenito di William Douglas, duca di Hamilton e di Anne Hamilton, III duchessa di Hamilton), governatore della Giamaica, serv\u00ec sotto le armi dal 1747, andandosene dopo il matrimonio con Catherine Barlow, figlia di Hugh Barlow, celebrato il 25 gennaio 1758.\nAmbasciatore inglese presso la corte di Napoli dal 1764 al 1800, rimase vedovo il 25 agosto del 1782. In questo periodo studi\u00f2 le attivit\u00e0 vulcaniche e i terremoti, scrisse un libro su Pompei, acquist\u00f2 il ricco museo del conte di Pianura Francesco Grassi e raccolse una notevole collezione di vasi antichi, parte trasferita nel 1772 al British Museum.\nLe \"Antiquit\u00e9s \u00e9trusques, grecques et romaines\" vennero pubblicate a Napoli nel 1766-67, con 436 tavole incise, di cui 179 acquarellate in rosso e nero con ritocchi di bianco e di azzurro, eseguite da Pietro Bracci, mentre Pierre-Fran\u00e7ois Hugues d'Hancarville aveva curato il testo e la pubblicazione. Si spos\u00f2 con Emma Lyon il 6 settembre 1791 a Londra, lui di 60 anni lei di 26. Ella ebbe in seguito un'intensa relazione sentimentale con l'ammiraglio Horatio Nelson, alla quale Sir William non si oppose, essendo egli stesso amico ed estimatore dell'ammiraglio.\nWolfgang Goethe fa visita a Hamilton il 27 maggio 1787 e visita la sua collezione di reperti archeologici, che descrive nel suo \"Viaggio in Italia\" come disordinata e stipata nei locali sotterranei della sua abitazione. Tra questi reperti individua due candelabri di probabile provenienza pompeiana, facendo notare la scoperta a Hackert che lo invita a tacere e non indagare oltre sulla loro provenienza.\nLetteratura e cinema.\nLa vicenda amorosa tra Nelson e Lady Hamilton \u00e8 rievocata da diversi romanzi (tra cui \"Confessioni di una favorita\" di Alexandre Dumas padre) e film, tra cui \"Il grande ammiraglio\" (\"That Hamilton Woman\") di Alexander Korda.\nNel 1992, la scrittrice statunitense Susan Sontag pubblic\u00f2 \"The Volcano Lover: A Romance\", in cui narrava, in maniera romanzata la vita del diplomatico e studioso inglese."}
{"id": "308407", "revid": "124407629", "url": "https://it.wikipedia.org/wiki?curid=308407", "title": "The Low End Theory", "text": "The Low End Theory \u00e8 il secondo album degli A Tribe Called Quest, pubblicato il 24 settembre 1991 dalla Jive Records. \u00c8 stato pi\u00f9 volte citato come uno dei migliori album del genere alternative hip hop, inserito nella Lista dei 500 migliori album secondo Rolling Stone alla posizione numero 154 e da Vibe tra i 100 immancabili album rap del XX secolo.\nSupportato dal singolo principale \"Check the Rhime\", The Low End Theory ha debuttato al numero 45 della classifica Billboard 200. Al momento della sua uscita, il potenziale commerciale dell'album \u00e8 stato messo in dubbio dai critici musicali e dai dirigenti della Jive. Tuttavia, l'uscita di due singoli aggiuntivi, \"Jazz (We've Got)\" e \"Scenario\", ha portato ulteriore attenzione e popolarit\u00e0 al gruppo. Il 19 febbraio 1992, infatti, l'album \u00e8 stato certificato disco d'oro dalla Recording Industry Association of America (RIAA), con il superamento di 500.000 copie vendute negli Stati Uniti, e il 1 febbraio 1995 \u00e8 stato certificato disco di platino dalla RIAA, con il superamento di un milione di copie vendute\nStoria.\nDopo l'album di debutto, \"People's Instinctive Travels and the Paths of Rhythm\" (1990), uno dei quattro componenti originali, Jarobi White, lascia il gruppo per studiare cucina. Anche per questo motivo Phife Dawg, dopo una discussione con il collega Q-Tip, decide di aumentare la sua partecipazione nell'album, e insieme si impegnano per dare pi\u00f9 visibilit\u00e0 al gruppo. Q-Tip ha citato l'album \"Straight Outta Compton\" degli N.W.A. come fonte di ispirazione per l'album.\nIl gruppo ha anche assunto il contrabbassista Ron Carter per realizzare la traccia \"Verses from the Abstract\", bassista che il rapper Q-Tip ha definito \"uno dei bassisti pi\u00f9 importanti del secolo\". Carter ha accettato di collaborare a patto che il gruppo evitasse parolacce e profanit\u00e0, e Q-Tip gli ha risposto che le tracce avrebbero trattato problemi sociali reali.\nL\u2019album \u00e8 stato prodotto principalmente dal membro del gruppo Q-Tip, creando un suono molto minimalista, basato su loop di bassi, loop di batteria e campionamenti jazz. Liricamente, l\u2019album tratta temi quali: commenti sulla societ\u00e0, giochi di parole, ironia e forti interazioni tra i membri del gruppo Q-Tip e Phife Dawg (quest\u2019ultimo aveva appena scoperto di essere afflitto da diabete, e proprio per questo motivo ha chiesto di poter partecipare maggiormente nei lavori del gruppo)."}
{"id": "308409", "revid": "181699", "url": "https://it.wikipedia.org/wiki?curid=308409", "title": "Vaiaku", "text": "Vaiaku \u00e8 un villaggio, capitale di Tuvalu, situato sulla costa meridionale dell'isola di Fongafale, nell'arcipelago di Funafuti. Tutti i palazzi amministrativi e l'unico hotel di Tuvalu, il Vaiaku Langi Hotel, si trovano a Vaiaku, che conta circa 4.900 abitanti."}
{"id": "308410", "revid": "287204", "url": "https://it.wikipedia.org/wiki?curid=308410", "title": "Joan Mir\u00f2", "text": ""}
{"id": "308412", "revid": "1632387", "url": "https://it.wikipedia.org/wiki?curid=308412", "title": "Stella di David", "text": "La stella di David, o meglio lo scudo di David (in ebraico \u05de\u05d2\u05df \u05d3\u05d5\u05d3 \"M\u0101\u1e21\u0113n D\u0101w\u012b\u1e0f\"; pronuncia tiberiana , pronuncia ebraica moderna ; in ebraico ashkenazita e yiddish \"Mogen Dovid\" o \"Mogein Dovid\" ), o anche \"sigillo di Salomone\", \u00e8 la stella a sei punte che, insieme alla Menorah, rappresenta la civilt\u00e0 e la religiosit\u00e0 ebraica.\nDiventata simbolo del sionismo fin dal primo congresso di Basilea (1895), \u00e8 presente nella bandiera dello Stato di Israele (insieme alle fasce blu del Talled) a partire dal 1946, quando la bandiera sionista divenne quella ufficiale dello Stato di Israele.\nLa \"stella a sei punte\" \u00e8 anche un simbolo molto diffuso nella cabala esoterica e nell'occultismo pi\u00f9 in generale.\nCon differenti colori e motivi nella parte centrale, la stella di David \u00e8 presente nel simbolo di ognuna delle Dodici Trib\u00f9 di Israele.\nNell'Unicode, il simbolo \"Stella di Davide\" \u00e8 U+2721 (\u2721).\nOrigine.\nForma e significato.\nQuesto simbolo si pensa provenga da antichi trattati ermetici, molti gruppi iniziatici e popoli del mondo che lo hanno usato ne hanno attribuito un'importanza e un significato diverso. Dall'antico testo di Ermete Trismegisto emerge il significato: \"Ci\u00f2 che \u00e8 in basso \u00e8 come ci\u00f2 che \u00e8 in alto, e ci\u00f2 che \u00e8 in alto \u00e8 come ci\u00f2 che \u00e8 in basso, per fare i miracoli della realt\u00e0 Una. E poich\u00e9 tutte le realt\u00e0 sono e provengono da una, per la mediazione di una, cos\u00ec tutte le realt\u00e0 sono nate da questa realt\u00e0 unica mediante adattamento\". L'incontro dei due triangoli simboleggia l'unione perfetta dello spirito e della materia. Tutto ci\u00f2 che esiste e si manifesta nel mondo fenomenico degli effetti \u00e8 un riflesso del mondo invisibile delle cause che vi sono in principio, il microcosmo e il macrocosmo si compenetrano vicendevolmente e sono uno lo specchio dell'altro. Rappresenta anche l'unione e l'equilibrio del principio maschile (triangolo con la punta verso l'alto) e il principio femminile (triangolo con la punta verso il basso) in s\u00e9 stessi.\nLa forma della stella \u00e8 un esempio dell'esagramma, un simbolo significativo anche per altri popoli. \u00c8 ottenuta dall'incrocio di due triangoli equilateri (aventi quindi tre angoli uguali di 60\u00b0 ciascuno) e di eguali dimensioni, uno col vertice rivolto verso l'alto e il secondo col vertice rivolto verso il basso. L'esagramma \u00e8 da datarsi anteriormente all'utilizzo degli ebrei. Fuori dal sistema giudaico viene utilizzato prevalentemente nell'occultismo.\nUn'altra teoria sull'origine della forma \u00e8 da reperirsi semplicemente in 2 delle 3 lettere ebraiche del nome David. Nella scrittura ebraica Davide \u00e8 scritto solo con 3 caratteri, due dei quali sono la \"D\" (o \"D\u00e0leth\" in ebraico). Nei tempi antichi questa lettera veniva scritta in modo molto simile a un triangolo, pi\u00f9 o meno come la lettera greca \"Delta\" con la quale condivide il suono e la stessa posizione (quarta) nei rispettivi alfabeti come anche la D in italiano e negli altri alfabeti occidentali. Il simbolo poteva essere un semplice stemma della famiglia formato ribaltando e sovrapponendo le due pi\u00f9 importanti lettere del nome del capostipite.\nAlcuni ricercatori hanno anche teorizzato che la \"Stella di David\" rappresenti la situazione astrale al momento della nascita di David o della sua incoronazione e alcune recenti ricerche sembrerebbero dimostrare che il ritorno di quella situazione astrale fosse anche il segno nuovamente atteso per la venuta del Messia, realizzatosi all'avvento di Ges\u00f9 di Nazareth. In altre parole, la famosa stella vista dai Magi sarebbe proprio la Stella di Davide.\nIn effetti, la Stella di Davide \u00e8 altres\u00ec conosciuta come la \"Stella del re\" nei circoli astrologici e fu pure un simbolo astrologico nello Zoroastrismo.\nIn antichi papiri, i pentagrammi, insieme a stelle ed altri simboli, era spesso reperibile su amuleti con il nome ebraico di Dio, e veniva usato per proteggere dalla febbre e da altre malattie. Stranamente non si trovava l'esagramma su questi amuleti. Nel Grande papiro magico a Parigi e a Londra possiamo trovare 22 simboli per parte ed un cerchio con dodici simboli, ma non sono reperibili pentagrammi o esagrammi.\nQuindi, con tutta probabilit\u00e0 non fu il sincretismo delle influenze ellenistica, ebraica e copta a originare il simbolo. \u00c8 possibile che sia stata la Kabbalah a far derivare il simbolo dai Templari, ma questo ipotizzerebbe un'origine molto posteriore alla datazione accertata (almeno il III secolo a.C., vedi sotto). La \"Pratica\" della Kabbalah fa uso di questo simbolo ordinando le dieci Sephiroth, sul simbolo e mettendolo sugli amuleti. Comunque, il simbolo non si trova sui classici testi kabbalistici come lo Zohar, gli scritti del rabbino Isaac Luria e altri similari. Pertanto si pu\u00f2 dire che questo utilizzo nel diagramma sefirotico non \u00e8 nulla pi\u00f9 di una reinterpretazione di simboli magici preesistenti.\nUn'etimologia popolare sarebbe quella secondo cui la \"Stella di David\" venne letteralmente tratta dallo scudo del giovane guerriero Davide (che poi sarebbe diventato il re David). Per risparmiare metallo, lo scudo sarebbe stato fatto con un supporto metallico di due triangoli incrociati con una copertura in pelle. Non vi \u00e8 chiaramente alcuna prova storica evidente dell'esattezza di questa pur acuta etimologia popolare. L'interpretazione tradizionale vede un triangolo \"acquoso \" e \"femminile\" con il vertice rivolto verso il basso ed uno \"focoso\" e \"maschile\" con il vertice rivolto verso l'alto. In un secondo tempo, superato questo dualismo, la cosmologia cominci\u00f2 a parlare dei quattro elementi costituenti l'universo. Il triangolo con il vertice rivolto verso l'alto indicava l'\"aria\" e quello con il vertice verso il basso la \"terra\".\nForma dello Scudo.\nLo Scudo di Davide non viene menzionato nella letteratura rabbinica antica. \u00c8 degno di nota, per\u00f2, che non ci sono prove archeologiche dell'utilizzo di questo simbolo nella Terra Santa nei tempi antichi, anche dopo i tempi del re David. \nLeggende ebraiche fanno collegare il simbolo al \"Sigillo di Salomone\", il magico anello con sigillo usato dal re Salomone per controllare i demoni e gli spiriti. Le leggende ebraiche collegano il simbolo anche ad uno scudo magico teoricamente posseduto dal re Davide che lo avrebbe protetto dai nemici.\nGli studiosi hanno proposto anche che possa essere una reliquia delle pratiche religiose dell'Antico Egitto, adottato dagli israeliti che avevano a che fare con l'occultismo e il sincretismo non prima del periodo del re Salomone.\nLa prima citazione della letteratura ebraica dello \"Scudo di Davide\" \u00e8 l\"'Eshkol ha-Kofer\" del Karaita Giuda Hadassi (met\u00e0 del XII secolo EV) ed afferma nel capitolo 242: \u00abSette nomi di angeli precedono la mezuzah: Michele, Gabriele, ecc. ... Tetragramma li protegge tutti! E anche il simbolo chiamato 'Scudo di David' \u00e8 posto a lato del nome di ogni angelo.\u00bb Era quindi anche questa volta un simbolo su un amuleto.\nUn manoscritto del Tanakh datato 1307 e appartenuto al rabbino Giuseppe bar Yehuda ben Marvas di Toledo, in Spagna, venne decorato con una \"Stella di David\".\nNelle sinagoghe, forse, prese il posto della mezuzzah, e il nome \"stella di Davide\" potrebbe essergli stato dato in virt\u00f9 dei suoi presunti poteri protettivi. L'esagramma potrebbe essere stato utilizzato all'inizio anche come ornamento delle sinagoghe, com'\u00e8 successo, per esempio, anche nelle cattedrali di Brandeburgo e Stendal, sul Marktkirche ad Hannover e sul sagrato del duomo di Vigevano. Un simbolo in questa forma \u00e8 stato ritrovato anche sull'antica sinagoga di Tell Hum. A Cafarnao si ritrova nelle decorazioni marmoree della sinagoga del V sec. d.C., assieme al pentagramma.\nScudo con le stelle.\nNel 1354, il Re di Boemia Carlo IV prescrisse per i Giudei di Praga una bandiera rossa con sia lo scudo di Davide che il sigillo di Salomone. La bandiera rossa con la quale i Giudei incontrarono il Re Mattia Corvino nel XV secolo aveva due pentagrammi con due stelle d'oro (Schwandtner, \"Scriptores Rerum Hungaricarum,\" ii. 148). Infatti, nel 1460, gli ebrei di Budapest, ricevettero il re Mattia Corvino con una bandiera rossa con due \"Scudi di David\" e due stelle. Il pentagramma, perci\u00f2, era evidentemente in uso anche tra gli Ebrei.\nSi pu\u00f2 vedere in un manoscritto gi\u00e0 dall'anno 1073 (facsimile in M. Friedmann, \"Seder Eliyahu Rabbah ve-Seder Eliyahu Zt\u1e6da,\" Vienna, 1901). Nel primo libro di preghiere in ebraico, stampato a Praga nel 1512, un grande \"Scudo di David\" appariva sulla copertina. Nel colofone del libro venne scritto: \u00abOgni uomo sotto la sua bandiera concorda con la casa dei suoi padri... e merita di conferire un dono benigno su ognuno che porta lo Scudo di Davide\u00bb. Nel 1592, a Mordechai Maizel venne dato il permesso di esporre \u00abuna bandiera del re David simile a quella della Sinagoga Principale\u00bb nella sua sinagoga a Praga. Nel 1648 ai giudei di Praga venne di nuovo dato il permesso di esporre una bandiera come ricompensa per aver partecipato alla difesa della citt\u00e0 contro gli Svedesi. Su uno sfondo rosso compariva uno \"Scudo di David\" in giallo al centro del quale stava una stella svedese.\nUtilizzo ebraico.\nLa \"Stella di David\" pu\u00f2 essere trovata sulle lapidi degli ebrei religiosi fin da centinaia di anni fa in Europa, ed \u00e8 universalmente accettata come simbolo del popolo ebraico. A conseguenza dell'emancipazione giudea dopo la Rivoluzione francese, le comunit\u00e0 ebraiche scelsero la \"Stella di David\" per rappresentarsi, un po' come la croce usata dalla maggioranza dei cristiani.\nAlcuni gruppi di ebrei ortodossi rifiutano l'uso dell'esagramma a causa della sua relazione con la magia e l'occulto e non lo riconoscono come un simbolo ebraico. Alcuni gruppi di Haredi, chiamati \"Neturei Karta\", lo rigettano a causa dell'associazione comune col Sionismo.\nDiverse sinagoghe degli ortodossi moderni, e anche numerose sinagoghe di altri movimenti ebrei, espongono comunque la bandiera di Israele con la \"Stella di David\" in evidenza di fronte alle sinagoghe e vicino all'arca contenente i rotoli della Torah.\nUtilizzo presso i cristiani.\nLa Bibbia non fa nessuna menzione diretta della \"Stella di Davide\". Il Catechismo della Chiesa Cattolica, al numero 528, riferisce che \"I magi venuti a Betlemme per adorare il re dei Giudei ... alla luce messianica della \"stella di Davide\", cercano in Israele colui che sar\u00e0 il re delle nazioni\". \u00c8 evidente che in questo contesto non si sta parlando di un particolare simbolo a forma di esagramma, quanto della nuova stella come simbolo biblico dell'ascesa regale della casata di Davide (Cfr. Nm 24,17-19: la visione di Balaam).\nFino al XIX secolo la \"Stella di Davide\" appare sporadicamente come motivo puramente ornamentale anche in chiese o altri edifici sacri cristiani. A partire dall'Ottocento, invece, crebbe una certa perplessit\u00e0 di fronte all'impiego di questo simbolo, che progressivamente veniva sempre pi\u00f9 connotato come identificativo dell'ebraismo, se non addirittura come un richiamo all'occultismo o alla simbologia massonica. Alcune chiese relativamente recenti presentano tuttavia ancora la \"Stella di Davide\" come motivo ornamentale. Si pensi al rosone centrale della chiesa di San Marco a Milano o al timpano nella facciata neogotica della Basilica di Santa Croce a Firenze, anche se in questo caso progettata da un ebreo. Ad ogni modo, il suo utilizzo negli edifici di culto cattolici rimane sempre raro. Curioso \u00e8 il fatto che la stella di Davide sia riproposta nella Galleria Umberto I di Napoli, posta di fronte al Teatro S. Carlo. Sul tamburo della cupola, decorato con finestre, \u00e8 infatti presente il simbolo della stella.\nParecchi cristiani, specialmente tra gli anglicani indipendenti, i battisti, ed altri protestanti, appoggiano dichiaratamente lo Stato di Israele, sulla base della convinzione che Dio abbia stabilito un patto con gli israeliti in cui \u00e8 stabilito che la Terra di Israele debba rimanere in loro possesso. Ecco per quale motivo si possono vedere \"Stelle di David\" (o altri simboli ebraici) nelle loro chiese e in particolar modo nelle vetrate. Un esempio di ci\u00f2 \u00e8 la stella incastonata nel soffitto della Cattedrale nazionale di Washington.\nDavidiani.\nIl Davidiani hanno fede nella restaurazione del regno davidico in Israele prima della seconda venuta di Cristo (Avvento o Parusia) nelle nuvole del cielo e il riferimento al ramo davidico non \u00e8 dato dal nome del capo della setta David Koresh ma basato sul Libro di Isaia 11:1) al biblico \"Albero di Jesse\", (che compare \nnello stemma ufficiale utilizzato dai Davidiani, all'interno di una stella di David, il padre di re Davide, dal quale sarebbe disceso il Messia Ges\u00f9. Koresh, il re Ciro II di Persia, \u00e8 la figura del gentile che aiuta gli ebrei a far ritorno in Palestina. Victor Houteff ha diretto i Davidiani a lavorare per la riforma della Chiesa cristiana avventista del settimo giorno esclusivamente, in preparazione di un grande afflusso di convertiti, quando la chiesa sarebbe divenuta in uno stato pi\u00f9 puro.\nSanti degli ultimi giorni (Mormoni).\nLa \"Stella di David\" viene anche utilizzata, anche se pi\u00f9 raramente, dalla Chiesa di Ges\u00f9 Cristo dei Santi degli Ultimi Giorni, principalmente in architettura. Simboleggia le Trib\u00f9 d'Israele e l'amicizia e l'affinit\u00e0 con il popolo ebreo. Inoltre, alcuni teologi indipendenti SUG come l'ebreo-SUG Daniel Rona hanno avanzato la possibilit\u00e0 che la \"Stella di Davide\" venne creata dopo gli Urim e Tummim, ma questa non \u00e8 comunque la dottrina ufficiale della Chiesa.\nChiesa Cristiana di Sion.\nUn distintivo con una \"Stella di David\" e portato dai membri della Chiesa Cristiana di Sion, che conta pi\u00f9 di tre milioni di membri ed \u00e8 la pi\u00f9 grande Chiesa africana istituita dell'Africa del sud.\nUtilizzo presso i musulmani.\nIl professor Gershom Scholem teorizza che la \"Stella di Davide\" ebbe origine nei testi di Aristotele, che us\u00f2 i triangoli in differenti posizioni per indicare i diversi elementi basici. I triangoli sovrapposti rappresentano cos\u00ec le combinazioni di elementi. Dai testi di Aristotele questi simboli sono arrivati fino alla letteratura araba pre-musulmana.\nGli arabi musulmani si interessavano di matematica ed erano attirati dalle storie bibliche ed islamiche. Difatti uno dei personaggi pi\u00f9 importanti nella prima letteratura araba islamica era il Re Salomone (in arabo \"Sulaym\u0101n\"). Il Talmud babilonese contiene una leggenda su Salomone rapito da Asmodeo, re dei demoni. Riusc\u00ec a rapire il re rubandogli il suo \"sigillo di Salomone\", anche se secondo il Talmud quel sigillo era semplicemente una moneta di metallo col tetragramma del nome divino scritto sopra. \u00c8 possibile che il sigillo venisse alterato nelle storie arabe. La prima apparizione del simbolo nelle scritture ebree fu nei testi kabbalistici orientali, cos\u00ec \u00e8 possibile che la \"Stella di David\" fosse un'alterazione del pentagramma mediante l'influenza araba.\nIn vari passaggi del Corano vi \u00e8 scritto che David e Salomone fossero profeti e re, e pertanto sono figure riverite dai musulmani. I Beylik musulmani della Turchia e parte dei Giannizzeri, durante le dinastie qaramanide e Candaroglu usarono la stella sulle loro bandiere. Tuttora la stella si pu\u00f2 trovare in moschee e in altri manufatti dell'arte islamica.\nUtilizzo presso i nazisti.\nUna \"Stella di David\", spesso di colore giallo, venne utilizzata dai nazisti durante la shoah come metodo di identificazione degli ebrei, e venne chiamata \"la Stella Ebrea\". Una foto freelance, datata al 1935, proveniente da Hulton Archive, raffigura un ebreo tedesco di classe media che a Berlino, nella Germania nazista, sta camminando con una valigetta in mano. Indossa una grande stella di David sul soprabito del suo abbigliamento da lavoro, che lo ha ridotto, anche se libero, allo status di schiavo e un bersaglio facile dell'antisemitismo. (Foto di Hulton Archive / Getty Images).\nL'obbligo di portare la \"Stella di Davide\" con la parola \"jude\" (ebreo in tedesco) scritta sopra venne esteso a tutti gli ebrei al di sopra dei 6 anni nelle zone occupate dalla Germania dal 6 settembre 1941. In altri luoghi vennero utilizzate le parole della lingua locale (per esempio \"juif\" in francese, \"jood\" in olandese) Nella Polonia occupata gli ebrei vennero costretti a portare una fascia sul braccio con una \"Stella di Davide\" sopra, come anche una pezza davanti e dietro i propri indumenti.\nGli ebrei internati nei campi di concentramento vennero in seguito costretti a portare simili simboli, che rientravano in una lista pi\u00f9 lunga di simboli dedicata alle varie categorie. Queste erano di solito identificate da un triangolo colorato, mentre la Stella di David era composta da due triangoli gialli sovrapposti.\nAltri utilizzi.\nNella veste politico-sionista del simbolo, \u00e8 stato e viene tuttora spesso bruciato in manifestazioni pubbliche che contestano la legittimit\u00e0 della costituzione dello Stato di Israele da parte dell'ONU.\nAraldica.\nParimenti all'uso del termine \"pentalfa\" in luogo della stella araldica a cinque punte, \"esalfa\" \u00e8 nell'araldica e in una piccola parte della vessillologia il nome usato per definire una stella a sei punte, come la \"Stella di Davide\", ma non vuota e con semplici linee radianti.\nMagen David rosso.\nMagen David Adom (\"Stella rossa di Davide\") \u00e8 la societ\u00e0 di soccorso nazionale, competente per le emergenze sanitarie, per disastri, soccorso con ambulanza e servizio di banca del sangue di Israele, analoga alla Croce Rossa e Mezzaluna Rossa Internazionale. A seguito dell'adesione di Israele al Terzo Protocollo Aggiuntivo (2005) alle Convenzioni di Ginevra, il Magen David Adom \u00e8 entrato a far parte del Movimento Internazionale della Croce Rossa e della Mezzaluna Rossa aggiungendo alla stella il simbolo del diamante. La formalizzazione del riconoscimento del Magen David Adom quale membro del Movimento di CR/MR \u00e8 avvenuta per acclamazione nel corso della XXIX Conferenza Internazionale della CR/MR, tenutasi a Ginevra nel 2006.\nReligioni orientali.\nStelle a sei punte sono state trovate anche come diagrammi cosmologici nell'Induismo, nel Buddismo e nel Giainismo. Le ragioni dietro a questa comune apparizione del simbolo nelle religioni Indiane e Occidentali sono perse nei misteri dell'antichit\u00e0. Una possibilit\u00e0 potrebbe essere quella secondo cui queste abbiano un'origine comune, ma esiste anche la possibilit\u00e0 che artisti religiosi o adepti delle religioni di varie culture creassero indipendentemente la forma della \"Stella di Davide\", che dopotutto \u00e8 una semplice ed ovvia forma geometrica.\nNelle leggende indiane, la forma \u00e8 generalmente consistente di due triangoli, uno che punta verso l'alto e l'altro verso il basso, bloccati in un abbraccio armonioso. I due componenti sono chiamati 'Om' e 'Hrim' in sanscrito, e simboleggia la posizione dell'uomo tra la terra e il cielo. Il triangolo rivolto verso il basso simboleggia Shakti e quello rivolto verso l'alto Siva. L'unione mistica dei due triangoli rappresenta la creazione.\nI due triangoli insieme sono conosciuti anche come 'Shanmukha', ossia il sei-facce, che rappresenta le sei facce di Kartikeya, progenie di Siva e Shakti. Questo simbolo fa anche parte di diverse yantra e ha un profondo significato nei rituali ind\u00f9 dell'adorazione e della mitologia.\nL'esagramma \u00e8 un antico simbolo che si trova anche in antichi templi Indiani col nome di Shatkona. Simboleggia il Nara-Narayana, o il perfetto stato meditativo dell'equilibrio tra l'Uomo e Dio, che, se mantenuto, porterebbe nel \"Moksha\", o \"Nirv\u0101\u1e47a\" (liberazione dai limiti del mondo terrenale e le sue trappole materialistiche).\nBuddismo.\nNel Buddismo, alcune vecchie versioni del Bardo Thodol, altres\u00ec conosciuto come \"Il Libro tibetano dei morti\", contengono una Stella di David con una svastica al suo interno. Ma questo non ha assolutamente nulla a che vedere con l'utilizzo della cos\u00ec chiamata Stella di Davide da parte delle religioni tibetane. In tibetano, viene definita \"origine del fenomeno\" (\"chos-kyi byung-gnas\"). \u00c8 soprattutto connessa col culto di Vajrayogini, e forma la parte centrale di Her mandala. In realt\u00e0 \u00e8 in tre dimensioni invece di due, anche se potrebbe essere stata solo disegnata in maniera differente.\nTeosofia.\nLa \"Stella di David\" \u00e8 usata come sigillo e come emblema della Societ\u00e0 teosofica (fondata nel 1875). Anche se \u00e8 maggiormente sfruttato, in realt\u00e0 viene utilizzato con altri simboli religiosi, tra i quali la Svastica, l'Ankh, l'Aum e l'Ouroborus.\nMovimento Raeliano.\nIl Movimento Raeliano Internazionale (IRM), un movimento religioso-pacifista, usa la \"Stella di David\". Questo simbolo, d'accordo con il fondatore dell'IRM, Rael, \u00e8 da attribuirsi al fatto che secondo il credo dei raeliani il termine Elohim (Dio in ebraico) significhi invece \"coloro che vengono dal cielo\" e che quindi si tratti non dell'Onnipotente, bens\u00ec di extraterrestri tecnologicamente avanzati che mediante l'ingegneria genetica avrebbero sintetizzato la vita sulla terra dalla materia inanimata in 7 laboratori base che contengono il simbolo.\nAlcuni significati che introducono particolari variazioni di questo simbolo sono supportati dall'IRM, come il \"ben fatto\" (dove \"svastica\" significa \"ben fatto\" in Sanscrito) e \"infinito temporalmente\" (dove gli Hindi vedono la svastica come simbolo per cicli \"eterni\"). Nel Movimento Raeliano i due triangoli significano \"come \"sopra\", cos\u00ec \"sotto\"\", che potrebbe riferirsi alla somiglianza tra il passato dei creatori e il futuro delle creature o forse alla ripetuta struttura gerarchica dell'universo.\nL'IRM ha un piano a lungo termine, ovvero costruire un tempio complesso o ambasciata che dovrebbe, nel periodo della Singolarit\u00e0 tecnologica, e prima del 2036, supportare l'arrivo di profeti delle maggiori e di alcune minori religioni dopo un ritorno da un viaggio interstellare. Rael necessita che l'ambasciata contenga il \"simbolo degli Elohim\". Il simbolo inizialmente usato dal Movimento raeliano diede inizio a una controversia riguardo alla proposta di costruire l'ambasciata raeliana in Israele dal momento in cui alla \"Stella di Davide\" venne aggiunta una svastica nel mezzo."}
{"id": "308413", "revid": "123609202", "url": "https://it.wikipedia.org/wiki?curid=308413", "title": "Brovada", "text": "La brovada (brovade o sbruade in friulano) \u00e8 un piatto tipico della cucina friulana, usato per accompagnare carni arrosto o bollite, abbinabile con il vino. Dal 2011 \u00e8 anche riconosciuto marchio DOP.\nSi ottiene tagliando in piccole fettine (Pi\u00f9 grosse dei crauti) delle rape a colletto viola macerate nelle vinacce e cucinandole a lungo in pentola, con olio, alloro, e spesso un pezzo di carne di maiale (costa o musetto o altro taglio grasso del maiale).\nPreparazione.\nIl processo d'ottenimento delle rape macerate nelle vinacce ha inizio con la fine del processo di vinificazione.\nLe vinacce d'uva nera sgrondate dal vino sono lasciate in un contenitore da cui possa continuare il processo di sgocciolamento per parecchi giorni al fine di ottenere l'acidificazione delle vinacce medesime per opera anche dei moscerini dell'aceto.\nIl processo d'acidificazione pu\u00f2 essere accelerato con l'impiego del torchio; pressando le vinacce e lasciandole fermentare pressate uno o due giorni, si ottiene un aumento dell'acidit\u00e0. \nUna volta ottenute, le vinacce acide si mescolano agli scarti del vino, alla morchia che si recupera dai travasi, e all'acqua.\nA questo punto non resta che cogliere le rape, tagliare la parte verde e con l'uso di una roncola operare un taglio a forma di scodellino sulla parte alta ottenendone una sede dal quale entrer\u00e0 l'aceto durante la macerazione.\nLe rape vanno poste in un contenitore tipo tinozza a strati con la parte tagliata verso l'alto e tra uno e l'altro strato s'interpone della vinaccia in modo da evitare che le rape si muovano. Su ogni strato di vinaccia si aggiunge poco sale marino.\nAl completamento degli strati si aggiunge il liquido acido che deve raggiungere il livello dell'ultimo strato di vinaccia al fine di evitare che si formi della muffa.\nNei primi giorni di macerazione controllare il livello del liquido per evitare che scenda, e nel caso aggiungere o aceto o acqua o vino\nIl processo di macerazione dipende dalla temperatura e pu\u00f2 variare da uno a due mesi dopo di che le rape si conservano ma con il giungere della primavera e quindi del caldo cominciano a degenerare. Pertanto la brovada \u00e8 usualmente una pietanza invernale.\nLe rape vengono lasciate a fermentare a contatto con vinacce, preferibilmente di uva nera, per circa un mese, dopodich\u00e9 vengono estratte, sbucciate e tagliate.\nLa brovada \u00e8 di colore bianco, rosato o violetto, il profumo \u00e8 consistente, mentre il sapore \u00e8 acido e forte.\nLa brovada \u00e8 utilizzata per accompagnare o guarnire altri cibi (principalmente carni). Tipicamente viene abbinata al musetto (\"muset\"), tipico insaccato friulano simile al cotechino.\nBrovada carsolina.\nHa preso il nome dalla sorella friulana, ma originalmente veniva detta \"rava garba\", cio\u00e8 rapa acida."}
{"id": "308414", "revid": "1776051", "url": "https://it.wikipedia.org/wiki?curid=308414", "title": "Puerto Ayacucho", "text": "Puerto Ayacucho \u00e8 una citt\u00e0 del Venezuela capitale dello Stato di Amazonas. La citt\u00e0 fu fondata il 9 dicembre del 1924 ed \u00e8 diventata capitale di stato federale nel 1928.\nSorge sulla riva destra dell'Orinoco, in prossimit\u00e0 della frontiera con Colombia, il cui territorio si estende sulla sponda opposta del fiume. Dal suo porto si pu\u00f2 salpare per il piccolo villaggio colombiano di Casuarito, raggiungibile in pochi minuti di navigazione.\nSi estende su un territorio prevalentemente pianeggiante, ma comprendente anche alcuni bassi rilievi, chiamati \"miradores\" (\"belvederi\"), dai quali \u00e8 possibile godere il panorama della citt\u00e0.\nLa popolazione presente ha diverse origini etniche: molti sono gli indigeni (Jiwi) arrivati dai piccoli centri abitati posti lungo la strada principale (tra Puerto Ayacucho e Puerto Samariapo), o, ancora da pi\u00f9 lontano, dai villaggi che sorgono nella foresta lungo le sponde dei vari canali e fiumi, utilizzati come vie di comunicazione. I pochi abitanti ancora residenti in tali villaggi si recano in citt\u00e0 per il commercio di prodotti alimentari e dei manufatti che vengono venduti nel cosiddetto \"Mercado ind\u00edgena\", situato lungo la \"Avenida Rio Negro\", principale arteria della citt\u00e0, o nella \"Piazza Bol\u00edvar\" (\"Plaza Bol\u00edvar\"), dove si trova il \"Mercado viejo\" (\"Mercato vecchio\").\nPuerto Ayacucho \u00e8 raggiungibile dalle altre citt\u00e0 venezuelane principalmente per mezzo di piccoli aerei, che atterrano in un piccolissimo aeroporto situato nelle vicinanze. I piccoli centri circostanti sono invece raggiungibili tramite autobus (\"buscama\")."}
{"id": "308415", "revid": "33689", "url": "https://it.wikipedia.org/wiki?curid=308415", "title": "Lucillio", "text": "Epigrammi.\nA volte chiamato Lucilio (rischiando di confonderlo con l'antecedente poeta satirico Lucilio), scrisse in greco epigrammi satirici che preannunciano quelli di Marziale. Di essi ce ne sono pervenuti 123.\nFu un esponente del filone \"scoptico\" (o \"scommatico\"), nel quale l'epigramma assume la forma di un'analisi fulminea quanto aggressiva della realt\u00e0, connotata spesso da satira o sarcasmo, alla quale l'epigramma \u00e8 tradizionalmente associato, soprattutto grazie alla successiva opera di Marziale.\nCome Marziale, Lucillio ricorre spesso all'\"aprosd\u00f2keton\", l'introduzione di un elemento inatteso che sconvolge la risoluzione naturale dell'aspettativa creata dalla descrizione iniziale. I suoi bersagli compongono una fauna assortita di tipi umani, quali ad esempio:\nNon manca l'aggressiva trattazione di difetti fisici: il nome di una persona magrissima viene attribuito a una particella elementare:\nIn A.P., Libro XI, 76 viene rovesciato un mito ben noto: si esorta un uomo bruttissimo a non specchiarsi, perch\u00e9 odierebbe s\u00e9 stesso quanto Narciso si amava.\nIn A.P., Libro XI, 80 vengono resi onori ad un pugile, \u00abper non aver mai fatto male a nessuno\u00bb.\nNon manca la trattazione paradossale di vizi morali:\nIl trattato \"Arte cosmetica\".\nIn un trattato intitolato \"Arte cosmetica\", Lucillio descrisse con salacit\u00e0, le tecniche utilizzate delle patrizie romane per abbellirsi o nascondere i propri difetti: depilazione, sbiancatura dei denti, applicazioni di finti nei per coprire difetti della pelle e cos\u00ec via. Ovviamente senza rinunciare alla tecnica lessicale del \"fulmen in clausula\", cio\u00e8 della stoccata finale:"}
{"id": "308416", "revid": "933835", "url": "https://it.wikipedia.org/wiki?curid=308416", "title": "Deva", "text": "Deva (devan\u0101gar\u012b \u0926\u0947\u0935, sanscrito vedico \"dev\u00e1\") \u00e8 un termine sanscrito che come aggettivo indica ci\u00f2 che \u00e8 divino o celeste, mentre come sostantivo maschile indica la divinit\u00e0 o un dio. Raramente pu\u00f2 indicare un demonio malvagio. La parola \u00e8 affine al latino \"divus,\" variante di \"deus\" \"dio\", da cui deriva l'aggettivo \"divinus\" \"divino\".\nOrigine e significato del termine \"deva\".\nIl termine \"deva\" (\"colui\" o \"ci\u00f2\" che emana luce), origina dal sostantivo maschile sanscrito \"d\u00edv\" (nominativo \"dyaus\"; \"brillare\", \"emettere luce\", \"splendore\", \"giorno\", \"cielo\"; \"d\u00edv\" nel sanscrito pi\u00f9 tardo acquisisce il genere 'femminile') e indica il dio, la divinit\u00e0.\nCos\u00ec la raccolta di inni pi\u00f9 antica dei \"Veda\", il \"\u1e5agveda\" (XX-XV secolo a.C.):\nDa notare che nei primi inni dei \"Veda\" un altro termine comune per indicare le divinit\u00e0 \u00e8 \"asura\":\nCos\u00ec con il termine \"asura\" vengono indicati nel \"\u1e5agveda\" varie deit\u00e0 tra cui: Savit\u1e5b (I, 35, 10), Varu\u1e47a (I, 24, 14), Rudra (II, 1, 6), Indra (I, 174,1), Agni (V, 12, 1) e Soma (IX, 72,1).\nGli d\u00e8i vedici.\nTradizionalmente vengono elencate in trentatr\u00e9 (\"trayastrimsas\" ) le divinit\u00e0 vediche, questo perch\u00e9 nel \"\u1e5agveda\" tale numero viene spesso citato senza per\u00f2 elencare tali divinit\u00e0.\nNei successivi commentari in prosa denominati \"Br\u0101hma\u1e47a\" (intorno al X secolo a.C.) questi \"deva\" vengono suddivisi in:\nrestano tuttavia, in questo modo, ancora due nominativi mancanti rispetto alle indicazioni del \"\u1e5agveda\".\nGli \u0100ditya.\nGli \u0100ditya sono i figli della dea Adit\u012b (lett. \"infinito\") e sono connessi alle divinit\u00e0 della luce e alla regalit\u00e0. Quando vengono citati nel numero di sette si intende indicare il Sole (Savit\u1e5b, anche Savitar o S\u016brya), la Luna e i cinque pianeti allora conosciuti.\nGli \u0100ditya esplicitamente elencati come tali nei \"Veda\" sono sei:\nMa nei successivi \"Br\u0101hma\u1e47a\" diverranno dodici, aggiungendo i seguenti sei \u0100ditya a quelli \"vedici\":\nIndra.\n\u00c8 la divinit\u00e0 pi\u00f9 menzionata nei \"Veda\". Dio del tuono, della pioggia, dei fenomeni celesti e della guerra, non \u00e8 elencato tra gli \"\u0100ditya\" anche se una volta viene indicato come tale (\" \u1e5agveda\", VIII, 52,7). Viene a volte indicato anche come \"asura\". Con il \"vajra\" (la folgore), ha ucciso il serpente (o drago) cosmico V\u1e5btra.\nAgni.\n\u00c8 la divinit\u00e0 collegata al sacrificio vedico (\"Yaj\u00f1a\") e rappresenta il fuoco sacrificale.\nSoma.\nIndica la bevanda sacrificale, la pianta da cui si estrae, ma anche un Dio. In quanto tale possiede spesso l'epiteto di \"re\".\nVi\u1e63\u1e47u.\n\u00c8 indicato come \u0100ditya nei \"Br\u0101hma\u1e47a\" ma non negli inni vedici dove viene menzionato solo marginalmente, come compagno di Indra nella lotta contro V\u1e5btra. Acquisir\u00e0 notevole importanza nell'Induismo.\nRudra.\n\u00c8 l'aspetto distruttivo di Agni, terribile dio guerriero urlante (\"Rudra\" in sanscrito conserva il duplice significato di \"rosso\" o \"colui che grida\"). Nell'Induismo verr\u00e0 identificato con \u015aiva.\nTrita.\n\u00c8 un Indra 'minore'. Uccisore anche lui di V\u1e5btra. Nei \"Br\u0101hma\u1e47a\" \u00e8 considerato il fuoco sacrificale che si nasconde per evitare il suo feroce dovere e quindi \u00e8 collegato ad Agni.\nGli A\u015bvin.\nGli A\u015bvin (possessori di cavalli), o secondo una denominazione pi\u00f9 antica N\u0101satya, sono due \"deva\" gemelli e guerrieri montati sul carro con cui trasportano S\u016bry\u0101.\nI Marut.\nCompagni di Indra e figli di P\u1e5b\u015bni, da alcuni studiosi identificati con gli undici Rudra. Guerrieri sul carro, aiutano Indra contro il serpente V\u1e5btra.\nV\u0101yu.\nIl \"deva\" del vento. Per questo legato al respiro e successivamente collegato al \"pr\u0101\u1e47a\", il respiro della vita.\nP\u016b\u1e63an.\nProtettore delle strade e quindi della transumanza delle vacche (ricchezza primaria nella societ\u00e0 vedica e quindi \"pu\u1e63\" ovvero 'prospero'). In quanto tale protettore anche del cammino del Sole e quindi divinit\u00e0 solare.\nIl conflitto tra \"deva\" e \"asura\".\nJan C. Heesterman ha riassunto i diversi approcci che gli studiosi hanno offerto negli ultimi cento anni al tema della \"mitologia\" vedica. Da Abel Henri Joseph Bergaigne (1838-1888) a Hermann Oldenberg (1854 -1920) a George Dum\u00e9zil (1898-1986) a Franciscus Bernardus Jacobus Kuiper (1907-2003). Le interpretazioni sul tema variano da un indirizzo 'naturalistico' (lettura di fenomeni atmosferici, ad es. Bergaigne), da un indirizzo 'ritualistico' (necessit\u00e0 cultuali, ad es. Bergaigne che lo incrocia con quello 'naturalistico'), da un indirizzo 'sociologico' (ideologie sociali, ad es. Dum\u00e9zil), fino ad un indirizzo puramente 'cosmogonico' (spiegazione della genesi del cosmo, ad es. Kuiper).\nTuttavia, riprendendo Kuiper, Heesterman nota che se la genesi del cosmo si fonda sulla distruzione dell'unit\u00e0 primordiale con l'impresa di Indra, riportata ad esempio nel \"\u1e5agveda\".\nE la conseguente separazione tra gli \"asura\", legati alla stato primordiale, sconfitti e detronizzati, dai \"deva\". Tale descrizione del conflitto e della separazione si pu\u00f2 chiaramente riscontrare, tuttavia, solo nei \"Br\u0101hma\u1e47a\" che nei \"Veda\":\n\u00c8 quindi con i \"Br\u0101hma\u1e47a\" che l'India antica si avvia a mettere ordine non solo nei rituali ma nei racconti fondanti gli stessi."}
{"id": "308418", "revid": "767487", "url": "https://it.wikipedia.org/wiki?curid=308418", "title": "Pace (nome)", "text": "Origine e diffusione.\nNome augurale di scarsa diffusione, usato sia al maschile sia al femminile; dal significato piuttosto evidente, riprende il termine italiano \"pace\" (in riferimento sia al suo valore laico sia a quello religioso), derivante dal latino \"pax\", \"pacis\". Etimologicamente, \u00e8 legato al nome Pacifico, mentre dal punto di vista semantico \u00e8 affine ai nomi Bar\u0131\u015f, Frida, Mira, Irene e Salom\u00e8.\nIl suo uso in italiano \u00e8 in parte di tradizione israelitica, in quanto veniva usato come traduzione di \"shalom\". In inglese, dallo stesso vocabolo latino \u00e8 derivato il termine \"peace\" (sempre \"pace\"), anch'esso ripreso occasionalmente come nome femminile; inoltre, sempre in inglese esiste anche il raro nome maschile \"Pace\", ripreso dall'omonimo cognome inglese, anch'esso derivante dalla medesima radice latina. In spagnolo \u00e8 presente invece il nome femminile \"Paz\", che riflette generalmente la devozione verso la Madonna come \"Regina della Pace\".\nOnomastico.\nL'onomastico si pu\u00f2 festeggiare il 1\u00ba novembre, in occasione di Ognissanti, poich\u00e9 il nome \u00e8 privo di santo patrono."}
{"id": "308419", "revid": "124406896", "url": "https://it.wikipedia.org/wiki?curid=308419", "title": "Midnight Marauders", "text": "Midnight Marauders \u00e8 il terzo album degli A Tribe Called Quest. La copertina dell'album appare nel video ufficiale di \"Love Is Hard To Find\" del rapper Bo Da Goodfella."}
{"id": "308420", "revid": "1181", "url": "https://it.wikipedia.org/wiki?curid=308420", "title": "Doppi integrali", "text": ""}
{"id": "308422", "revid": "1181", "url": "https://it.wikipedia.org/wiki?curid=308422", "title": "Tripli integrali", "text": ""}
{"id": "308424", "revid": "47767", "url": "https://it.wikipedia.org/wiki?curid=308424", "title": "Pacifico (nome)", "text": "Origine e diffusione.\nContinua il tardo nome latino \"Pacificus\", letteralmente \"pacifico\", \"mansueto\", \"che fa la pace\", \"amante della pace\". \u00c8 quindi affine, per significato, ad una variet\u00e0 di nomi quali Salomone, Sulamita, Mansueto, Mirna e Ireneo.\nOnomastico.\nL'onomastico viene festeggiato generalmente il 24 settembre in memoria di san Pacifico da San Severino, confessore francescano; con questo nome si ricordano anche tre beati, alle date seguenti:"}
{"id": "308430", "revid": "1181", "url": "https://it.wikipedia.org/wiki?curid=308430", "title": "Doppio integrale", "text": ""}
{"id": "308436", "revid": "1181", "url": "https://it.wikipedia.org/wiki?curid=308436", "title": "Triplo integrale", "text": ""}
{"id": "308437", "revid": "125705996", "url": "https://it.wikipedia.org/wiki?curid=308437", "title": "Pancrazio (nome)", "text": "Origine e diffusione.\nDeriva dal nome greco antico \u03a0\u03b1\u03bd\u03ba\u03c1\u03b1\u03c4\u03b9\u03bf\u03c2 (\"Pankratios\"), latinizzato in \"Pancratius\": \u00e8 formato da \u03c0\u03b1\u03bd (\"pan\", \"tutto\") e \u03ba\u03c1\u03b1\u03c4\u03bf\u03c2 (\"kratos\", \"potere\"): il significato \u00e8 quindi interpretabile con \"tutto il potere\" oppure \"molto potente\", \"onnipotente\". Entrambi gli elementi che compongono il nome sono comuni ad altri nomi di etimologia greca: \"pan\" si ritrova anche in Pamela, Pandora, Panfilo e Panagi\u014dt\u012bs, mentre \"kratos\" \u00e8 individuabile in Socrate e Ippocrate.\nIn origine era un epiteto di Zeus, e i primi cristiani bizantini lo usarono per Cristo. \u00c8 un nome tipico del Sud Italia, in particolare della Sicilia (dove si accentra il culto di san Pancrazio di Taormina), ma diffusosi in tutta Italia per immigrazione interna. Il nome venne esportato in Inghilterra quando papa Gregorio Magno vi fece trasferire le reliquie di san Pancrazio martire, ma \u00e8 ad oggi considerato arcaico.\nVa notato che la forma tronca \"Branca\", derivata dalla variante \"Brancazio\", \u00e8 condivisa anche con il nome Brancaleone.\nOnomastico.\nL'onomastico si pu\u00f2 festeggiare l'8 luglio in ricordo del primo vescovo di Taormina e martire, san Pancrazio, oppure il 12 maggio in memoria di un altro san Pancrazio, semi-leggendario martire a Roma sulla via Aurelia."}
{"id": "308439", "revid": "2138421", "url": "https://it.wikipedia.org/wiki?curid=308439", "title": "Pandolfo", "text": "Origine e diffusione.\nDeriva dal nome germanico di tradizione longobarda \"Pandulf\", composto da \"band\" (o \"bandwo\", \"bandiera\", \"vessillo\") e \"vulf\" (o \"wulf\", \"wulfa\", \"lupo\"). Pu\u00f2 essere interpretato come \"lupo-vessillo del combattimento\" (considerando che il lupo era animale sacro presso le popolazioni germaniche).\n, e venne portato da diversi principi di Capua e di Benevento. Ad oggi gode di scarsa diffusione, \nOnomastico.\nIl nome \u00e8 adespota, ossia privo di santo patrono; l'onomastico si pu\u00f2 eventualmente festeggiare il 1\u00ba novembre, in occasione di Ognissanti."}
{"id": "308441", "revid": "828781", "url": "https://it.wikipedia.org/wiki?curid=308441", "title": "Bill Berry", "text": "Biografia.\nNel 1979 lui e il suo migliore amico, Mike Mills, si trasferiscono ad Athens (Georgia) e si iscrivono all'universit\u00e0. Sar\u00e0 una fidanzata di Bill, Kathleen O'Brien, a presentare Michael Stipe e Peter Buck a Mills e Berry.\nBill Berry, insieme agli altri componenti, nel 1980 decide di formare i R.E.M. e vi rester\u00e0 per circa 17 anni, firmando alcuni dei pi\u00f9 grandi album di successo del gruppo come \"Murmur\" (1983), \"Green\" (1988), \"Out of Time\" (1991), \"Automatic for the People\" (1992) o \"Monster\" (1994).\nBill Berry ha lasciato la band nell'ottobre del 1997. Berry avrebbe dovuto partecipare al successivo album dei R.E.M. \"Up\" (1998), che venne registrato tra l'ottobre del 1997 e il settembre del 1998, ma fu costretto a ritirarsi a causa dell'aneurisma che lo colp\u00ec nel 1995 durante il \"Monster Tour.\" Dopo il ritiro mantenne comunque buoni rapporti con i rimanenti componenti del gruppo che continuarono a produrre album fino al 2011, anno dello scioglimento del gruppo.\nDal 1997, la band accredit\u00f2 le successive raccolte anche a nome di Bill Berry, dato che contenevano brani registrati con Berry fino al 1997 con il nome \"Bill Berry - retired 1997\".\nAttualmente lavora come agricoltore nella sua fattoria di Farmington, Georgia, vicino a Athens."}
{"id": "308443", "revid": "110157", "url": "https://it.wikipedia.org/wiki?curid=308443", "title": "Panfilo (nome)", "text": "Origine e diffusione.\nContinua il nome greco \u03a0\u03ac\u03bc\u03c6\u03b9\u03bb\u03bf\u03c2 (\"Pamphilos\"), che, composto dai termini \u03c0\u03b1\u03bd (\"pan\", \"tutto\") e \u03c6\u03af\u03bb\u03bf\u03c2 (\"philos\", \"amico\", \"benevolo\", ma anche \"amato\", \"caro\"), pu\u00f2 essere interpretato come \"amico di tutti\", \"benevolo verso tutti\", o anche \"amato da tutti\", \"caro a tutti\", o ancora \"tutto amore\". Entrambi gli elementi che compongono il nome sono comuni nei nomi di origine greca: \"pan\" si ritrova anche in Pamela, Pandora, Pancrazio e Panagi\u014dt\u012bs, mentre \"philos\" compone Filomena, Filippo, Filandro, Teofilo e Filoteo.\nIn Italia \u00e8 diffuso per lo pi\u00f9 in Abruzzo, grazie al culto di san Panfilo di Sulmona.\nOnomastico.\nL'onomastico pu\u00f2 essere festeggiato in memoria di pi\u00f9 santi, fra i quali, alle date seguenti:"}
{"id": "308447", "revid": "47767", "url": "https://it.wikipedia.org/wiki?curid=308447", "title": "Paride (nome)", "text": "Origine e diffusione.\nSi tratta di un nome di tradizione classica, ripreso da quello di Paride, l'eroe della mitologia greca che rap\u00ec la principessa Elena causando la guerra di Troia, durante la quale uccise Achille per essere poi ucciso da Filottete. L'etimologia del nome, in greco \u03a0\u03ac\u03c1\u03b9\u03c2 (\"P\u00e1ris\"), \u00e8 oscura e forse pregreca, ittita o luvia, sebbene siano state ipotizzate anche connessioni a termini greci come \u03c0\u03ae\u03c1\u03b1 (\"p\u1e17ra\", \"zaino\", \"saccoccia\") e \u03c0\u03b1\u03c1\u03af\u03b7\u03bc\u03b9 (\"par\u00ed\u0113mi\", \"passare a fianco\").\nIn Italia il nome \u00e8 diffuso in varie forme, con tradizioni onomastiche differenti. Quelle in \"Parid-\", di stampo rinascimentale o contemporaneo, richiamano direttamente l'eroe greco, anche grazie all'aiuto dell'opera di Gluck del 1817 \"Paride ed Elena\", e sono attestate al Centro-Nord, oltre che nella Campania settentrionale, dove si venera un leggendario san Paride. Le forme in \"Paris-\" sono invece tipiche della Toscana, e riprendono anch'esse la figura mitologica, mutuandola per\u00f2 dai cicli cavallereschi francesi tardomedievali (in particolare il \"Romanzo di Troia\" di Beno\u00eet de Sainte-Maure), dove l'eroe si chiama appunto \"Paris\". Di provenienza ancora diversa la forma femminile Parisina, di matrice teatrale e letteraria, popolarizzata dalla \"Parisina\" di Byron (1816) e ripresa nell'omonima tragedia di D'Annunzio musicata da Mascagni (1913). Le varianti in \"Parig-\", infine (e, in parte, anche quelle in \"Paris-\"), sono nate per incrocio col nome della capitale francese di Parigi (la quale deve il suo nome ad un'antica trib\u00f9 celtica che abitava la zona, i Parisii); a partire dal XIX secolo, il nome francese e inglese della citt\u00e0 (\"Paris\") \u00e8 stato direttamente adottato come nome, specialmente nei paesi anglofoni.\nOnomastico.\nL'onomastico pu\u00f2 essere festeggiato il 5 agosto in memoria di san Paride, leggendario primo vescovo di Teano, oppure l'11 giugno in onore di san Parisio, monaco, eremita e sacerdote camaldolese presso Treviso."}
{"id": "308448", "revid": "117623275", "url": "https://it.wikipedia.org/wiki?curid=308448", "title": "Cecilia Gatto Trocchi", "text": "Biografia.\nSvolse il ruolo di docente di antropologia culturale presso le Universit\u00e0 degli Studi di Cagliari, Chieti, Perugia e \u2013 nell'ultima parte della sua vita \u2013 alla Sapienza e Roma Tre. In quest'ultima fu anche direttrice dell'Osservatorio dei fenomeni magico-simbolici.\nLa morte.\nCecilia Gatto Trocchi era affetta da una forte depressione a causa della prematura scomparsa del figlio, Massimiliano Gatto, morto a 39 anni nel giugno del 2003 a causa di una leucemia fulminante subito dopo essere uscito vivo da un tremendo incidente d'auto.\nLa studiosa si tolse la vita luned\u00ec 11 luglio 2005, lanciandosi da una finestra del pianerottolo al quinto piano della palazzina in cui abitava a Roma. Secondo la ricostruzione dell'accaduto, basata sulle testimonianze dei vicini, si era lanciata nel vuoto stringendo in mano una foto del figlio. Abitava al primo piano ed era salita fino al quinto, bloccando l'ascensore per non essere intralciata nel suo tentativo di metter fine alla propria vita. Si ha traccia anche di un precedente tentativo di suicidio con barbiturici nel febbraio del 2005.\nAttivit\u00e0.\n\u00c8 stata autrice di numerose pubblicazioni riguardanti l'occultismo, l'esoterismo, le nuove religioni, i miti e le leggende e, in particolare, i fenomeni legati alle sette e alla diffusione delle pratiche magiche ed occulte.\nCollabor\u00f2 con l'associazione Le Tarot di Faenza e con l'Istituto Graf di Bologna nell'organizzazione di mostre dedicate ai vari aspetti della storia dell'esoterismo in epoca medievale e moderna. Per l'Eurispes condusse due importanti ricerche: \"I soldi del diavolo\" (1989) e \"Notizie del mistero\" (1990).\nCollabor\u00f2 inoltre con il CICAP sia con contributi alle pubblicazioni sia con la partecipazione a due importanti convegni: \"Euroskeptics\" (Saint-Vincent, 1992) e \"Millenarism\" (Roma, 1996). e con il GRIS\u00a0\u2013 Gruppo di Ricerca e Informazione Socio-religiosa \u2013 (denominato fino all'anno 2001 Gruppo di Ricerca e di Informazione sulle Sette). Divenne nota al grande pubblico sia per la sua attivit\u00e0 di divulgazione sia per le sue frequenti apparizioni televisive, al \"Maurizio Costanzo Show\" e, successivamente, a \"Porta a Porta\"."}
{"id": "308450", "revid": "729019", "url": "https://it.wikipedia.org/wiki?curid=308450", "title": "Hans-Joachim Marseille", "text": "\u00c8 famoso per le sue battaglie aeree durante la campagna del Nordafrica e il suo stile di vita boh\u00e9mien. Considerato uno dei migliori piloti da caccia del conflitto, fu soprannominato \"Stern von Afrika\" (Stella d'Africa). Marseille ottenne 151 delle sue 158 vittorie \"ufficiali\" contro la \"Desert Air Force\" del \"British Commonwealth\" in Nordafrica, pilotando il caccia Messerschmitt Bf 109 per tutto il suo periodo di servizio. Nessun altro pilota abbatt\u00e9 cos\u00ec tanti aerei degli alleati occidentali.\nBiografia.\nHans-Joachim Marseille nacque il 13 dicembre 1919 a Berlino-Charlottensburg da una famiglia di origini francesi di religione ugonotta. La carriera aviatoria di Marseille inizi\u00f2 con la partecipazione ai corsi di volo della \"Deutsche Luft Hansa\" che preparava segretamente, per conto del Ministero dell'Aviazione del Reich (\"Reichsluftfahrtministerium\"), i futuri piloti nel periodo in cui il trattato di Versailles impediva alla Germania di possedere un'aviazione militare. Entr\u00f2 a far parte della Luftwaffe il 7 novembre 1939.\nAppassionato di jazz e con i capelli troppo spesso lunghi, Marseille fin dall'inizio fu considerato un \u201crompiscatole\u201d e nel corso del 1940 venne trasferito da un'unit\u00e0 della Luftwaffe all'altra. Durante la battaglia d'Inghilterra rivendic\u00f2 sette vittorie aeree, ma venne a sua volta abbattuto quattro volte, sulla Manica (la sua prima vittoria \u00e8 del 24 agosto 1940, e venne conseguita, come le altre sei, mentre era in servizio con il \"I.(Jagd)/LG 2\").\nPer i risultati ottenuti durante la battaglia venne comunque decorato con la Croce di Ferro di prima e seconda classe. All'inizio dell'ottobre 1940, Marseille fu trasferito al \"4./Jagdgeschwader 52\", un'unit\u00e0 che contava tra i suoi ranghi assi come Johannes Steinhoff e Gerhard Barkhorn. Steinhoff tuttavia non apprezzava del tutto il giovanissimo Marseille. In seguito, ricordava:\n \u201cMarseille era estremamente bello. Era un pilota molto dotato, ma era inaffidabile. Aveva ragazze dappertutto che lo tenevano cos\u00ec occupato che a volte la mattina era talmente stanco che doveva essere lasciato a terra. Il suo modo a volte irresponsabile di svolgere i suoi compiti fu la ragione principale per cui lo mandai via. Ma aveva uno charme irresistibile.\u201d\nCome punizione per la sua passione per le donne e il jazz, oltre che per la sua incapacit\u00e0 di volare come gregario, Marseille fu trasferito allo \"Jagdgeschwader 27\" proprio alla vigilia del Natale 1940. Quando raggiunse la sua nuova unit\u00e0, sarebbe stato difficile prevedere la sua davvero straordinaria carriera di pilota da caccia. Il suo nuovo Gruppenkommandeur, Eduard Neumann, ricordava:\n \"I suoi capelli erano troppo lunghi e portava con s\u00e9 una lista di provvedimenti disciplinari lunga un braccio. Dei suoi sette abbattimenti sul Canale della Manica, quattro non erano stati confermati, un'alta percentuale. E, soprattutto, era un berlinese\u2026 Cercando di crearsi un'immagine, non era scevro dal parlare della tante ragazze con cui era stato a letto, tra queste una famosa attrice. Era irruente, temperamentale e sregolato. Trenta anni dopo lo si sarebbe definito un \"playboy\".\"\nNondimeno, Eduard Neumann si rese conto molto in fretta del potenziale di Marseille come pilota. Neumann afferm\u00f2 in un'intervista: \"Marseille pu\u00f2 essere solo due cose: un problema disciplinare o un grande pilota da caccia.\" Subito dopo l'arrivo di Marseille, lo \"Jagdgeschwader 27\" fu trasferito in Nordafrica.\nAl tempo del suo trasferimento in Africa era ancora un Oberf\u00e4hnrich (ufficiale cadetto), in quanto non considerato ancora maturo per una promozione.\nIn Nordafrica.\nIl suo esordio non fece un'impressione positiva: il 23 aprile 1941 divenne la settima \"vittima\" di un piccolo e relativamente anziano (35 anni di et\u00e0) pilota di Hurricane della Francia Libera, James Denis, che sopravvisse alla guerra con un totale di otto abbattimenti individuali e uno condiviso. Nonostante questo inizio il suo nuovo comandante, Eduard Neumann, intuendo le potenzialit\u00e0 del pilota, incoraggi\u00f2 Marseille a sperimentare e migliorare le proprie innovative idee di combattimento.\nMarseille tendeva, infatti, ad applicare una forma diversa di combattimento aereo. I manuali tedeschi dell'epoca consigliavano di portarsi in coda all'aereo nemico con un vantaggio di quota sparando appena il nemico fosse stato a portata di tiro. Marseille utilizzava invece un attacco ravvicinato da lato, portato, sulla stessa quota, alla parte anteriore dell'aereo avversario (cercando quindi di colpire la zona motore e l'abitacolo) sparando brevi raffiche alla distanza minima. Inoltre prediligeva il combattimento solitario con un solo gregario a grande distanza (per evitare collisioni in volo): egli aveva correttamente intuito che le rigide formazioni avversarie avevano difficolt\u00e0 a colpire un singolo aereo che si avvicinava da lato con una serie di spericolate manovre acrobatiche (nelle quali Marseille era maestro). Per addestrarsi Marseille utilizzava i viaggi di rientro dalle missioni, simulando contro i suoi compagni tutte le manovre di avvicinamento, divenendo presto un vero esperto in questo tipo di approccio.\nI risultati non tardarono a venire, entro la met\u00e0 del settembre 1941 aveva abbattuto altri undici aerei britannici.\nIl 24 settembre 1941 abbatt\u00e9 quattro caccia Hurricane e un bombardiere medio Martin Maryland.\nMa fu dal dicembre di quell'anno che il ritmo delle sue vittorie aeree inizi\u00f2 a intensificarsi, grazie all'arrivo del nuovo Bf 109F che - con il suo cannone da 20\u00a0mm montato nell'asse dell'elica - esaltava il suo metodo inusuale di combattimento. Nei pochi giorni che restavano alla fine dell'anno abbatt\u00e9 altri undici aerei, raggiungendo un totale di trentasei vittorie aeree.\nMarseille divenne presto l'asso pi\u00f9 decorato del fronte africano e il suo nome divent\u00f2 famoso grazie alla propaganda tedesca, rivaleggiando con quello di Erwin Rommel. I suoi nemici lo temevano e il suo caccia Messerschmitt Bf 109F-4/Trop \"14 Giallo\" divenne famoso in tutta l'Africa.\nIl 3 giugno 1942, durante la battaglia per la linea di Gazala, Marseille guidava il III/JG 27 in una missione a Bir Hacheim, scortando degli Junkers Ju 87 \"Stuka\" che stavano bombardando le posizioni della Francia Libera su quel fronte. Gli \"Stuka\" furono attaccati dai P-40 Tomahawk del \"No 5 Squadron\", South African Air Force, che avevano inflitto pesanti perdite ai bombardieri in picchiata durante attacchi precedenti. Insieme al suo gregario, sergente Reiner P\u00f6ttgen, Marseille si lanci\u00f2 in picchiata con il suo Bf 109 nel mezzo della formazione dei sudafricani, che, credendo di essere attaccati da forze preponderanti, formarono un circolo difensivo.\nQuesto era una formazione a forma di quadrante di orologio detta \"Lufbery Circle\". In un cerchio difensivo gli aerei si inclinavano in una virata di 70 gradi, che esercitava una forza di 3 G. La velocit\u00e0 era probabilmente di circa 400\u00a0km/h. Il diametro del cerchio era di poco pi\u00f9 di 900 metri. E i caccia erano a una distanza di circa 230 metri, ben disposti per coprire la coda dell'aereo che li precedeva.\nMarseille sal\u00ec sopra il cerchio, poi si lanci\u00f2 in picchiata a grande velocit\u00e0 a lato della formazione sudafricana. Tir\u00f2 quindi la cloche con forza a s\u00e9, risalendo \u201ca razzo\u201d. Selezion\u00f2 uno dei P-40 e gli si avvicin\u00f2 compiendo una virata in cabrata, verso destra. Quando si trov\u00f2 a circa 45 metri raddrizz\u00f2 la traiettoria e tir\u00f2 un breve raffica al Tomahawk mentre questo spariva sotto il naso del suo Bf 109. Il pilota del P-40 che avrebbe dovuto coprire il compagno non fece in tempo a intervenire in quanto vide Marseille solo all'ultimo secondo a causa dell'inclinazione per la virata. La \u201cStern von Afrika\u201d intanto avendo perso velocit\u00e0 pot\u00e9 compiere una stretta virata e tornare subito in posizione per un altro attacco.\nVirando continuamente dentro il cerchio di aerei nemici, mantenendo la sua velocit\u00e0 bassa, Marseille spar\u00f2 brevi, accurate raffiche. In meno di dodici minuti, abbatt\u00e9 altri cinque Tomahawk, tutti visti precipitare al suolo da P\u00f5ttgen. Nei giorni seguenti Marseille distrusse altri quattordici aerei nemici.\nIl 17 giugno 1942, a causa delle pessime condizione di salute, venne inviato in licenza in Germania. Al suo arrivo a Berlino fu accolto come un eroe dai suoi concittadini: la cosa lo stup\u00ec molto perch\u00e9 in Nordafrica non aveva avuto modo di percepire la sua crescente popolarit\u00e0, ovviamente sfruttata dalla propaganda di Goebbels. Nel corso del suo soggiorno fu decorato personalmente da Hitler con le fronde di quercia e spade sulla Croce di Ferro, incontr\u00f2 Goering e Willy Messerschmitt, il progettista del suo aereo BF 109, con cui discusse a lungo di caratteristiche tecniche e migliorie possibili. Fece ritorno alla propria squadriglia il 23 agosto dello stesso anno. Per una settimana non registr\u00f2 alcun abbattimento. Poi, il 1\u00ba settembre 1942, Erwin Rommel fece un ultimo tentativo di spezzare la linea di difesa dell'Ottava Armata e si scatenarono aspri combattimenti quando la Luftwaffe fece decollare ogni singolo caccia in grado di volare. Per Marseille, il giorno inizi\u00f2 alle 08:28 quando abbatt\u00e9 un Kittyhawk. Un secondo P-40 segu\u00ec subito dopo, e dieci minuti dopo abbatteva un paio di Spitfire. In un incredibile periodo di dieci minuti tra le 10:55 e le 11:05, mentre scortava degli \"Stuka\" in un raid contro Alam el Halfa, abbatteva non meno di otto Kittyhawk. In una terza sortita tra le 17:47 e le 17:53 distruggeva altri cinque aerei nemici a sud di Imayid, facendo salire il suo totale per il giorno a un incredibile cifra di diciassette.\nEra questo un numero veramente strabiliante di avversari, un record superato solo da Emil Lang, che riusc\u00ec ad abbattere diciotto aerei russi in un solo giorno. Si deve per\u00f2 tener presente che Lang operava sul fronte orientale, ove la preparazione media dei piloti era molto pi\u00f9 scadente che non quella dei colleghi inglesi.\nIn seguito, il numero degli abbattimenti di quel giorno fu oggetto di controversie. Particolarmente aspre le contestazioni della RAF, che afferm\u00f2 che le rivendicazioni di Marseille eccedevano il totale delle perdite britanniche per quel giorno. Tuttavia ogni abbattimento di Marseille in quella data era stato confermato dai suoi gregari, che di ognuno avevano annotato ora e luogo. Inoltre, le perdite delle squadriglie della RAF, degli australiani e dei sudafricani per il primo settembre, sommate insieme, eccedevano le rivendicazioni di tutti i piloti da caccia tedeschi del dieci per cento. Due giorni dopo a Berlino, Marseille venne decorato con i diamanti sulla croce di cavaliere.\nEgli era in quel momento il pilota con le massime decorazioni della \"Luftwaffe\", avendo ottenuto la croce di cavaliere con fronde di quercia, spade e diamanti e la Medaglia d'oro al valor militare italiana. Il totale dei suoi abbattimento era di 128. Il 15 settembre era a quota 150, ma il suo fisico cominciava a cedere. Marseille non riusciva pi\u00f9 a dormire n\u00e9 a mangiare e deperiva rapidamente.\nIl 19 settembre, Marseille prov\u00f2 in volo il Macchi M.C.202 '96-10' del tenente Emanuele Annoni del 9\u00ba Gruppo, 4\u00ba Stormo, a Fuka. Ma il suo volo termin\u00f2 con un atterraggio d'emergenza a carrello retratto quando l'asso tedesco accidentalmente spense il motore, dimenticando che il movimento della manetta del gas negli aerei italiani era opposta a quella dei velivoli tedeschi.\nUltime vittorie.\nIl 26 settembre 1942, Marseille ottenne le sue ultime vittorie: sette caccia della RAF, un Hurricane e sei Spitfire. La sua prima vittima, alle 9 e 10, fu il \"Pilot Officer\" Luxton del \"213 Squadron\", appunto su un caccia della Hawker. Tre minuti dopo, Marseille fece precipitare uno Spitfire del \"92 Squadron\" a 14\u00a0km a sud ovest di El Alamein. Alle 9 e 15, nella stessa area, abbatt\u00e9 un secondo Spitfire, seguito da un terzo un minuto dopo, a un chilometro di distanza, in direzione sud-ovest, sempre del \"92 Squadron\". Nel pomeriggio, alle 16 e 56, a sud-ovest di Imayid, fece precipitare un altro Spitfire, e poco dopo un secondo a 10\u00a0km a sud-sud-est della stessa localit\u00e0. L'ultima vittoria della \u201cStella d'Africa\u201d, alle 17 e 19, fu ancora uno Spitfire, precipitato a 10\u00a0km a sud di Hammam, dopo un duello di 11-12 minuti che termin\u00f2 con la morte del pilota alleato.\nMarseille era a quota 158, risultato mai pi\u00f9 eguagliato sul fronte occidentale. Ma la sua salute stava peggiorando.\nMorte.\nMercoled\u00ec 30 settembre 1942, di ritorno da una missione sul Cairo il suo caccia (che era stato sostituito da pochi giorni), per un problema di lubrificazione al motore, o, secondo altri, per la rottura di un condotto del refrigerante, si incendi\u00f2 riempiendo la cabina di pilotaggio di fumo e iniziando a perdere rapidamente quota. Marseille, accompagnato dai suoi compagni di volo, cerc\u00f2 di riportare l'apparecchio entro le linee italo-tedesche e, riuscitovi, mise l'aereo in volo rovesciato per aprire il tettuccio e lanciarsi, secondo la procedura standard, volta a evitare l'impatto contro la coda del velivolo. Marseille salt\u00f2 dal Messerschmitt Bf 109G, ormai lanciato in una picchiata quasi verticale con un angolo tra i 70 e gli 80 gradi e a una velocit\u00e0 di 640\u00a0km/h, fu visto aggrapparsi per un momento all'asta dell'antenna radio e quando lasci\u00f2 la presa, il suo corpo venne trascinato proprio contro la coda. Il lato sinistro del petto e dell'inguine colpirono violentemente il timone del velivolo. Il colpo lo uccise all'istante o lo rese incapace di aprire il suo paracadute. Il suo corpo cadde faccia in gi\u00f9, circa sette chilometri a sud di Sidi Abd el Rahman, non lontano da El Alamein. Il suo orologio era fermo alle 11 e 42. I genieri italiani, che lo soccorsero tra i primi, innalzarono una piccola piramide commemorativa sul luogo della sua morte; il manufatto deper\u00ec col tempo e nel 1989 fu riedificato e inaugurato alla presenza del comandante Neumann, dei rappresentanti del governo egiziano e dei piloti dello JG 27 superstiti.\nMor\u00ec a 22 anni e il suo corpo, recuperato, venne seppellito a Derna, per essere trasferito, dopo la guerra, presso il cimitero militare di Tobruch. Egli venne considerato da molti esperti, come Adolf Galland, il miglior pilota da caccia tedesco della seconda guerra mondiale.\nPur ottenendo un numero di vittorie inferiore ad altri piloti (ad esempio Erich Hartmann, 352 vittorie aeree), non vi era dubbio che se avesse continuato a volare avrebbe ottenuto un 'bottino' ancora pi\u00f9 cospicuo.\nIl suo comandante in Africa, Eduard Neumann, a sua volta uno dei pi\u00f9 abili comandanti operativi della Luftwaffe, non aveva dubbi nel valutare le qualit\u00e0 del suo comandante di squadriglia:\n \u00abCome pilota da caccia Marseille era assolutamente supremo\u2026 Soprattutto, egli possedeva riflessi fulminei e poteva giudicare la situazione pi\u00f9 velocemente e in un'ottica maggiore di ogni altro. I suoi sensi e riflessi producevano quello che, oggi, un moderno computer fornirebbe. Marseille era unico\u2026\u00bb \nVoci correlate.\nhttp://www.storiologia.it/aviazione/marseille.htm di Rao Alessandro"}
{"id": "308451", "revid": "1234826", "url": "https://it.wikipedia.org/wiki?curid=308451", "title": "Perla (nome)", "text": "Origine e diffusione.\nNome dall'origine evidente, richiama la perla, la gemma prodotta da alcune specie di bivalvi; \u00e8 quindi affine, da un punto di vista semantico, ai nomi Gy\u00f6ngyi e Margherita. Etimologicamente (sebbene la reale origine sia ignota), il termine \"perla\" viene generalmente fatto risale al latino \"pernula\", un diminutivo di \"perna\", che indicava in origine la conchiglia e che significa letteralmente \"gamba\", \"coscia\", poich\u00e9 la conchiglia ne aveva la forma.\nIn Italia, nasce durante il Medioevo come nome affettivo, facente parte di quell'ampia gamma di nomi ispirati a pietre preziose; \u00e8 attestato per oltre la met\u00e0 dei casi in Toscana, e per il resto disperso. Nei paesi anglofoni, assieme agli altri nomi tratti da gemme, entra in uso a partire dal XIX secolo.\nOnomastico.\nIl nome \u00e8 adespota, non essendoci sante chiamate Perla. L'onomastico, secondo una tradizione ben radicata nella Chiesa, si pu\u00f2 festeggiare il 1\u00ba novembre per la festa di Ognissanti."}
{"id": "308452", "revid": "124406901", "url": "https://it.wikipedia.org/wiki?curid=308452", "title": "Beats, Rhymes and Life", "text": "Beats, Rhymes and Life \u00e8 il quarto album degli A Tribe Called Quest pubblicato nel 1996. Uscito tre anni dopo il fortunato \"Midnight Marauders\", non ne riscuote il medesimo successo."}
{"id": "308453", "revid": "174925", "url": "https://it.wikipedia.org/wiki?curid=308453", "title": "Filone (cognomen)", "text": "Filone (dal greco \"Philon\", che divenne in latino \"Philo\") \u00e8 un \"cognomen\" usato da alcune \"gentes\" della Roma antica.\n\"Gens Publilia\".\nAlcuni personaggi di questa \"gens\", discendenti da Valerio Publilio, tribuno della plebe nel 472 a.C. portano lo stesso \"cognomen\":\n\"Gens Veturia\".\nAnche nella gens Veturia si trova lo stesso cognomen:"}
{"id": "308454", "revid": "2015336", "url": "https://it.wikipedia.org/wiki?curid=308454", "title": "Pilade (nome)", "text": "Origine e diffusione.\nDeriva dal nome greco \u03a0\u03c5\u03bb\u03ac\u03b4\u03b7\u03c2 (\"Pylades\"), basato su \u03c0\u03cd\u03bb\u03b7 (\"pyle\"), \"porta\", \"cancello\", \"passaggio\", \"valico\"; il suo significato, forse originariamente riferito ad un toponimo specifico, pu\u00f2 essere interpretato come \"custode [delle porte]\", \"portinaio\", \"protettore\" (simile a quello del nome Giano).\nSi tratta di un nome di tradizione classica, portato nella mitologia greca da Pilade, un cugino di Oreste. La notoriet\u00e0 del personaggio, sostenuta anche da varie opere teatrali e letterarie, ha permesso al nome di essere ripreso sia nel Rinascimento che nell'et\u00e0 moderna. In Italia gode di scarsa diffusione; \nOnomastico.\nSi tratta di un nome adespota, cio\u00e8 che privo di santo patrono. L'onomastico pu\u00f2 essere festeggiato il 1\u00ba novembre, giorno di Ognissanti."}
{"id": "308455", "revid": "123896290", "url": "https://it.wikipedia.org/wiki?curid=308455", "title": "Finalborgo", "text": "Finalborgo \u00e8 uno dei tre nuclei urbani formanti l'abitato di Finale Ligure, comune italiano in provincia di Savona. Fino al 1927 comune autonomo, fu in seguito accorpato a Finale Pia e Finale Marina per costituire l'odierno comune di Finale Ligure.\nEbbe il maggior sviluppo durante il Medioevo, quando era la capitale del Marchesato di Finale, governato dai marchesi Del Carretto e sotto la Spagna (XVII secolo).\nStoria.\nL'abitato venne sviluppato nell'entroterra finalese, non direttamente sul mare per essere pi\u00f9 protetto contro i possibili sbarchi saraceni sulla costa, in un luogo facilmente difendibile: la confluenza del torrente Aquila con il torrente Pora, i cui alvei costituiscono un unico fossato naturale, in seguito rinforzato dalla cinta muraria cittadina, che difendeva l'abitato sui lati est-sud-ovest, mentre il lato settentrionale del paese era naturalmente protetto dallo sperone del colle del Becchignolo, che nei secoli venne fortificato con la costruzione di castel Gavone sulla cima e da una torre di raccordo a mezza costa inglobata successivamente nella fortezza di castel San Giovanni.\nFra il 1142 e il 1148 il marchese Enrico I Del Carretto detto \"il Guercio\" eredit\u00f2 dal padre, Bonifacio del Vasto, il territorio della marca di Savona, di cui ottenne l'investitura da Federico Barbarossa il 10 giugno 1162. Mentre i comuni di Savona e Noli si rendevano indipendenti, i domini di Enrico furono suddivisi fra i suoi due figli.\nVerso la fine del XII secolo Enrico II Del Carretto cominci\u00f2 a utilizzare il titolo di marchese del Finale e cinse di mura il nucleo urbano, dando origine al \"burgus Finarii\", l'odierna Finalborgo. La famiglia Del Carretto governer\u00e0 il Marchesato di Finale fino al 1602. Il paese pass\u00f2 poi sotto il dominio asburgico fino al 1713. In questo periodo il marchesato del Finale \u00e8 uno scalo indispensabile per trasferire nei domini milanesi le truppe spagnole senza dover chiedere il permesso di Genova e per portare merci senza pagare gabelle. Finale ha quindi un grande sviluppo economico e artistico.\nCon l'estinzione degli Asburgo-Spagna il marchesato di Finale venne ceduto ai genovesi, e Finalborgo perse di importanza. La Repubblica di Genova tenne in feudo il marchesato di Finale con alterne fortune fino al 1797 quando venne cancellata la legislazione feudale e fu istituita la Repubblica Ligure. Finale, quindi, fu inglobata prima nella Repubblica Ligure e poi nel Primo Impero francese napoleonico, sotto il quale i rioni di Borgo, Pia e Marina furono temporaneamente riuniti in un'unica amministrazione e inseriti nel neo-costituito Dipartimento di Montenotte.\nDopo la Restaurazione la repubblica ligure pass\u00f2 sotto il Regno di Sardegna nel 1814 e quindi dopo l'Unit\u00e0 d'Italia nel Regno d'Italia dal 1861. Nel 1877 il soppresso comune di Perti viene aggregato al comune di Finalborgo. Finalborgo rimase comune autonomo sino al 1927, quando i tre comuni di Finalborgo, Finalmarina e Finalpia furono fusi per costituire il comune di Finale Ligure.\nCultura.\nIstruzione.\nMusica\nEconomia.\nTurismo.\nIl borgo \u00e8 associato a I borghi pi\u00f9 belli d'Italia."}
{"id": "308457", "revid": "125144211", "url": "https://it.wikipedia.org/wiki?curid=308457", "title": "Future Film Festival", "text": "Il Future Film Festival \u00e8 uno dei principali festival cinematografici italiani, di portata internazionale, dedicati all'animazione tradizionale e digitale e agli effetti speciali.\nDescrizione.\nLa manifestazione che registra la partecipazione dei pi\u00f9 noti esperti italiani e internazionali del settore, \u00e8 nata nel 1999 e si tiene a Bologna tutti gli anni, fino al 2010 in gennaio e dal 2011 in primavera. Gli incontri e le proiezioni si svolgono in uno o pi\u00f9 cinema del centro cittadino mentre il \"Future Village\" (ufficio accrediti, ufficio stampa, laboratori, conferenze stampa, area relax) situato presso Palazzo Re Enzo in Piazza del Nettuno.\nOgni anno il festival offre due generi di appuntamenti. Una serie di incontri e tavole rotonde - aperte al pubblico - tra registi, direttori artistici e creativi, per discutere, vedere e analizzare le loro opere e le tecniche scelte per realizzarle. Nel corso di questi incontri \u00e8 spesso possibile osservare anche documentari dedicati al backstage e al making of delle opere presentate.\nD'altra parte il FFF \u00e8 una rassegna cinematografica ove il pubblico ha la possibilit\u00e0 di vedere in anteprima diverse pellicole d'animazione (e non) di autori di tutto il mondo. Uno \"sguardo al futuro del cinema\" come recita lo slogna preferito del Future Film Festival, impreziosito da un'ampia serie di retrospettive di storia dell'animazione e della fantascienza, con - ultimamente soprattutto - incontri sull'applicazione delle nuove tecnologie in altri campi, come internet e videogiochi. Nel 2005 \u00e8 stato indetto anche un concorso dedicato al cosplay.\nIl Future Film Festival ospita inoltre la competizione Future Film Short, dedicata ai cortometraggi, e dal 2007 il Platinum Grand Prize che premia il miglior lungometraggio in concorso. \nDal 2009 parte della programmazione del FFF \u00e8 dedicata al 3D DAY, appuntamento nato con l'obiettivo di fare il punto sulla tecnologia stereoscopica in Italia e nel resto del mondo attraverso incontri e una serie di proiezioni in 3D.\nStoria.\nIl progetto del festival \u00e8 nato nel 1998 dal successo di una retrospettiva su James Cameron, promossa dalla rivista cinematografica Voci Off e dal Cinema Lumi\u00e8re e curata dai critici cinematografici Andrea Romeo e Mauro Tinti. La prima edizione, diretta dal giornalista Andrea Romeo, dal direttore del Cinema Lumi\u00e8re Andrea Morini e dall'illustratrice, scrittrice e critica d'arte Giulietta Fara ha luogo nel gennaio 1999 (23-26 gennaio) presso il Cinema Lumi\u00e8re della Cineteca di Bologna.\nDal 2000 al 2002 la manifestazione \u00e8 stata diretta da Giulietta Fara e Andrea Romeo. Dal 2003 al 2018 i direttori del Future Film Festival sono Giulietta Fara e il giornalista Oscar Cosulich.\nDa rilevare come l'Associazione Amici del Future Film Festival, fondata nel 2001, si stia impegnando nello sviluppo di un progetto culturale di pi\u00f9 ampio respiro per cercare di promuovere l'impiego della creativit\u00e0 giovanile nel campo dell'animazione e dell'utilizzo del digitale in Italia attraverso l'ideazione e l'organizzazione di manifestazioni e concorsi quali Movi&amp;Co., Enel Digital Contest, You Blue Viral Contest, Projects Award.\nIl Future Film Festival \u00e8 anche tra i membri fondatori della Regione Animata, network di aziende, festival e autori della Regione Emilia-Romagna e sostenuto dalla Regione ER e dalla Film Commission della Regione stessa."}
{"id": "308458", "revid": "110157", "url": "https://it.wikipedia.org/wiki?curid=308458", "title": "Policarpo", "text": "Origine e diffusione.\nDeriva dal nome greco antico \u03a0\u03bf\u03bb\u03cd\u03ba\u03b1\u03c1\u03c0\u03bf\u03c2 (\"Polykarpos\"), latinizzato in \"Polycarpus\". \u00c8 composto da \u03c0\u03bf\u03bb\u03c5\u03c2 (\"polys\", \"molto\") e \u03ba\u03b1\u03c1\u03c0\u03bf\u03c2 (\"karpos\", \"frutto\"), e significa quindi \"ricco di frutti\", \"fruttifero\" o, per estensione, \"creativo\".\nSi tratta di un nome augurale, che godette di particolare diffusione presso i primi cristiani. \u00c8 analogo, per significato, ai nomi Efrem, Eustachio e Fruttuoso.\nOnomastico.\nL'onomastico \u00e8 festeggiato il 23 febbraio in memoria di san Policarpo di Smirne, teologo, vescovo e martire a Smirne. Con questo nome si ricorda anche san Policarpo d'Antiochia, martire, commemorato il 7 dicembre."}
{"id": "308459", "revid": "124406946", "url": "https://it.wikipedia.org/wiki?curid=308459", "title": "The Love Movement", "text": "The Love Movement \u00e8 il quinto album degli A Tribe Called Quest prodotto durante il loro sodalizio. Costruito sul solco precedentemente segnato da \"Beats, Rhymes and Life\", ha destato critiche eterogenee."}
{"id": "308460", "revid": "110157", "url": "https://it.wikipedia.org/wiki?curid=308460", "title": "Plinio (nome)", "text": "Origine e diffusione.\nDeriva dal gentilizio romano \"Plinius\", molto ben attestato a partire dal II secolo a.C.. L'etimologia \u00e8 incerta; potrebbe trattarsi di un nome di origine gallica non interpretabile, oppure essere correlato al termine greco \u03c0\u03bb\u03af\u03bd\u03b8\u03bf\u03c2 (\"plinthos\", \"mattone\", \"tegola\", \"piastrella\"). Gli accostamenti al termine latino \"plenus\" (\"pieno\", riportata da diverse fonti) o al nome falisco \"Pleina\" sono, invece, improbabili per ragioni fonetiche.\nIn Italia \u00e8 stato ripreso a partire dall'Umanesimo, come tributo verso la figura dell'erudito e poligrafo Plinio il Vecchio (e, secondariamente, di Plinio il Giovane); \u00e8 maggiormente frequente al Nord, via via rarefacendosi scendendo verso il Sud.\nOnomastico.\nIl nome non \u00e8 portato da alcun santo, quindi \u00e8 adespota; l'onomastico pu\u00f2 essere festeggiato il 1\u00ba novembre per Ognissanti."}
{"id": "308470", "revid": "124808", "url": "https://it.wikipedia.org/wiki?curid=308470", "title": "Babelfish", "text": ""}
{"id": "308471", "revid": "14002", "url": "https://it.wikipedia.org/wiki?curid=308471", "title": "Chiese cattoliche particolari", "text": ""}
{"id": "308472", "revid": "110157", "url": "https://it.wikipedia.org/wiki?curid=308472", "title": "Polissena (nome)", "text": "Origine e diffusione.\n\u00c8 un nome di tradizione mitologica, ripreso dal personaggio di Polissena, figlia di Priamo e di Ecuba, amata da Achille e uccisa da Neottolemo, protagonista di alcune tragedie. La forma maschile \u00e8 portata da Polisseno, personaggio dell'\"Iliade\".\nContinua il nome greco \u03a0\u03bf\u03bb\u03c5\u03be\u03b5\u03bd\u03b7 (\"Polyxene\"), latinizzato in \"Polyxena\". \u00c8 composto da \u03c0\u03bf\u03bb\u03bb\u03bf\u03b9 (\"polloi\", \"molti\") e \u03be\u03b5\u03bd\u03bf\u03b9 (\"xenoi\", \"stranieri\", da cui anche Xenia), e pu\u00f2 quindi significare \"molti stranieri\" o \"molto straniera\". Il secondo elemento pu\u00f2 anche essere interpretato come \"ospitale\" (si veda Xenia (antica Grecia)), dando al nome il significato di \"molto ospitale\".\nOnomastico.\nL'onomastico si pu\u00f2 festeggiare il 23 settembre in memoria di Polissena, vergine e santa spagnola."}
{"id": "308473", "revid": "39558", "url": "https://it.wikipedia.org/wiki?curid=308473", "title": "Hans Joachim Marseille", "text": ""}
{"id": "308476", "revid": "106130101", "url": "https://it.wikipedia.org/wiki?curid=308476", "title": "Timocrazia", "text": "La timocrazia (dal greco \u03c4\u03b9\u03bc\u03bf\u03ba\u03c1\u03b1\u03c4\u03af\u03b1 \"timokrat\u00eca\", composto di \u03c4\u03b9\u03bc\u03ae \"tim\u00e8\" \u00abonore\u00bb e \u03ba\u03c1\u03b1\u03c4\u03af\u03b1 \"krat\u00eca\" \u00abgoverno\u00bb) \u00e8 un tipo di governo in cui diritti e doveri del cittadino sono stabiliti secondo classi censitarie, cio\u00e8 in base alle ricchezze possedute. Se ne trova menzione per la prima volta nell'antica Grecia, in particolare in Platone e Aristotele.\nPlatone considerava la timocrazia una forma di governo oligarchica, ovvero di una minoranza, facendo per\u00f2 una distinzione netta fra il \"governo dell'onore\" (quindi la timocrazia in senso stretto) e il \"governo del censo\" (cio\u00e8 l'oligarchia vera e propria), giudicando il primo migliore del secondo. Aristotele, invece, discerne il caso in cui la divisione censitaria escluda la maggioranza o la minoranza della popolazione: nel secondo caso, secondo il filosofo, si pu\u00f2 avere democrazia. Un esempio di questa ultima forma pu\u00f2 essere la costituzione beotica del IV secolo a.C., che pure limitava i diritti agli opliti, cittadini di \"classe media\" abbastanza ricchi da potersi armare a proprie spese, e che nell'esercito greco costituivano la fanteria pesante.\nStoria.\nGoverni \"timocratici\" si sono succeduti in molte polis greche, anche nelle pi\u00f9 note Sparta e Atene. Aristotele riprese le dottrine platoniche e la indic\u00f2 tra le forme di governo cosiddette \"perfette\", accanto alla Monarchia e all'Aristocrazia, mentre nelle altre tre i due filosofi inserirono la democrazia, a loro giudizio la migliore tra le \"imperfette\", ma suscettibile di alcune critiche (come l'alto rischio di tirannide cui era all'epoca soggetta).\nLe \"timocrazie\" delle \"polis\" greche erano in genere delle Repubbliche formalmente partecipative, in cui per\u00f2 la classe politica diveniva tale in virt\u00f9 del proprio censo, ossia in base alla ricchezza posseduta, oppure in virt\u00f9 del proprio onore militare, come avveniva a Sparta .\nSecondo alcuni studiosi \u00e8 una forma deviata di governo democratico, secondo altri si verifica con l'evolversi naturale dell'oligarchia verso la democrazia. Tommaso d'Aquino distinse cos\u00ec la timocrazia dalla democrazia: nonostante siano state entrambe istituite nell'interesse di tutti, la \"timocrazia\" promuove indistintamente gli interessi dei ricchi e dei poveri, mentre la democrazia terrebbe in special modo a cuore il bene delle classi pi\u00f9 povere.\nSolone.\nLa \"timocrazia\" fu introdotta ad Atene all'inizio del VI secolo a.C. da Solone, il quale cerc\u00f2 una soluzione di compromesso tra la volont\u00e0 dell'aristocrazia di restare a capo della polis, e le istanze delle classi emergenti (mercanti, ricchi senza titolo nobiliare). La costituzione Soloniana inoltre introdusse forme di tutela dei ceti contadini, pi\u00f9 poveri, come la \"soppressione della riduzione in schiavit\u00f9 per i troppi debiti contratti\".\nSolone, pertanto, nell'intento di creare forme di mobilit\u00e0 sociale e di offrire i diritti politici a tutti i cittadini, sostitu\u00ec alle quattro trib\u00f9 gentilizie quattro nuove trib\u00f9 in cui distribu\u00ec la cittadinanza in base al censo, ricavato dalle rendite dei poderi posseduti: \nA Roma.\nAnche a Roma in epoca monarchica (intorno alla met\u00e0 del VI secolo a.C.) il re Servio Tullio concedette dei privilegi ai cittadini romani non appartenenti alla nobilt\u00e0 romana, attuando di fatto una Costituzione censuaria di tipo timocratico.\nForme di timocrazia moderna si possono ricercare nelle prime monarchie costituzionali europee a suffragio censuario, come quello in vigore nel Regno d'Italia fino al 1912."}
{"id": "308484", "revid": "1543377", "url": "https://it.wikipedia.org/wiki?curid=308484", "title": "Calcio ai Giochi della XVII Olimpiade", "text": "Il torneo di calcio dei Giochi della XVII Olimpiade fu il 13\u00ba torneo olimpico di calcio maschile.\nSi tenne, oltre che nella citt\u00e0 organizzatrice, Roma, in altre sei localit\u00e0 italiane (L'Aquila, Firenze, Grosseto, Livorno, Napoli e Pescara) dal 26 agosto al 10 settembre 1960, e fu vinto dalla .\nFormula.\nLe sedici squadre vennero divise in quattro gironi all'italiana di quattro squadre ciascuno.\nLe prime classificate di ogni girone si sarebbero qualificate per la fase ad eliminazione diretta, composta da semifinali, finale per il 3\u00ba posto e per il 1\u00ba posto.\nClassifica marcatori.\n7 reti\n6 reti\n5 reti\n4 reti\n3 reti\n2 reti\n1 rete\nAutoreti"}
{"id": "308487", "revid": "224230", "url": "https://it.wikipedia.org/wiki?curid=308487", "title": "Pompeo (nome)", "text": "Origine e diffusione.\nDeriva dal gentilizio romano \"Pompeius\", di origine non del tutto certo; potrebbe essere basato sul termine osco \"pompe\", \"cinque\" (avendo quindi il significato di \"quinto nato\"), ma vengono ipotizzate anche origini latine e greche. Da \"Pompeius\" sono derivati i nomi Pompilio e Pomponio.\nOnomastico.\nSvariati santi hanno portato questo nome; l'onomastico si pu\u00f2 festeggiare quindi in una qualsiasi delle date seguenti:"}
{"id": "308491", "revid": "729019", "url": "https://it.wikipedia.org/wiki?curid=308491", "title": "Vostok 5", "text": "Vostok 5 fu una missione spaziale con equipaggio svoltasi nel corso del programma sovietico di esplorazione spaziale Vostok. Assieme con la missione Vostok 6 venne svolto il secondo volo di coppia nella storia del volo umano nello spazio. In aggiunta, il cosmonauta Valerij F\u00ebdorovi\u010d Bykovskij rimase per quasi cinque giorni nell'orbita terrestre, fatto che rappresent\u00f2 per il momento un nuovo record di durata di una missione e a tutt'oggi risulta il volo in solitaria durato pi\u00f9 a lungo.\nPreparazione.\nDopo il volo in coppia di Vostok 3 e Vostok 4, svoltosi ad agosto del 1962, non fu chiaro quante successive missioni del programma Vostok sarebbero state eseguite. Originariamente era previsto un volo di tre capsule con Vladimir Michajlovi\u010d Komarov, Bykovskij ed una donna cosmonauta, piano cancellato definitivamente il 1\u00ba aprile 1963. Fu infatti chiaro in quel momento che non sarebbero state prodotte nuove capsule della serie Vostok. Le sole due capsule monoposto rimaste vennero programmate ad essere impegnate per un volo di coppia equipaggiato da un uomo ed una donna.\nL'11 maggio venne ufficializzata la nomina di Valerij Bykovskij quale pilota di questa missione. In precedenza il cosmonauta era stato riserva per la missione della Vostok 3. Piloti di riserva per questa missione vennero nominati i cosmonauti Aleksej Archipovi\u010d Leonov e Boris Valentinovi\u010d Volynov. Vostok 5 venne concepito quale preparazione per una successiva missione verso la Luna e pertanto venne programmata una durata di otto giorni.\nMissione.\nA causa di un'attivit\u00e0 solare alquanto pericolosa, dovette essere spostato per pi\u00f9 volte il lancio originariamente previsto per il 12 giugno. Durante il \"conto alla rovescia\" del 14 giugno, improvvisamente, un giroscopio smise di funzionare correttamente e, inoltre, un cavo si stacc\u00f2 infilandosi sotto la sedia del cosmonauta. Entrambi i problemi vennero risolti, del tutto contro le disposizioni vigenti e solo su espresso desiderio di Bykovskij, senza interrompere il conto alla rovescia. Cos\u00ec alle ore 14.58 (ora di Mosca) del 14 giugno 1963 avvenne il lancio di Vostok 5 dalla rampa di lancio del cosmodromo di Bajkonur. Dopo pochi minuti aveva raggiunto la traiettoria d'orbita terrestre con un perigeo di 130 km ed un apogeo di 131 km. L'inclinazione misur\u00f2 65 gradi. La traiettoria di volo fu notevolmente pi\u00f9 bassa di quanto previsto e pertanto fu chiaro sin dall'inizio che la programmata durata di 8 giorni non sarebbe stata raggiunta a causa della forza d'attrito con l'atmosfera terrestre.\nInoltre intercorsero seri problemi con gli strumenti di sopravvivenza presenti a bordo della navicella spaziale, in particolar modo con i sistemi di controllo delle temperatura. Infatti durante lo svolgimento della missione la temperatura all'interno dell'abitacolo della capsula spaziale cal\u00f2 dagli originari 30\u00a0\u00b0C fino a solo 10\u00a0\u00b0C.\nDue giorni dopo Vostok 5 avvenne il lancio della Vostok 6, equipaggiata da Valentina Vladimirovna Tere\u0161kova, la prima donna a volare nello spazio. Le due capsule si avvicinarono fino ad una distanza di soli 5 km. Con il perdurare della missione tale distanza aument\u00f2 da orbita ad orbita.\nDurante il primo periodo della missione i due cosmonauti Bykovskij e Tere\u0161kova si trovavano in contatto radio diretto. Dal secondo giorno di missione in poi invece una comunicazione tra le due capsule fu esclusivamente possibile per il tramite dei vari posti di controllo a terra.\nDopo circa cinque giorni di missione, alle ore 14.06 (ora di Mosca) avvenne l'atterraggio a 540 km a nordovest di Karaganda - oggi nel Kazakistan. Tere\u0161kova era atterrata solo due ore e mezzo prima di lui.\nCome al solito per i voli Vostok, Bykovskij si catapult\u00f2 dall'abitacolo della capsula mediante un apposito seggiolino eiettabile, atterrando appeso ad un paracadute. Circa un centinaio di persone residenti nelle vicinanze si radunarono intorno al cosmonauta, il quale venne portato in automobile verso la capsula spaziale atterrata a circa due chilometri dalla sua posizione. Raggiunto la capsula si mise in contatto via radio con le squadre e gli aerei di soccorso e di recupero.\nImportanza.\nLa missione Vostok 5, durata quasi cinque giorni, marc\u00f2 un ulteriore record mondiale a favore dell'Unione Sovietica. Qualche settimana prima gli Stati Uniti d'America avevano raggiunto un loro record di poco pi\u00f9 di 34 ore durante la missione Mercury-Atlas 9, che comunque risult\u00f2 solo un accorciamento di distanza rispetto agli oltre tre giorni raggiunti dall'Unione Sovietica durante la missione Vostok 3. Ora tale precedente record era stato polverizzato aumentando nuovamente ed ulteriormente il vantaggio a favore dei sovietici. In aggiunta, la missione americana fu particolarmente caratterizzata dal malfunzionamento di quasi tutti i sistemi di bordo - disfunzioni intercorse durante l'ultima fase della missione stessa.\nNonostante qualche problema durante l'atterraggio, le missioni Vostok 5 e Vostok 6 rappresentarono il successo conclusivo di questo programma. Era stato infatti gi\u00e0 precedentemente deciso che i successivi volo nello spazio con equipaggio sarebbero stati eseguiti con un capsule modificate in modo da trasportare un equipaggio con pi\u00f9 componenti, capsule ufficialmente denominate Voschod. Si dovr\u00e0 ancora attendere diversi anni per poter assistere alla finitura della capsula Sojuz, che venne per l'appunto concepita proprio a partire dalla fine di questa missione.\nLa capsula nella quale Bykovskij fece ritorno a Terra \u00e8 attualmente esposta presso il museo \"Tsiolkovsky\" di Kaluga in Russia."}
{"id": "308492", "revid": "767487", "url": "https://it.wikipedia.org/wiki?curid=308492", "title": "Plutarco (nome)", "text": "Origine e diffusione.\nDeriva dal nome greco antico \u03a0\u03bb\u03bf\u03cd\u03c4\u03b1\u03c1\u03c7\u03bf\u03c2 (\"Ploutarchos\"), latinizzato in \"Plutarchus\"; secondo alcune interpretazioni, esso \u00e8 composto da \u03c0\u03bb\u03bf\u1fe6\u03c4\u03bf\u03c2 (\"ploutos\", \"ricchezza\") e \u1f04\u03c1\u03c7\u03c9\u03bd (\"archon\", \"signore\"), nel qual caso sarebbe interpretabile come \"signore di ricchezze\", \"molto ricco [di doti]\", \"governante ricco\", \"capo dei ricchi\", \"colui che comanda la ricchezza\", significato affine a quelli dei nomi Edmondo ed Edgardo. Altre fonti identificano invece il secondo elemento con \u1f00\u03c1\u03c7\u03ae (\"arche\", \"origine\", \"fonte\"), dando al nome il senso di \"fonte della ricchezza\".\nIl nome \u00e8 noto principalmente per essere stato portato dal filosofo greco Plutarco, e venne portato anche da un santo martire egiziano. La sua diffusione in Italia \u00e8 molto scarsa, limitata al Nord e alla Toscana.\nOnomastico.\nL'onomastico si festeggia il 28 giugno in memoria di san Plutarco, martire con altri compagni ad Alessandria d'Egitto sotto Settimio Severo."}
{"id": "308497", "revid": "486946", "url": "https://it.wikipedia.org/wiki?curid=308497", "title": "Nikolai Gogol", "text": ""}
{"id": "308498", "revid": "123673698", "url": "https://it.wikipedia.org/wiki?curid=308498", "title": "Hippolyte Bayard", "text": "Biografia.\nQuasi certamente Bayard \u00e8 stato il primo inventore del processo fotografico, lui e non Louis Daguerre.\nBayard, impiegato al Ministero delle Finanze, indag\u00f2 sull'immagine positiva attraverso un procedimento chimico al quale erano giunti anche i chimici Jean Louis Lassaigne, francese, e lo scozzese Andrew Fyfe, la cui ricerca era orientata sia sul procedimento chimico per ottenere un positivo che quella negativo/positivo, entrambe su carta. Nel giugno del 1839 espose le sue opere in quella che sarebbe stata la prima mostra fotografica della storia. Ebbe modo di incontrare Fran\u00e7ois Arago, personaggio potente destinato ad una rapida ascesa politica, capo dell'opposizione repubblicana, il quale convinse Bayard a posticipare la sua scoperta. In questo modo Arago favor\u00ec l'amico Daguerre con la sua dagherrotipia che a differenza di quella di Bayard aveva il limite di poter realizzare una sola copia non riproducibile ma aveva il vantaggio, che altri ricercatori misero a punto nel corso del decennio, di ridurre il tempo di esposizione. Anche se alcuni continuarono ad utilizzarlo, l'invenzione della Calotipia dell'inglese William Fox Talbot, presentata ufficialmente appena sette mesi dopo quella di Daguerre, cio\u00e8 il procedimento negativo/positivo, che impieg\u00f2 del tempo per affermarsi ma destinato ad un grande avvenire, rappresent\u00f2 la fine del dagherrotipo.\nBayard rese pubblico il suo procedimento solo il 24 febbraio del 1840.\nResosi conto del raggiro, Bayard reag\u00ec con ironia realizzando un autoritratto nella postura di un annegato, cio\u00e8 fingendosi morto, il 18 ottobre 1840, prima messa in scena fotografica della storia, con allegata la seguente didascalia: \"Questo che vedete \u00e8 il cadavere di M. Bayard, inventore del procedimento che avete appena conosciuto. Per quel che so, questo infaticabile ricercatore \u00e8 stato occupato per circa tre anni con la sua scoperta. Il governo, che \u00e8 stato fin troppo generoso con il signor Daguerre, ha detto di non poter far nulla per il signor Bayard, che si \u00e8 gettato in acqua per la disperazione. Oh! umana incostanza...! \u00c8 stato all'obitorio per diversi giorni, e nessuno \u00e8 venuto a riconoscerlo o a reclamarlo. Signore e signori, passate avanti, per non offendervi l'olfatto, avrete infatti notato che il viso e le mani di questo signore cominciano a decomporsi\".\n\"Le cadavre du Monsieur que vous voyez ci-derri\u00e8re est celui de M. Bayard, inventeur du proc\u00e9d\u00e9 dont vous venez de voir, ou dont vous allez voir les merveilleux r\u00e9sultats. \u00c0 ma connaissance, il y a \u00e0 peu pr\u00e8s trois ans que cet ing\u00e9nieux et infatigable chercheur s\u2019occupait de perfectionner son invention. L\u2019Acad\u00e9mie, le Roi et tous ceux qui ont vu ses dessins que lui trouvait imparfaits, les ont admir\u00e9s comme vous les admirez en ce moment. Cela lui a fait beaucoup d\u2019honneur et ne lui a pas valu un liard. Le gouvernement, qui avait beaucoup trop donn\u00e9 \u00e0 M. Daguerre, a dit ne pouvoir rien faire pour M. Bayard et le malheureux s\u2019est noy\u00e9. Oh ! Instabilit\u00e9 des choses humaines ! Les artistes, les savants, les journaux se sont occup\u00e9s de lui pendant longtemps et aujourd\u2019hui qu\u2019il y a plusieurs jours qu\u2019il est expos\u00e9 \u00e0 la morgue, personne ne l\u2019a encore reconnu, ni r\u00e9clam\u00e9. Messieurs et Dames, passons \u00e0 d\u2019autres, de crainte que votre odorat ne soit affect\u00e9, car la t\u00eate du Monsieur et ses mains commencent \u00e0 pourrir, comme vous pouvez le remarquer\" (versione originale).\nNonostante tutto Bayard continu\u00f2 la sua attivit\u00e0 di fotografo, partecipando alla fondazione delle \"Societ\u00e0 francese per la fotografia\" e gli venne commissionata l'attivit\u00e0 di documentazione fotografica delle architetture e dei monumenti storici francesi, per la \"Mission H\u00e9liographique\" del 1851, lavoro che port\u00f2 a termine utilizzando in gran parte la calotipia. Tale lavoro, oltre a Bayard, fu affidato soltanto ad altri 4 fotografi: \u00c9douard Baldus, Gustave Le Gray, Henri Le Secq e Auguste Mestral.\nIn quegli anni i primi fotografi erano per la maggior scienziati, o presunti tali, i quali cercavano dalla fotografia la riproduzione della realt\u00e0. Bayard era gi\u00e0 oltre, egli si fa notare per la sua propensione artistica scoprendo le grandi potenzialit\u00e0 di quella che solo dopo molti anni sar\u00e0 considerata a pieno titolo come una nuova forma d'arte, basti pensare, oltre alla famosa foto dell'annegato, anche alla foto \"Double autoportrait de profil\", immagine assolutamente avveniristica per l'epoca.\nRiconoscimenti e Tributi.\nNel 1943 venne pubblicato a Parigi il volume \"Hippolyte Bayard, le premier photographe\" di Gian Maria Lo Duca che dimostra come il procedimento di Bayard sia precedente a quello di Daguerre, assegnandogli quindi il titolo di inventore della fotografia.\nPaolo Gioli nel 1981 espose, quale omaggio a Bayard, la mostra dal titolo \"A Hippolyte Bayard Gran Positivo\", utilizzando alcune macchine polaroid stenopeiche stampando le immagini su carta comune, richiamandosi alla tecnica della stampa positiva di Bayard.\nTecnica.\nIl processo di stampa positiva diretta utilizza della carta immersa in cloruro d'argento, che scurisce se esposta alla luce. Viene immersa nello iodato di potassio prima dell'esposizione e successivamente lavata in un bagno di iposolfito di sodio e asciugata. L'immagine risultante \u00e8 un positivo diretto. A causa della scarsa sensibilit\u00e0, il tempo di esposizione in piena luce era di circa 12 minuti, il metodo di Bayard risulta in pratica inutilizzabile per il ritratto, ma adeguato per il paesaggio."}
{"id": "308513", "revid": "47767", "url": "https://it.wikipedia.org/wiki?curid=308513", "title": "Palma (nome)", "text": "Origine e diffusione.\nContinua il nome medievale \"Palma\", tipicamente cristiano e riferito alla Domenica delle Palme. Tradizionalmente viene attribuito ai bambini nati in tale giorno, \nIl suo uso come nome proprio, attestato prima in francese e poi in italiano, risale al XII secolo, in periodo di crociate. A proposito della sua diffusione odierna in Italia, il nome Palma \u00e8 presente su tutto il territorio nazionale. Etimologicamente, inoltre, la radice latina \"palma\" \u00e8 condivisa anche dal nome Palmiro, anche se quest'ultimo non \u00e8 una variante di Palma.\nOnomastico.\nL'onomastico si festeggia la Domenica delle Palme (la cui data varia ogni anno)."}
{"id": "308516", "revid": "119159", "url": "https://it.wikipedia.org/wiki?curid=308516", "title": "Pasqua (nome)", "text": "Origine e diffusione.\nRiprende il nome della festivit\u00e0 di Pasqua (alla quale fa riferimento anche il nome Pasquale), durante la quale i cristiani celebrano la resurrezione di Cristo; deriva dal latino ecclesiastico \"Pascha\", \"passaggio\", \"transito\", a sua volta dal greco \u03c0\u03ac\u03c3\u03c7\u03b1 (\"pascha\"), in ultimo dall'aramaico \u05e4\u05e1\u05d7 (\"pesach\"), \"passare oltre\", \"attraversare\".\n\u00c8 un nome dato tradizionalmente alle bambine nate il giorno di Pasqua, o nel periodo pasquale. Pasqua \u00e8 anche un cognome italiano, storicamente diffuso in tutta Italia.\nOnomastico.\nL'onomastico si festeggia nel giorno di Pasqua, che cade in una data variabile tra il 22 marzo e il 25 aprile o in alternativa all'Epifania, giorno di annuncio della Pasqua."}
{"id": "308519", "revid": "767487", "url": "https://it.wikipedia.org/wiki?curid=308519", "title": "Porfirio (nome)", "text": "Origine e diffusione.\nDeriva dall'antico nome greco \u03a0\u03bf\u03c1\u03c6\u03c5\u03c1\u03b9\u03bf\u03c2 (\"Porphyrios\") che, tratto da \u03c0\u03bf\u03c1\u03c6\u03c5\u03c1\u03b1 (\"porphyra\", \"porpora\"), significa letteralmente \"purpureo\", \"rosso come la porpora\" (\u03c0\u03bf\u03c1\u03c6\u03c5\u03c1\u03b1 \u00e8 un termine di origine orientale, forse micrasiatica). Generalmente, in origine, il nome indicava una persona dai capelli rossi, analogamente a quanto avveniva con Pirro, Rufo, Rosso e Milziade.\nIl nome greco venne latinizzato in \"Porphyrius\", un personale usato quasi solo da Greci e orientali, portato dal filosofo e teologo neoplatonico Porfirio e da numerosi tra i primi santi. In epoca moderna, il nome \u00e8 particolarmente diffuso in Spagna e in America latina, mentre \u00e8 molto raro in Italia (specialmente al Nord).\nOnomastico.\nL'onomastico si pu\u00f2 festeggiare in memoria di vari santi, alle date seguenti:"}
{"id": "308522", "revid": "47767", "url": "https://it.wikipedia.org/wiki?curid=308522", "title": "Penelope (nome)", "text": "Origine e diffusione.\nDeriva dall'antico nome greco \u03a0\u03b7\u03bd\u03b5\u03bb\u03cc\u03c0\u03b7 (\"Penelope\"), la cui etimologia \u00e8 assai dubbia. Potrebbe derivare dal termine \u03c0\u03b7\u03bd\u03b7 (\"pene\", \"filo\", \"trama\", \"gomitolo\", \"tessuto\"), forse combinato con \u03c9\u03c8 (\"ops\", \"volto\", \"occhio\"), ma altre fonti bollano la correlazione a \u03c0\u03b7\u03bd\u03b7 come paretimologica. Fra le altre ipotesi, potrebbe ricondursi a \u03c0\u03b7\u03bd\u03ad\u03bb\u03bf\u03c8 (\"p\u0113n\u00e9lops\"), un tipo di anatra o di fenicottero, o potrebbe anche essere di origine pregreca.\nSi tratta di un nome di tradizione classica, portato da Penelope, moglie dell'eroe greco Ulisse di cui si narra nell'\"Odissea\", il cui nome \u00e8 diventato, almeno in inglese, sinonimo di moglie virtuosa e fedele.\nLa sua diffusione in epoca rinascimentale o contemporanea \u00e8 dovuta principalmente alla fortuna del poema di Omero, anche se hanno aiutato altre opere dove compare il nome quali \"Penelope\" di Cimarosa e \"P\u00e9n\u00e9lope\" di Piccinni. Raro in italiano, il nome \u00e8 pi\u00f9 diffuso nei paesi di lingua inglese, nei quali \u00e8 usato occasionalmente sin dal XVI secolo; in Irlanda veniva un tempo utilizzato per rendere in inglese il nome irlandese Fionnuala.\nOnomastico.\nL'onomastico si pu\u00f2 festeggiare il 5 maggio in memoria di sant'Irene da Lecce, il cui nome originale era Penelope.\n1-11"}
{"id": "308524", "revid": "116953038", "url": "https://it.wikipedia.org/wiki?curid=308524", "title": "Vicenda SME", "text": "La vicenda SME riguarda la fallita privatizzazione dell'azienda SME, parte del gruppo IRI, a met\u00e0 degli anni ottanta, e la successiva vendita avvenuta a met\u00e0 degli anni novanta. La SME, inizialmente Societ\u00e0 operante nel settore elettrico nel Sud d'Italia, era divenuta a partire dagli anni sessanta uno dei maggiori gruppi dell'industria alimentare italiana.\nPassaggio da societ\u00e0 elettrica a societ\u00e0 agro-alimentare.\nAl momento della nazionalizzazione dell'energia elettrica negli anni sessanta la SME, come altre aziende elettriche, fu espropriata ed indennizzata con denaro contante. \nTale denaro fu poi impegnato in gran parte nel settore agro-alimentare, con l'intenzione di diventarne un polo industriale, fare profitti ed anche agevolare la commercializzazione e la trasformazione dei prodotti agricoli.\nRaccolse una serie di marchi ed aziende operanti nella trasformazione dei prodotti agro-alimentari, Alemagna, Bertolli, Cirio, Mellin, Motta, Star, Pavesi, De Rica, Surgela.\nTuttavia ci\u00f2 avveniva senza un grande successo in termini di bilancio.\nSi perse cos\u00ec l'occasione di avere un grande gruppo agro-alimentare italiano in grado di competere sui mercati esteri alla pari dei colossi del settore.\nL'orientamento a privatizzare.\nNel 1985 il governo italiano, di cui era Presidente del Consiglio Bettino Craxi, decise la privatizzazione del comparto agro-alimentare dell'IRI, nel quadro della privatizzazione di alcune partecipazioni statali definite non strategiche. In particolare le aziende del comparto agro-alimentare presentavano bilanci non positivi, solo nel 1984 la SME era giunta all'attivo, la SIDALM sempre negativa.\nIl consiglio di amministrazione dell'IRI fu incaricato della attuazione della decisione, attuando trattative e accordi preliminari in tal senso, da presentare all'esecutivo al quale permaneva la decisione finale.\nAccordo preliminare.\nIn attuazione di tale direttiva, l'IRI sond\u00f2 il mondo imprenditoriale per verificare la disponibilit\u00e0 all'acquisto. Furono informati ad esempio la famiglia Fossati, Pietro Barilla, Michele Ferrero e Silvio Berlusconi, i quali risposero che potevano essere di loro interesse solo alcuni rami dell'azienda, che l'intero gruppo era troppo grande e caro. L'unico disposto ad accollarsi l'intero acquisto della SME-SIDALM risult\u00f2 Carlo De Benedetti.\nLe quotazioni di borsa di quel periodo valutavano la partecipazione dell'IRI a circa 500 miliardi.\nIl 29 aprile 1985 Romano Prodi, in qualit\u00e0 di presidente dell'IRI, e Carlo De Benedetti in qualit\u00e0 di presidente della Buitoni, stipulavano un accordo preliminare per la vendita del pacchetto di maggioranza, 64,36% del capitale sociale, della SME, finanziaria del settore agro-alimentare dell'IRI, per 437 miliardi di lire da pagare in quattro rate, entro fine dicembre 1986. Tale dilazione al tasso del 14% semplice portava il valore della transazione a 497 miliardi. Questo prezzo corrispondeva ad un prezzo di 1.107 lire per azione: la quotazione di borsa era di 1.275 lire per azione. Buitoni avrebbe avuto il 51%, mentre il rimanente 13,36% sarebbe andato a Mediobanca e IMI.\nFaceva parte dell'accordo anche la vendita dell'IRI alla Buitoni dell'intero capitale sociale della SIDALM (panettoni e cioccolatini Motta e Alemagna) per 1 lira (aveva un valore di avviamento negativo).\nIl documento prevedeva che entro il 7 maggio successivo il presidente dell'IRI avrebbe presentato l'accordo al consiglio d'amministrazione dell'IRI con suo parere positivo, e avrebbe richiesto all'autorit\u00e0 di governo la necessaria approvazione. Delle trattative erano stati informati solo il comitato di presidenza dell'IRI e il Ministro delle Partecipazioni Statali Clelio Darida.\nAltre offerte.\nIl consiglio di amministrazione dell'IRI, del quale solo il comitato di presidenza gi\u00e0 era informato della trattativa, approv\u00f2 il 7 maggio.\nIl Governo, del quale solo Darida era al corrente della trattativa, richiese una verifica sull'opportunit\u00e0 dell'operazione e Bettino Craxi dichiar\u00f2: \u00abSe ci\u00f2 che ci viene proposto risulter\u00e0 un buon affare lo faremo. Se no, no\u00bb. \nSi poneva quindi un problema di valutazione economica e sociale.\nIl Governo aveva tuttavia un termine temporale entro il quale esprimere parere negativo o positivo.\nNel frattempo la notizia della trattative divent\u00f2 pubblica, e anche i valori economici.\nIl 24 maggio (la scadenza per l'entrata in vigore dell'accordo, gi\u00e0 prorogata dal 10 maggio, era prevista per il 28) l'IRI ricevette dallo studio legale dell'avvocato Italo Scalera un'offerta per 550 miliardi (10% in pi\u00f9 dell'offerta Buitoni, il minimo per rilanciare). L'offerta non indicava i nomi dei mandanti, che sarebbero apparsi solo al momento della eventuale stipula, e l'avvocato Scalera, dopo quella prima ed unica lettera, non ebbe pi\u00f9 contatti con l'IRI. Il 27 maggio il Ministro Darida ingiunge quindi all'IRI di esaminare la nuova offerta e di astenersi dal definire l'operazione con Buitoni (gi\u00e0 ratificata dal CdA dell'IRI all'unanimit\u00e0 il 7 maggio), in attesa della deliberazione del CIPI (Comitato Interministeriale per la Politica Industriale), che arriver\u00e0 poche ore dopo, dando il via libera all'operazione Buitoni. Il 28 la stessa Commissione Bilancio della Camera approver\u00e0 l'iniziativa dell'IRI.\nPoco prima della mezzanotte del 28 maggio, data di scadenza dei termini, arriva un'offerta via telex di 600 miliardi (altro rilancio minimo del 10%), apparentemente pi\u00f9 vantaggiosa, da una cordata, la IAR (Industrie Alimentari Riunite) composta da Barilla, Ferrero, Fininvest, a cui successivamente si aggiunger\u00e0 Conserva Italia, lega di cooperative \u00abbianche\u00bb.\nA seguito si aggiungeranno ulteriori offerte:\nL'IRI, su direttiva del Ministero Partecipazioni Statali e del CIPI, cominci\u00f2 l'esame comparato delle offerte, ma arriv\u00f2 la decisione del Governo.\nLa decisione del Governo.\nIl Governo, dopo aver analizzato la situazione, anche alla luce delle situazioni occupazionali, pareri sindacali, e di politica generale, non diede la prescritta autorizzazione di vendita a nessuno dei potenziali compratori e ritenne di mantenere la SME nell'ambito pubblico.\nIl 15 giugno la vendita della SME fu annullata con un decreto. L'azienda non fu venduta n\u00e9 a De Benedetti n\u00e9 alla cordata Barilla-Ferrero-Fininvest, n\u00e9 a nessuno degli altri concorrenti.\nQuesto nonostante l'aumento dell'importo conseguibile, in seguito alle nuove offerte.\nIl ricorso Buitoni.\nIl gruppo Buitoni, che aveva siglato con l'IRI l'accordo preliminare di acquisto, ricorse alla magistratura, sostenendo che l'accordo preliminare fosse valido indipendentemente dal nulla osta governativo, l'intervento delle cordate concorrenti fosse strumentale in quanto le offerte stesse non si erano poi trasformate in nessun atto concreto.\nDe Benedetti chiese immediatamente il sequestro giudiziario delle azioni SME, confidando che la giustizia gli avrebbe dato ragione. Il 25 giugno il tribunale di Roma, presieduto da Carlo Guglielmo Izzo, neg\u00f2 la richiesta.\nCi furono quindi tre gradi di giudizio davanti alla magistratura ordinaria (Tribunale, Corte d'appello e Corte di Cassazione), per definire se l'accordo fosse da ritenere valido, nonostante la marcia indietro del Governo (che, inizialmente, nella persona del Ministro Darida, tramite il CIPI e la Commissione Bilancio della Camera avevano dato il via libera).\nIl giudizio di primo grado diede parere negativo a De Benedetti. La Corte d'appello e Cassazione pure, per\u00f2, ribaltando le motivazioni del primo grado: \u00abSi deve convenire nell'assunto della Buitoni che non esisteva e non esiste disposizione di legge che prevede l'anzidetto potere di autorizzazione [governativa] nei confronti dell'IRI [a proposito] di cessione o trasferimento di partecipazioni ordinarie\u00bb (Sezioni Unite della Cassazione 13-25 marzo 1986).\nTentativo di creare il polo agricolo alimentare.\nIl Governo ritenne di mantenere la SME nell'ambito pubblico e furono fatti dei tentativi di potenziare la SME, in funzione di polo agroalimentare, con un certo moderato successo.\nNegli anni successivi le aziende del comparto agroalimentare furono potenziate con investimenti di centinaia di miliardi per farle diventare un buon polo agroalimentare al servizio dell'agricoltura italiana.\nVendita.\nNel 1993, Prodi ritorn\u00f2 alla guida dell'IRI sotto il Governo di Carlo Azeglio Ciampi.\nPer diminuire il complesso del debito pubblico fu ripreso il progetto di riduzione dell'apparato dell'IRI: la SME e diverse altre societ\u00e0 dell'IRI furono vendute, e successivamente l'IRI stesso venne smantellato.\nIl miglioramento dell'efficienza della SME, avvenuto negli anni dal 1985 al 1995, e le diverse condizioni industriali e finanziarie intercorse in dieci anni, permisero di arrivare alle vendite frazionate di Italgel (437 miliardi), Cirio-Bertolli-De Rica (310 miliardi) (acquirente Fisvi di Carlo Saverio Lamiranda) e GS e Autogrill (704 miliardi), oltre ad altre quote che fruttarono un totale di 2.044 miliardi di lire. La vendita successiva frutt\u00f2 oltre quattro volte il prezzo che l'IRI (e dunque lo Stato) avrebbe ottenuto sotto la guida Prodi. Anche applicando alcuni correttori finanziari, i ricavi ottenuti dalla vendita posticipata della SME furono di oltre il 30% maggiori che non nel caso proposto da Prodi, anche se non venne venduta in blocco e quindi mantenuta l'integrit\u00e0 dell'azienda.\nQuindi, a distanza di dieci anni dal primo tentativo di vendita il prezzo ottenuto fu pi\u00f9 elevato ma non fu realizzato un polo agroalimentare italiano.\nPolemiche e code giudiziarie.\nPolemiche sulla negazione del nulla osta governativo.\nSecondo una ricostruzione politica non da tutti condivisa, la vera motivazione dell'ostilit\u00e0 del governo Craxi non era per la vendita in s\u00e9, ma per il fatto che la vendita potesse andare ad accrescere il potere economico e di pressione del gruppo De Benedetti (comproprietario del gruppo Espresso) che insieme a Ciriaco De Mita configurava il cosiddetto \u00abpartito trasversale\u00bb, contrapposto al cosiddetto CAF (l'asse Craxi, Andreotti, Forlani) che si andava formando e che alla fine prevalse.\nA parziale conferma di ci\u00f2 lo stesso Berlusconi, sentito al processo SME, dichiar\u00f2: \u00abCraxi mi preg\u00f2 in modo molto affettuoso, ma pressante, di mettermi in campo con la mia concretezza\u00bb per bloccare un'operazione \u00abnata nel segreto, e inaccettabile\u00bb.\nAccuse a Prodi sulla determinazione del prezzo.\nLe accuse che sono state rivolte a Prodi riguardano il prezzo stabilito nel 1985 per la vendita dell'intero complesso alimentare dell'IRI, SME-SIDALM. I detrattori hanno sempre sostenuto che fosse troppo basso. L'offerta era di 437 miliardi di lire da pagare entro la fine dell'anno successivo: tale dilazione al tasso del 14% semplice portava il valore della transazione a 497 miliardi. Questo corrispondeva ad un prezzo di 1.107 lire per azione: la quotazione di borsa era di 1.275 lire per azione.\nPrima di decidere la vendita, fu eseguita una perizia commissionata dall'IRI ai professori dell'Universit\u00e0 Bocconi di Milano, Roberto Poli e Luigi Guatri, due dei maggiori esperti di asset aziendali. I due periti valutarono l'intero valore della SME circa 700 miliardi. Il 64,36%, cio\u00e8 la quota in vendita, corrispondeva a 448 miliardi, valutati 497 miliardi in quanto quota di controllo.\nGli stessi azionisti della IAR conclusero una perizia interna: Ferrero valut\u00f2 735 miliardi il 100% della SME, la Barilla 765 miliardi. Quindi la quota in gioco del 64,36% ammontava a 492 miliardi per la Barilla e 472,6 per la Ferrero, perfettamente in linea con le decisioni dei periti della Bocconi.\nAccuse sul rigetto del ricorso Buitoni.\nIl ricorso del gruppo Buitoni fu respinto dai tre gradi di giudizio: Tribunale, Corte d'appello e Cassazione.\nIl Tribunale di Roma, guidato da Filippo Verde, aveva dato ragione all'IRI: nei confronti di questa sentenza ci furono sospetti che diedero origine a un'inchiesta e a un successivo processo. \nSecondo l'accusa la sentenza del Tribunale era stata comprata e il giudice Filippo Verde fu accusato di corruzione in atti giudiziari: successivamente il giudice fu assolto perch\u00e9 il fatto non sussiste."}
{"id": "308526", "revid": "125136468", "url": "https://it.wikipedia.org/wiki?curid=308526", "title": "Portillo", "text": "Geografia.\nIl termine Portillo \u00e8 un toponimo spagnolo che letteralmente significa \"passaggio\" o \"gola\"."}
{"id": "308528", "revid": "226458", "url": "https://it.wikipedia.org/wiki?curid=308528", "title": "Provvidenza (nome)", "text": "Origine e diffusione.\nEtimologicamente, risale al latino \"providentia\", \"previsione\", \"precauzione\", a sua volta da \"providere\", \"preparare [in vista di qualcosa]\".\nLa sua diffusione \u00e8 dovuta alla devozione verso la Divina Provvidenza, nonch\u00e9 verso la Madonna della Provvidenza, uno degli appellativi della Beata Vergine Maria. In Italia \u00e8 accentrato in Sicilia, in particolare nel palermitano, nel catanese e nel messinese, dove si trova il Santuario Diocesano in Montalbano Elicona.\nOnomastico.\nL'onomastico si festeggia il terzo sabato di ottobre, quindi in data mobile, quando cade la celebrazione della Beata Vergine Maria della Provvidenza."}
{"id": "308529", "revid": "158913", "url": "https://it.wikipedia.org/wiki?curid=308529", "title": "Veganesimo", "text": ""}
{"id": "308533", "revid": "767487", "url": "https://it.wikipedia.org/wiki?curid=308533", "title": "Equazione parametrica", "text": "In matematica l'equazione parametrica o letterale \u00e8 un'equazione matematica in cui le variabili (indipendente e dipendente) sono espresse a loro volta in funzione di uno o pi\u00f9 parametri.\nUn tipico parametro potrebbe essere il tempo (\"t\"): esso, in equazioni riguardanti la cinematica, \u00e8 utilizzato per stabilire la velocit\u00e0, l'accelerazione e altri aspetti del movimento. Il contrario di equazione parametrica \u00e8 equazione numerica.\nDescrizione.\nUna retta e una curva in genere possono essere sempre espressi parametricamente.\nDa notare che, in genere, la parametrizzazione non \u00e8 mai unica, infatti il parametro (o i parametri) pu\u00f2 essere scelto in diversi modi a seconda del tipo di curva, di equazione o in modo da semplificare i calcoli. \nGenericamente un'equazione parametrica si pu\u00f2 pensare come una relazione in forma di equazione espressa in funzione di \"R\"\"n\" legata a un parametro e a una \"rappresentazione parametrica\".\nPer esempio, una generica retta di equazione cartesiana\ncome equazione parametrica diventa:\ne il parametro \"t\" \u00e8 dato da:\nformula_4 (formula_5 e formula_6)\nL'equazione di una parabola, formula_7\npu\u00f2 essere parametrizzata in funzione del parametro \"t\", ponendo\nLa parametrizzazione di una circonferenza di raggio \"r\" e centro nell'origine (formula_10) \u00e8:\nLe equazioni parametriche dell'ellisse sono:\ncon formula_15 come limiti del parametro\nAlcune forme geometriche sono difficili da descrivere come singole equazioni cartesiane, ma risultano evidenti in forma parametrica, ad es.:\ndescrive una curva tridimensionale, l'elica, con raggio \"a\" e passo 2\u03c0\"b\" unit\u00e0 per giro. (Le equazioni sono identiche nel piano a quelle della circonferenza.)\nTipiche espressioni parametriche sono:\nmentre una generica curva parametrica (in funzione di t) si pu\u00f2 scrivere\nformula_20\nmettendo in risalto le sue componenti parametriche di parametro \"t\".\nSi ha: formula_21: formula_22\nCon questa notazione \u00e8 pi\u00f9 agevole derivare la funzione che rappresenta la curva e calcolare anche integrali curvilinei e integrali di linea.\nPoich\u00e9 in questo modo si pu\u00f2 integrare e differenziare queste curve con riguardo ai loro termini, si pu\u00f2, ad es., descrivere la velocit\u00e0 di una particella avendo riguardo alla parametrizzazione del percorso:\ne l'accelerazione come:\nSe in generale una curva parametrica (ivi compresa la retta) \u00e8 una funzione di un parametro indipendente (in genere \"t\"), per parametrizzare superfici, per esempio nel calcolo vettoriale, si usano funzioni di due parametri, in genere notati con (\"s\", \"t\") o (\"u\",\"v\"). In generale per parametrizzare una variet\u00e0 di dimensione \"n\" occorrono \"n\" parametri liberi.\nUn esempio di curva parametrica con due parametri \u00e8 il cilindro con equazioni parametriche:\nL'equazione deriva da quella della circonferenza nel piano, e rappresenta un cilindro in R3. Il parametro \"z\" \u00e8 fissato arbitrariamente.\nApplicazioni.\nUn'applicazione delle equazioni parametriche consiste nel dover determinare il valore di un parametro incognito all'interno di un'equazione in modo che le radici dell'equazione stessa soddisfino determinate condizioni.\nPer esempio nell'equazione\nsi determini il valore di \"k\" affinch\u00e9 l'equazione risulti impossibile. La soluzione dell'equazione \u00e8\nperci\u00f2 affinch\u00e9 risulti impossibile deve essere \"k\" = 0.\nMeno immediato \u00e8 il procedimento per un'equazione di 2\u00ba grado, nella quale solitamente si deve determinare il valore del parametro note alcune relazioni tra le due radici dell'equazione (formula_28 e formula_29). Per fare ci\u00f2 si utilizzano alcune propriet\u00e0 delle equazioni di secondo grado, cio\u00e8, detta\nl'equazione, e \"x\"1 e \"x\"2 le sue due soluzioni, vale che:\nNel caso stesse lavorando nel campo dei numeri reali, ci si deve ricordare che non \u00e8 mai accettabile che il discriminante sia minore di zero.\nPer esempio nell'equazione\ndeterminare \"k\" in modo che:\n1) le radici siano distinte\nquindi per la seconda propriet\u00e0:\n2) il prodotto delle radici sia \u221216\nquindi per la quarta propriet\u00e0:\nFormule di Waring.\nQuando le relazioni note tra le radici non sono del tipo\nsi deve tentare di portare le relazioni note sotto forma di somma o prodotto di radici. A questo scopo vengono spesso utilizzate le cosiddette Formule di Waring.\nPer esempio, nel caso sapessimo che:\nformula_42\nla formula si pu\u00f2 sostituire con\nformula_43\n\u00e8 facile verificare che le due sono equivalenti, per\u00f2 nella seconda \u00e8 possibile sostituire i coefficienti dell'equazione parametrica che stiamo risolvendo:\nformula_44\nper poi sostituire ad formula_45 , formula_46 e formula_47 i valori presenti nell'equazione.\nQueste trasformazioni sono indispensabili per la risoluzione dell'equazione parametrica; eccone alcune, tre le pi\u00f9 usate.\nMetodo Generale.\nNel caso non sia possibile applicare le formule di Waring o non sia intuitivo, si pu\u00f2 ricorrere - senza formule difficili da ricordare e senza dover risolvere l'equazione - al metodo generale, che consiste nei seguenti passi:"}
{"id": "308540", "revid": "1573940", "url": "https://it.wikipedia.org/wiki?curid=308540", "title": "Pulcheria (nome)", "text": "Origine e diffusione.\nDeriva dal soprannome e poi nome latino \"Pulcheria\", basato sull'aggettivo \"pulcher\" (\"buono\", \"bello\").\nNome di scarsissima diffusione, \u00e8 sostanzialmente circoscritto al Veneto.\nOnomastico.\nL'onomastico si festeggia il 10 settembre di santa Elia Pulcheria, imperatrice dell'Impero Romano d'Oriente, edificatrice di chiese e monasteri e organizzatrice del concilio di Calcedonia."}
{"id": "308545", "revid": "2095429", "url": "https://it.wikipedia.org/wiki?curid=308545", "title": "Giorgio Spezia", "text": "Noto anche come patriota, partecip\u00f2 alla spedizione di Enrico Cosenz, in aiuto di Giuseppe Garibaldi in Sicilia (1860).\nBiografia.\nNacque a Piedimulera, Figlio di genitori di Calasca trasferitisi nel fondovalle.\nDopo aver conseguito nel 1867 la laurea in ingegneria a Torino presso la Scuola di Applicazione per gli Ingegneri, studi\u00f2 sia in Italia, con lo Struver, sia in Germania: a Gottinga, con Friedrich W\u00f6hler, e a Berlino.\nTornato a Torino, fu nominato nel 1873 assistente alla cattedra di Mineralogia dell'Universit\u00e0, tenuta da Angelo Sismonda, e fu poi titolare del medesimo insegnamento dal 1878, con un numero esiguo di lavori (otto), considerati per\u00f2 assai significativi.\nFu socio dell'Accademia delle Scienze di Torino, dell'Accademia Nazionale dei Lincei e dell'Accademia nazionale delle scienze detta dei XL.\nImpegnato negli studi sulla cristallogenesi, nel 1905 giunse a elaborare un metodo per la produzione sintetica del quarzo, il metodo Spezia.\nA Giorgio Spezia \u00e8 dedicato il Liceo Statale classico,scientifico, linguistico ed economico-sociale di Domodossola."}
{"id": "308548", "revid": "339392", "url": "https://it.wikipedia.org/wiki?curid=308548", "title": "Vegetalianesimo", "text": ""}
{"id": "308549", "revid": "11220", "url": "https://it.wikipedia.org/wiki?curid=308549", "title": "Metodo Spezia", "text": ""}
{"id": "308551", "revid": "14691", "url": "https://it.wikipedia.org/wiki?curid=308551", "title": "Vegetalianismo", "text": ""}
{"id": "308554", "revid": "453768", "url": "https://it.wikipedia.org/wiki?curid=308554", "title": "Pigneto", "text": "Il Pigneto \u00e8 un'area urbana del Municipio Roma V (ex Municipio Roma VI) di Roma Capitale.\nFa parte principalmente del quartiere Q. VII Prenestino-Labicano e, in minor parte, del quartiere Q. VI Tiburtino ed \u00e8 compresa nella zona urbanistica 6A Torpignattara.\nSi estende, a mo' di triangolo isoscele, da piazzale Labicano (poco fuori Porta Maggiore) tra le vie Prenestina (lato destro e sinistro fino alla ferrovia Roma-Sulmona-Pescara), Casilina (lato sinistro) e di Acqua Bullicante.\nI vertici di questo triangolo possono essere identificati nella Porta Maggiore (fra la Prenestina e la Casilina), largo Preneste (fra la Prenestina e via di Acqua Bullicante) e la piazza della Marranella (fra Acqua Bullicante e la Casilina).\nLa via principale \u00e8 la omonima via del Pigneto, che corre zigzagando da poche centinaia di metri fuori Porta Maggiore (piazza Caballini) a circa la met\u00e0 di via di Acqua Bullicante, occupando una buona porzione dell'intero territorio del VII quartiere. La parte che si estende sulla sinistra della via Prenestina, fino alla ferrovia Roma-Sulmona-Pescara, appartiene al VI quartiere, dove si trova il complesso della ex fabbrica SNIA Viscosa, dismessa nel 1954.\nIl territorio del Pigneto \u00e8 integralmente compreso nell'Ecomuseo Casilino ad Duas Lauros.\nStoria.\nSebbene il toponimo \"Pigneto\" sia attestato gi\u00e0 nel XVII secolo (in riferimento specifico alla suddetta area geografica, all'epoca interamente suburbana: che constava cio\u00e8 di orti, ville e vigne), il primo agglomerato edilizio si form\u00f2 a partire dal 1870 dall'unione di insediamenti abitativi quali il Prenestino, il Torrione, la borgata Galliano, l'Acqua Bullicante, la borgata Marranella ed il Casilino lungo tutto il perimetro del \"triangolo\" ed il Pigneto stesso al centro di esso.\nIn piazza Caballini si trova l'accesso al primo deposito per omnibus e tram, entrambi a cavallo, realizzato dalla Societ\u00e0 Romana Tramways Omnibus (SRT-O) tra il 1886 e il 1891, costruito fuori le Mura aureliane. Nel 1904, con la dismissione dei mezzi a cavallo e l'elettrificazione della linea tranviaria, il deposito diventa esclusivamente tranviario.\nDurante la seconda guerra mondiale, il Pigneto, di composizione sociale popolare come San Lorenzo, fu molto attivo nell'Antifascismo e, come questo, sub\u00ec i bombardamenti alleati del 1943 e del 1944. Di recente \u00e8 stata istituita una sezione dell'Associazione Nazionale Partigiani d'Italia (ANPI) del Pigneto - Torpignattara, intitolata a Giorgio Marincola.\nIl 20 dicembre 2003 viene trovato, in una cantina sita in via Raimondo Montecuccoli 3, il covo delle nuove Brigate Rosse.\nNegli ultimi anni, anche grazie alla relativa vicinanza con l'Universit\u00e0 degli Studi di Roma \"La Sapienza\" ed essendo quindi abitato da molti studenti fuori sede, \u00e8 diventato uno dei centri pi\u00f9 ferventi della movida della Capitale.\nMonumenti e luoghi d'interesse.\nAree naturali.\nNel quartiere si sviluppa una rete di parchi urbani, spesso recenti, mentre al proprio interno il Pigneto accoglie solo qualche area verde di piccola entit\u00e0, come i giardini Nuccitelli-Persiani e il giardino in piazza del Pigneto.\nLe aree verdi di riferimento per gli amanti dei parchi sono i giardini pubblici del quartiere: la Tana dei Cuccioli (via Gentile da Mogliano), i gi\u00e0 citati giardini Nuccitelli-Persiani (piazza Nuccitelli Persiani) e quelli di piazza del Pigneto, parco delle Energie (ex-SNIA, su via Prenestina), parco del Torrione Prenestino e il parco Roberto Almagi\u00e0 (via Zenodossio).\nGeografia antropica.\nOdonimia.\nIl toponimo Pigneto deriva dalla presenza di una lunga fila di pini, piantati dalla famiglia Caballini, posti lungo il muraglione della settecentesca villa Serventi.\nGli odonimi delle strade dividono, idealmente, in tre aree il Pigneto:\nCinema.\nIl Pigneto ha fatto da scenario cinematografico a diverse pellicole, alcune famose come \"Roma citt\u00e0 aperta\" di cui \u00e8 memorabile la scena di Pina, interpretata da Anna Magnani, uccisa dai tedeschi in via Raimondo Montecuccoli."}
{"id": "308564", "revid": "1632387", "url": "https://it.wikipedia.org/wiki?curid=308564", "title": "Filosofia politica", "text": "Filosofia politica o teoria politica \u00e8 lo studio dei concetti, dei fondamenti e dei modelli dell'attivit\u00e0 politica. Essa pu\u00f2 occuparsi della costruzione di teorie normative della societ\u00e0, della riflessione sui significati dell'agire politico\",\" o del rapporto tra politica e altri ambiti della vita\".\"\nQuesta disciplina si occupa, soprattutto, della politica intesa come \"l'insieme di mezzi che permettono di ottenere gli effetti voluti\": cos\u00ec si esprimeva Aristotele, il quale, nel suo trattato \"Politica\", oltre a definire le funzioni dello Stato e le sue forme di governo, formula ipotesi per realizzare il buon governo della citt\u00e0.\nUno dei problemi fondamentali della filosofia politica \u00e8 il rapporto tra l'agire politico e l'agire morale. Secondo alcuni l'azione umana riconosciuta moralmente giusta non corrisponde necessariamente a un'azione politicamente valida e viceversa. A questa posizione tuttavia si oppone l'oggettivit\u00e0 della posizione platonica: poich\u00e9 la politica \u00e8 l'applicazione del bene comune al fine di rimuovere tutti gli ostacoli che si frappongono tra l'individuo e la sua completa realizzazione, allora non \u00e8 possibile pensare a una politica giusta che non faccia il bene, e qualsiasi altro intendimento \u00e8 una machiavellica realpolitik che ha come fine il dominio e non il bene.\nLa filosofia politica nel pensiero antico.\nMentre la pratica politica nella \"polis\" greca era all'avanguardia, rispetto ai dispotismi orientali, \u00abnella dottrina greca dello Stato non incontriamo riflessioni sul fondamento della legittimit\u00e0 delle deliberazioni adottate mediante scrutinio di voti\u00bb. La storia del pensiero politico, secondo Giovanni Sartori, nasce intorno a elaborazioni filosofiche pi\u00f9 generali, ma esse non si sarebbero applicate alle modalit\u00e0 di funzionamento della democrazia, perch\u00e9 va notato come \u00abil principio di maggioranza fosse ignoto ai greci\u00bb.\nPlatone.\nTutta la filosofia di Platone \u00e8 legata alla riflessione sulla politica. A questo proposito \u00e8 particolarmente rilevante la trattazione che ne fa nel dialogo \"La Repubblica\".\nQui Platone profila uno Stato ideale, una citt\u00e0 utopica dove vige la giustizia perfetta. Platone modella questa citt\u00e0 non solo per studiare la migliore citt\u00e0 immaginabile, ma anche per scoprire come gli individui dovrebbero vivere al meglio. La citt\u00e0 ideale, secondo Platone dovrebbe avere tre classi sociali: gente \"(dall'anima) aurea\" (governanti), gente \"(dall'anima) argentea\" (guerrieri) e gente \"(dall'anima) bronzea\" (lavoratori).\nQuest'ultima classe deve essere al potere, in quanto classe di innata sensibilit\u00e0, di inesauribile curiosit\u00e0 intellettuale; i filosofi vogliono capire e non solo constatare, ma anche far funzionare la convivenza.\nPlutarco.\nPlutarco, scrittore e filosofo greco, studi\u00f2 ad Atene e fu fortemente influenzato dalla filosofia di Platone e dall'idea del filosofo come politico.\nLe sue \"Vite parallele\", pur essendo un'opera biografica, influenzarono la cultura (soprattutto la cultura dell\"'\u00e9lite\" sociale) per lungo tempo. Si tratta di una serie di biografie di uomini celebri, giustapposte a coppie (una personalit\u00e0 greca e una romana) allo scopo di profilare vizi o virt\u00f9 morali comuni a entrambi.\nSono pervenute ventitr\u00e9 coppie di biografie, oltre a quattro biografie spaiate.\nLa filosofia politica nel pensiero della modernit\u00e0.\nNiccol\u00f2 Machiavelli.\nNiccol\u00f2 Machiavelli in quanto conoscitore dei misfatti dei politici - fu segretario di Stato - posto davanti alla scelta drammatica se tenere tutto nascosto o diventare un inutile eroe rivelando cosa sapeva - scelse di insegnare ai regnanti che avrebbero dovuto separare la politica (quindi l'agire attraverso il potere) dalla morale (quindi l'agire secondo principi e valori riconosciuti giusti dalla comunit\u00e0). Secondo tale artificio strategico, per Machiavelli la politica era a-morale (cio\u00e8 priva di morale ma non immorale). Alcuni - rinunciando alla evidenza della propria ragione che viceversa, deve \"presuntuosamente\" porsi al di sopra degli insegnamenti ricevuti: da qualsiasi autorit\u00e0 arrivino - sostennero che con lui la politica diventa una scienza vera e propria, che non segue pi\u00f9 la morale religiosa, ma ne ha una propria.\nNella sua opera pi\u00f9 nota, Il Principe, decide di insegnare a chi governa, che egli non deve seguire modelli assoluti per legiferare (positivismo giuridico), ma deve fare tutto ci\u00f2 che \u00e8 possibile perch\u00e9 i sudditi vivano bene, anche mentire o uccidere. L'uomo virtuoso per Machiavelli \u00e8 - paradossalmente - colui che riesce a trasformare ogni danno in una risorsa. Proprio da questo deriva la famosa massima \"il fine giustifica i mezzi\".\n\"Historia magistra vitae\" (La Storia maestra di vita). Ogni situazione particolare pu\u00f2 essere analizzata e catalogata in base a caratteri generali. Per ogni problema \u00e8 possibile quindi risalire a una soluzione adatta in tutti gli altri casi in circostanze simili, e, rispettando questi criteri, funzioner\u00e0 sempre.\nAnche la Fortuna (la sorte) gioca un ruolo importante. \u00c8 dovere del principe prevenire i colpi della sorte pur non conoscendola. \u00c8 celebre la metafora del fiume soggetto a piene stagionali. Di certo il principe non pu\u00f2 sapere se e quando inonder\u00e0 le terre vicine, n\u00e9 i danni che potrebbe causare, ma il probabile pericolo pu\u00f2 essere evitato costruendo degli argini resistenti.\nThomas Hobbes.\nPer Hobbes il potere politico doveva essere concentrato nelle mani di un sovrano assoluto o di un gruppo di uomini, questo perch\u00e9 secondo lui nello stato originario degli uomini (\"stato di natura\") si \u00e8 perennemente in guerra (\"bellum omnium contra omnes\") e non ci si pu\u00f2 dedicare ad altre attivit\u00e0.\nJohn Locke.\nJohn Locke invece \u00e8 contrario al potere assoluto. Ci\u00f2 deriva quindi da un diverso modo di concepire l'essere umano.\nSecondo molti, John Locke \u00e8 stato (inconsapevolmente) l'architetto della moderna concezione di democrazia liberale (fondata cio\u00e8 sulla priorit\u00e0 della libert\u00e0 e dei diritti naturali). Le sue idee, espresse nella sua maggiore opera \"Secondo trattato sul governo civile\", hanno esercitato grande influenza sulla formazione della filosofia politica dei padri fondatori delle repubbliche liberali statunitense e francese. Sono chiaramente di derivazione lockiana le seguenti frasi tratte dalla \"Dichiarazione di Indipendenza\" e dalla Costituzione degli Stati Uniti d'America:\nLe tesi di Locke si oppongono quasi radicalmente all'impianto filosofico hobbesiano, nonostante alcuni punti di convergenza.\nIntanto, Locke distingue lo \"stato di natura\" (o \"stato pre-politico\") dallo \"stato di guerra\": quest'ultimo infatti, a differenza del primo, pu\u00f2 manifestarsi anche in societ\u00e0 gi\u00e0 pienamente strutturate. Nello \"stato pre-politico\" (che rimane sempre una costruzione filosofica pi\u00f9 che un vero e proprio stadio antropologico) gli uomini vivevano senza un corpo di leggi definito, e vivevano in pace, tranquillamente, preoccupandosi esclusivamente della propria sussistenza e del proprio benessere. Cos\u00ec come ipotizza Hobbes, anche nella costruzione lockiana l'uomo nasce libero e uguale agli altri, ma la grande novit\u00e0 \u00e8 che non possiede pi\u00f9 quel connotato, quasi infernale, di \"homo homini lupus\" che gli era stato attribuito dal padre del contrattualismo.\nHa certamente istinti egoistici, ma prova anche compassione e altruismo per il prossimo (sebbene rimangano sentimenti privi di vera e propria moralit\u00e0). Non ci sono leggi che lo governano, con l'eccezione della legge di natura: \u00abNessuno deve recar danno agli altri nella vita, nella salute o nei possessi\u00bb, a meno che non sia strettamente necessario alla propria sopravvivenza (e proprio per questo motivo Locke formalizza anche un legittimo diritto all'autodifesa). Tuttavia, sebbene gli uomini vivano pacificamente, \u00e8 possibile che certi uomini trasgrediscano la legge di natura (la pace non \u00e8 garantita, cos\u00ec come avviene in Hobbes), ed \u00e8 qui che nasce la legge civile, ovvero il contratto secondo il quale i diritti individuali vengono garantiti da un'autorit\u00e0 pubblicamente accettata (\u00abrule of law\u00bb, o Stato di diritto). Infatti, nello stato di natura, ogni uomo \u00e8 giudice di s\u00e9 stesso: la giustizia \u00e8 dunque soggettiva, il che e la mano, e cos\u00ec via.\nInoltre, nello stato di natura, non tutti possono realizzare la giustizia, e c'\u00e8 il rischio che chi viene punito si vendichi perch\u00e9 ritiene di aver subito un'ingiustizia: manca un giudice neutrale e obiettivo. Questo concetto \u00e8 particolarmente importante sulle questioni riguardanti la propriet\u00e0, che Locke considera un diritto naturale inviolabile, al pari della libert\u00e0. Ma chi decide dove comincia la propriet\u00e0? In che momento un uomo pu\u00f2 dire \"questo \u00e8 mio\"? Nell'impianto filosofico lockiano si distinguono beni naturali e beni artificiali: i primi sono forniti direttamente dalla natura (come la frutta o l'acqua di un fiume), i secondi scaturiscono dall'applicazione del lavoro da parte dell'uomo. Dunque un bene naturale (come una mela) pu\u00f2 diventare artificiale dal momento che viene colta, attraverso quindi l'impiego di lavoro umano. In quel preciso istante in cui l'uomo coglie la mela (il \u00abpunto di prima applicazione\u00bb) nasce la propriet\u00e0. Con questi presupposti filosofici, Locke mette in relazione (per la prima volta nella storia dell'uomo) lavoro umano e valore dei beni, commisurando quest'ultimo in base alla quantit\u00e0 del primo - tesi che, molto tempo dopo, verr\u00e0 ripresa e sviluppata dallo stesso Marx nelle sue opere, in chiave del tutto diversa, ovviamente.\nPer quanto riguarda i limiti del potere sovrano, Locke ritiene, al contrario di Hobbes, che il sovrano stesso sia parte integrante del contratto e quindi non pu\u00f2 esser considerato al di sopra della legge; non pu\u00f2 violare i diritti naturali di alcun individuo e non si pu\u00f2 porre in una condizione assolutista: se ci\u00f2 avvenisse il contratto decadrebbe e la societ\u00e0 piomberebbe di nuovo nello stato di guerra, in cui ognuno \u00e8 tenuto a giudicare e farsi giustizia da s\u00e9. Lo stato di guerra lockiano \u00e8, per molti versi, simile allo stato di natura hobbesiano. Inoltre, vi sono una serie di diritti che l'uomo possiede dalla nascita, indipendentemente dalla societ\u00e0, e di conseguenza non possono esser tolti o essere oggetto di limitazione (diritto alla libert\u00e0, uguaglianza, propriet\u00e0).\nMontesquieu.\nFilosofo per eccellenza della moderazione, Montesquieu \u00e8 il padre del principio della divisione dei poteri e di quello dell'autonomia e dell'indipendenza della magistratura.\nIl punto di partenza della sua riflessione, contenuta essenzialmente nell'opera \"Lo spirito delle leggi\" (1748), \u00e8 la definizione del diritto naturale: per Montesquieu le leggi naturali sono \"rapporti necessari tra una serie di elementi costanti\"; il diritto naturale \u00e8 dunque invariabile ed eterno proprio perch\u00e9 riguarda caratteristiche proprie dell'essere umano. Le leggi positive, viceversa, sono connotate come \"rapporti costanti tra elementi variabili\" e queste variabili sono dette \"variabili empirico - naturaliste\". Quando elementi variabili si combinano danno dunque luogo alle leggi positive, le quali, proprio per questo motivo, sono prettamente mutevoli, a differenza delle leggi naturali. Il fattore variabile pi\u00f9 importante nella creazione delle leggi positive \u00e8 la forma di governo che contraddistingue un popolo; pertanto per conoscere le leggi positive proprie di un popolo \u00e8 necessaria una catalogazione delle forme di governo. Montesquieu individua tre diverse forme di governo: monarchia, repubblica e tirannide.\nRiprendendo l'impianto classificatorio di matrice platonico - aristotelica, Montesquieu distingue le specie di governo fisiologiche da quelle patologiche; tuttavia, a differenza di Platone e di Aristotele, individua la scriminante nella legge. Utilizzando il metodo comparativo, Montesquieu arriva ad affermare che una forma di governo non \u00e8 patologica solo se il potere \u00e8 sottoposto alla legge e a tal fine \u00e8 necessaria non solo una separazione orizzontale dei poteri ma anche il loro reciproco controbilanciamento. In particolare secondo Montesquieu proprio il potere giurisdizionale, da lui definito come \"funzione delle cose che dipendono dal diritto civile\", \u00e8 quello che pi\u00f9 tende a soverchiare il continuum legislativo-esecutivo. Per tale ragione Montesquieu, guardando al modello della giuria popolare inglese, arriva ad affermare che il giudice deve solo applicare e non interpretare la legge: deve essere insomma \"la bocca della legge\". Oltre alla supremazia della legge e alla divisione dei poteri, un terzo elemento caratterizza una forma di governo fisiologica: la garanzia della libert\u00e0. A tale scopo \u00e8 necessario che le leggi siano in generale chiare, conoscibili e comprensibili al popolo e in particolare quelle penali devono rispettare i principi di legalit\u00e0, umanit\u00e0 e proporzionalit\u00e0 della pena.\nPurtroppo quella che \u00e8 stata il frutto di una dura lotta, pagata anche con il sangue, e che ha consentito la nascita dello Stato moderno, basato sulla legge, sulla tolleranza e sulla dialettica democratica, in molti paesi oggi rischia di diventare un retaggio del passato, nell'indifferenza di istituzioni malate. Il compito degli studiosi della politica \u00e8 quello di trovare un rimedio a queste degenerazioni, senza ricadere nella situazione di disordine e di barbarie ipotizzato da Hobbes come connaturato alla natura ferina dell'uomo.\nJean-Jacques Rousseau.\nNel XVIII secolo Rousseau, attraverso l'idea di contratto sociale, afferma la necessit\u00e0 di una struttura politica democratica volta a tutelare al meglio i diritti dei cittadini, realizzando la volont\u00e0 generale.\nLa filosofia politica nel pensiero illuminista e idealista.\nImmanuel Kant.\nImmanuel Kant analizza l'uomo e in lui trova una tendenza egoistica, ovverosia una \"insocievole socievolezza\": gli uomini tendono a unirsi in societ\u00e0, ma con una riluttanza a farlo davvero. Essi si associano per la propria sicurezza e si dissociano per i propri interessi. Ma \u00e8 proprio questa conflittualit\u00e0 a favorire il progresso e le capacit\u00e0 del genere umano, perch\u00e9 gli uomini lottano per primeggiare sugli altri, come gli alberi: \"si costringono reciprocamente a cercare l'uno e l'altro al di sopra di s\u00e9, e perci\u00f2 crescono belli dritti, mentre gli altri, che, in libert\u00e0 e isolati fra loro, mettono rami a piacere, crescono storpi, storti e tortuosi\".\nSecondo Kant, il diritto consiste nella \"limitazione della libert\u00e0 di ciascuno alla condizione che essa si accordi con la libert\u00e0 di ogni altro\".\nLa libert\u00e0 di ognuno coesiste con la libert\u00e0 degli altri. Ovviamente l'uomo kantiano non pu\u00f2 non avere bisogno di un padrone, ma il padrone non \u00e8 un altro uomo, bens\u00ec il diritto stesso.\nKant conosce le tesi di John Locke sul liberalismo e anch'egli afferma che lo Stato mira a garantire la libert\u00e0 di ogni persona contro chiunque altro. Lo \"Stato repubblicano\" che delinea si basa su \"Tre principi della ragione\":\nQuesta visione dello Stato va in conflitto con un qualsiasi dispotismo presente, anche paternalistico. Secondo Kant infatti, \u00abun governo paternalistico \u00e8 il peggiore dispotismo che si possa immaginare\u00bb, dato che costringe i sudditi ad attendere che il capo dello Stato giudichi solo mediante la sua bont\u00e0.\nC'\u00e8 solo una soluzione a questo problema: \"essere liberi per poter esercitare le proprie forze nella libert\u00e0\".\nKarl Marx.\nPer Karl Marx il governo \u00e8, come dice nel Manifesto del Partito comunista, \"il comitato d'affari della borghesia di quella nazione\". \u00c8 quindi necessaria una frattura rivoluzionaria per passare al comunismo. Resta comunque il concetto di Stato, in un primo momento, la cosiddetta 'dittatura del proletariato'. In realt\u00e0 il punto di arrivo \u00e8 in comune con la visione di Lenin: \"lo Stato borghese si abbatte e non si cambia\". L'assenza di Stato \u00e8 il vero comunismo del futuro.\nLa filosofia politica nel pensiero contemporaneo.\nKarl Popper.\nParallelamente al suo pensiero epistemologico Karl Popper sviluppa un'innovativa dottrina politica.\nPopper critica infatti il pensiero politico sia di Hegel sia di Marx imputando loro l'errore di pretendere di conoscere il corso del futuro della storia, svuotando cos\u00ec inevitabilmente il presente di responsabilit\u00e0 morale.\nLa loro diviene dunque una visione utopica che nasconde una componente di violenza e di prevaricazione che si concretizza nella nascita di una societ\u00e0 totalitaria, da lui definita, con il termine coniato da Henri Bergson di \"societ\u00e0 chiusa\". All'utopia Popper contrappone l'ipotesi di una \"societ\u00e0 aperta\", retta da istituzioni democratiche autocorreggibili, fondata sulla libert\u00e0, sul dialogo e sulla tolleranza\nJohn Rawls.\nLa teoria neocontrattualistica di John Rawls pone l'accento sul fatto che per decidere su quali principi la societ\u00e0 debba regolarsi, sia in qualche modo necessario un accordo, condividendo non un principio ma una procedura (il cosiddetto \"velo di ignoranza\"), che permette di trovare un accordo che, nella \"teoria della giustizia\", \u00e8 un patto sui principi di giustizia che devono regolare la nostra societ\u00e0. In particolare i principi sono due. Il primo principio riguarda le istituzioni politiche ed \u00e8 il \"principio di massimizzazione della libert\u00e0\" tanto caro a John Stuart Mill. Vi \u00e8 poi il \"principio di differenza\". Questo principio riguarda l'idea per la quale ciascun vantaggio o bene sociale primario di cittadinanza deve essere distribuito egualmente a meno che una qualche ineguaglianza nella sua distribuzione non vada a vantaggio di chi \u00e8 pi\u00f9 svantaggiato. John Rawls realizza cos\u00ec una teoria della giustizia basata sull'equit\u00e0, fondendo insieme tra loro i due grandi termini del vocabolario politico della tradizione democratica: libert\u00e0 e uguaglianza.\nI Contrattualisti.\nNell'epoca contemporanea la filosofia politica, oltre a occuparsi secondo schemi tradizionali dello studio dello Stato (inteso come centro del potere politico), analizza e studia tutto ci\u00f2 che riguarda il \"pubblico\" e in questo senso anche problemi di natura sociale ed economica. In particolare Salvatore Veca, in un'epoca caratterizzata dalla crisi della statualit\u00e0, \u00e8 fautore, specificatamente nell'opera \"La bellezza e gli oppressi. Dieci lezioni sull'idea di giustizia\", di una teoria della giustizia globale, ovvero un ripensamento cosmopolitico e sovranazionale delle logiche politiche moderne (basate su legalit\u00e0, costrizione e monopolio della violenza).\nContrapposta a questa visione contrattualista si erge invece la prospettiva di quanti, come Robert Nozick, Murray Newton Rothbard e Hans-Hermann Hoppe propendono per il superamento di ogni struttura di potere centralizzato ed egemone, e propongono - all'interno di un quadro concettuale libertario e liberale - un ordine policentrico e concorrenziale di agenzie protettive in libera concorrenza tra loro. D'importanza cruciale a proposito \u00e8 il testo di riferimento della teoria liberale e anarco-individualista di Murray Newton Rothbard \"L'Etica della Libert\u00e0\"."}
{"id": "308567", "revid": "729019", "url": "https://it.wikipedia.org/wiki?curid=308567", "title": "Sequana Capital", "text": "Sequana capital \u00e8 una holding con sede a Parigi e quotata presso la borsa della capitale francese. \nLa finanziaria fa parte della galassia del gruppo Agnelli, i quali, attraverso la finanziaria di partecipazioni Exor S.p.A. (in precedenza IFIL Investments), ne detengono il controllo con una quota pari al 52,84%. \nLe attivit\u00e0 della societ\u00e0 sono locate in Francia e comprendono principalmente:\n, Ifil, nell'ambito di una ristrutturazione globale del gruppo Agnelli, ha provveduto al dimagrimento del gruppo Sequana Capital (gi\u00e0 Worms et cie S.A.) cedendo alcune prestigiose partecipazioni fra le quali:\nInoltre ha integrato le attivit\u00e0 della Holding Carbonless Europe con quelle di Arjo Wiggins attraverso una fusione che ha dato vita al gruppo Arjo Wiggins Appleton. Invece la partecipazione nella ginevrina SGS S.A. (anch'essa quotata in borsa) \u00e8 stata parzialmente svalutata e girata alla finanziaria lussemburghese IFIL Investissement S.A., la quale attualmente partecipa in SGS con una quota pari al 15%.\nNel corso dell'anno 2008, Ifil Investissement ha ridotto la propria partecipazione in Sequana Capital al 27%, mantenendone per\u00f2 la gestione operativa."}
{"id": "308573", "revid": "547992", "url": "https://it.wikipedia.org/wiki?curid=308573", "title": "Tiziana Panella", "text": "Biografia.\nOriginaria di San Paolo Bel Sito e cresciuta a San Nicola la Strada. A 18 anni vince un premio letterario organizzato dal settimanale \"L'Espresso\" e successivamente inizia a collaborare con i quotidiani \"Il Giornale di Napoli\" e \"Il Mattino\". Nel 1990 inizia a lavorare in televisione, conducendo i telegiornali di varie emittenti locali di Caserta. Nel 1992 torna alla carta stampata collaborando con \"Visto\". L'anno seguente, dopo un reportage realizzato in Mozambico, pubblica il suo primo libro Le parole della fame (1995). A partire dal 1994 \u00e8 in Rai per contribuire alla realizzazione dei programmi come \"I fatti vostri\", \"Indagine\" e \"Chi l'ha visto?\".\nCarriera televisiva.\nNel 2000 conduce per sei mesi \"Chi l'ha visto?\" in sostituzione di Marcella De Palma, assieme a Fiore De Rienzo, Pino Rinaldi e Filomena Rorro. Nel 2001 lavora con Michele Santoro ne \"Il Raggio Verde\", in onda su Rai 2, e nel successivo programma di \"Sciusci\u00e0\". Dal settembre 2001 passa a LA7 con contratto da praticante, dove conduce il telegiornale per tre anni. Nel febbraio 2003 diviene giornalista professionista. Nel 2004 vince con Alessandra Anzolini il 4\u00ba Festival Cinemambiente con un documentario sui rifiuti in Campania. Dal novembre del 2003 si occupa anche della trasmissione \"Orlando\" insieme a Susanna Schimperna, sempre su LA7. \nA settembre 2007 Panella approda a \"Omnibus\", un programma di LA7, come conduttrice del \"Tema del giorno\" nella versione \"Omnibus Weekend\", in onda appunto il fine settimana. Da aprile 2008 conduce, nella fascia mattutina, il programma \"Le vite degli altri\", 60 puntate di biografie di personaggi famosi (replicato anche nell'estate 2011). Da ottobre 2010 a marzo 2011 ha condotto anche il Magazine del TG LA7, \"Life\". Dal 2011 conduce, ogni mattina dalle 09.40 alle 10.30 su LA7, il talk show \"Coffee Break\" giunto alla sua quarta edizione, in origine insieme ad Enrico Vaime. A partire dalla stagione 2015-2016, e precisamente dal 26 ottobre, conduce \"Tagad\u00e0\", nuovo contenitore pomeridiano su LA7.\nCarriera politica.\n\u00c8 stata assessore alle Politiche e ai Beni Culturali, ai Grandi Eventi, al Marketing territoriale e all'Editoria nella giunta a guida PD della provincia di Caserta di Sandro De Franciscis, dal 2005 al 2008, anno in cui si \u00e8 dimessa per motivi professionali.\nProcedimenti giudiziari.\nNel luglio del 2008 viene iscritta nel registro degli indagati per falso ideologico assieme al suo compagno Anthony Acconcia, direttore generale della provincia di Caserta, nell\u2019ambito dello scandalo sulle varianti al piano regolatore di Casagiove."}
{"id": "308574", "revid": "110157", "url": "https://it.wikipedia.org/wiki?curid=308574", "title": "Naldo", "text": "Origine e diffusione.\n\u00c8 la forma abbreviata di numerosi nomi che terminano in \"-naldo\", quali Arnaldo, Monaldo, Reginaldo e Rinaldo.\nOnomastico.\nL'onomastico ricorre lo stesso giorno del nome di cui costituisce un ipocoristico."}
{"id": "308581", "revid": "104485", "url": "https://it.wikipedia.org/wiki?curid=308581", "title": "Isabella", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nOrigine e diffusione.\nSi tratta di una forma di Elisabetta ormai divenuta nome autonomo, originatasi in Provenza o in Spagna nel Medioevo tramite la forma \"Elisabel\" (che, a differenza delle altre lingue europee, acquis\u00ec una terminazione in \"-bel\" anzich\u00e9 in \"-bet\"). Sebbene Isabella (o \"Isabel\"), nelle regioni di lingua spagnola e portoghese, sostituisca ancora completamente il nome Elisabetta (che invece resiste in catalano nella forma \"Elisabet\"), nelle altre culture viene usato parallelamente ad esso. Si sono sviluppate ad ogni modo alcune altre interpretazioni che attribuiscono al nome un'origine diversa, fra le quali spicca quella che lo ricollega (o gli d\u00e0 lo stesso significato) al nome biblico Gezabele, asserendo che l'avvicinamento a Elisabetta \u00e8 frutto di una successiva paretimologia dovuta al suono simile.\nIl nome acquis\u00ec ampia diffusione in Spagna, Portogallo e Francia divenendo d'uso comune nelle case reali nel XII secolo; raggiunse la notoriet\u00e0 in Inghilterra nel secolo successivo, quando Isabella d'Angoul\u00eame spos\u00f2 Giovanni d'Inghilterra, e venne ulteriormente reso celebre dal matrimonio fra Isabella di Francia ed Edoardo II nel XIV secolo. In Italia il nome \u00e8 giunto tramite la forma spagnola, \"Isabel\", aiutato anche dalla fama di alcuni personaggi letterari; \u00e8 ben attestato su tutto il territorio nazionale, con un picco in Puglia dove si trova oltre un terzo delle donne cos\u00ec chiamate; si registra, anche se con una scarsissima diffusione, anche in forma mascolinizzata. Negli Stati Uniti, negli anni 2009 e 2010, \u00e8 stato il quarto nome pi\u00f9 usato per le bambine neonate.\nIl nome \u00e8 entrato in uso sin dal 1600 anche per indicare una particolare tonalit\u00e0 di giallo grigiastro (tipica del piumaggio di alcuni uccelli o del mantello di certe razze equine), ma l'Isabella che le ha dato il nome non \u00e8 stata identificata (secondo una tradizione sarebbe stata una regina spagnola che avrebbe fatto voto di non cambiarsi l'abito bianco fino a che il marito non fosse riuscito a conquistare la citt\u00e0 di Ostenda).\nOnomastico.\nL'onomastico si pu\u00f2 festeggiare in memoria di pi\u00f9 sante e beate, nei giorni seguenti:\nVa tenuto a mente, comunque, che Isabella \u00e8 una variante di Elisabetta, e come tale si pu\u00f2 festeggiarne l'onomastico anche lo stesso giorno (tenendo conto che molte sante di nome Elisabetta in Spagna vengono appunto chiamate Isabella)."}
{"id": "308583", "revid": "110157", "url": "https://it.wikipedia.org/wiki?curid=308583", "title": "Isa (nome)", "text": "Origine e diffusione.\n\u00c8 un ipocoristico che pu\u00f2 derivare da vari nomi, come ad esempio Isabella, Isidora, Isotta, Luisa ed Elisa. Alcune fonti gli danno invece un'origine indipendente, celtica, col significato di \"luminosa\".\nIl nome \u00e8 in uso anche nelle lingue olandese, spagnola e tedesca.\nOnomastico.\nL'onomastico si pu\u00f2 festeggiare lo stesso giorno dei nomi di cui costituisce un ipocoristico."}
{"id": "308584", "revid": "1904508", "url": "https://it.wikipedia.org/wiki?curid=308584", "title": "Marco Corner", "text": "Nato da Giovanni e da Agnese di cui non si conosce il casato, ebbe cinque fratelli. I Corner erano un'importantissima famiglia di Venezia e veniva considerata una delle pi\u00f9 antiche e potenti. Dopo una lunga e scrupolosa carriera nell'amministrazione veneziana nel 1365 venne eletto Doge al posto del defunto Lorenzo Celsi, noto per i suoi eccessi e le sue non nascoste intenzioni di diventare principe di Venezia e per questo forse avvelenato da membri del governo. Gi\u00e0 anzianissimo e fedelissimo all'ideale repubblicano \u2013 oligarchico su cui si reggeva Venezia fu un buon Doge di transizione ed assicur\u00f2 un po' di pace alle istituzioni pubbliche, scosse dai tentativi di congiura intesi a rovesciare la forma di governo repubblicana.\nGiovent\u00f9 e carriera politica.\nPoche sono le notizie nei suoi riguardi anche se, di certo, si spos\u00f2 due volte: la prima spos\u00f2 Giovanna figlia di Enrico Scrovegni, la seconda volta Caterina a cui, durante l'elezione per il dogato, fu imputato il poco peso del suo casato (forse una popolana arricchita). Da queste unioni ebbe tre maschi e due femmine. \nIn giovent\u00f9 s'era dedicato ai traffici commerciali in Oriente ma, pare, senza grande successo. Quasi subito invece si distinse nell'esercizio dei poteri pubblici. Sostenne numerose ambasciate, subendo numerose traversie quali prigionia ed assalti di banditi durante queste missioni. Si distinse reggendo la guida di importanti citt\u00e0 dell'entroterra veneto. Marco Corner visse in un periodo molto turbolento per la sua citt\u00e0; nel 1297, tramite la Serrata del Maggior Consiglio, la Repubblica Veneziana si era trasformata in una vera e propria oligarchia ai cui posti di comando erano ammessi solo poche decine di famiglie. Naturalmente la cosa non era ben vista dalla maggioranza della popolazione, specialmente a molti ricchi mercanti che ancora non avevano raggiunto la \"nobilt\u00e0\".\nMai realmente cessate, le congiure tendenti a rovesciare i vari potenti di turno ricominciarono a essere intessute da chi aveva interesse ad abbattere la nuova forma oligarchica da sostituire con un principato (congiura di Marin Bocconio nel 1300 o di Marino Falier nel 1355 o supposto tentativo di Lorenzo Celsi nel 1365).\nCorner si mostr\u00f2 sempre fedele alla Repubblica e si distinse in particolare durante la congiura del Doge Marino Falier che, desideroso di diventare Principe di Venezia, convinse alcuni nobili e maggiorenti della citt\u00e0 ad unirsi a lui in un piano che l'avrebbe visto come nuovo signore assoluto. Scoperta la congiura Marco Corner, all'epoca il pi\u00f9 anziano dei senatori e quindi automaticamente facente funzione di vice \u2013 doge, guid\u00f2 la flotta veneziana nel controllo della laguna in modo da impedire interventi a favore degli insorti dalla terraferma.\nSuccessivamente guid\u00f2 per un tempo brevissimo lo stato, in attesa dell'elezione del nuovo doge (17 aprile \u2013 21 aprile 1355). Le notizie successive al 1355 sono scarse anche se risulta che concorse, senza successo, alla carica di Doge durante il \"conclave\" del 1361 da cui usc\u00ec vincitore il suoi predecessore, Lorenzo Celsi. All'epoca risultava cavaliere ma non \u00e8 chiaro da chi gli fosse stato conferito questo titolo.\nDogato.\nLa morte di Lorenzo Celsi il 18 luglio 1365, ufficialmente per una malattia psichica, e il pronto conclave che lo elesse, il 21 dello stesso mese, palesarono una certa tensione nella societ\u00e0 veneziana che, appena scampata alla congiura del 1355, aveva temuto di ripiombare nella guerra civile.\nNonostante le calunnie degli avversari riguardo al \u201cmisero\u201d casato della moglie, la figura di Corner emerse come ideale per la suprema carica: anziano, modesto, fedele. Una volta eletto introdusse infatti un comportamento dimesso e rispettoso verso gli organi pubblici, molto diverso dall'arroganza di molti suoi predecessori. Durante i due anni e mezzo del suo regno Venezia non vide grandi cambiamenti o guerre riuscendo a restare concentrata sulla sua principale fonte di ricchezza: i commerci internazionali.\nL'unica nota stonata venne dall'isola di Creta (Candia) dove, in seguito ad una rivolta, i veneziani furono costretti a decimare la popolazione e radere al suolo molti villaggi, ripopolando poi la zona con coloni selezionati per la loro fedelt\u00e0.\nMarco Corner mor\u00ec alle prime luci dell'alba del 13 gennaio 1368, concludendo una vita da protagonista della Serenissima Repubblica."}
{"id": "308585", "revid": "47767", "url": "https://it.wikipedia.org/wiki?curid=308585", "title": "Icilio", "text": "Origine e diffusione.\nNome di scarsa diffusione, ripreso in epoca rinascimentale grazie alla storia di Lucio Icilio e della sua fidanzata Verginia, uccisa dal proprio padre per evitare che fosse disonorata da un altro uomo. Risale al latino \"Icilius\", ma la sua etimologia \u00e8 dubbia; alcune fonti propongono una connessione con il verbo \"iacere\" (\"gettare\"), mentre secondo altre ha origini etrusche ormai indecifrabili.\nOnomastico.\nNessun santo ha mai portato questo nome, che quindi \u00e8 adespota; l'onomastico si pu\u00f2 eventualmente festeggiare il 1\u00ba novembre, in occasione di Ognissanti."}
{"id": "308587", "revid": "298229", "url": "https://it.wikipedia.org/wiki?curid=308587", "title": "Capo Mannu", "text": "Capo Mannu \u00e8 un promontorio situato a 22\u00a0km da Oristano, in Sardegna, che costituisce il punto di inizio nord della penisola dal Sinis. Sul promontorio \u00e8 presente un faro di segnalamento. Il territorio del capo appartiene amministrativamente al comune di San Vero Milis.\nCapo Mannu e il surf.\nCapo Mannu \u00e8 ben noto agli amanti del surf e del windsurf. Il capo \u00e8 esposto a tutti i venti dei quadranti occidentali, e in particolar modo al maestrale. Durante le mareggiate \u00e8 possibile osservare onde di alcuni metri di altezza. Dal punto di vista surfistico, \u00e8 stato scoperto verso la fine degli anni '80 da alcuni surfisti e windsurfisti della zona e, tuttora, rappresenta in Europa una delle mete pi\u00f9 ambite per la pratica di questo sport. Da alcuni anni \u00e8 diventato uno dei punti di riferimento in Italia per kitesurf sulle onde. Da alcuni anni ospita con cadenza annuale il \"Capo del Capo\", una competizione surfistica di livello nazionale."}
{"id": "308594", "revid": "47767", "url": "https://it.wikipedia.org/wiki?curid=308594", "title": "Idelma", "text": "Origine e diffusione.\n\u00c8 un nome dall'etimologia incerta, probabilmente germanica ma di difficile interpretazione. Secondo alcune fonti sarebbe un composto delle radici germaniche \"hildi\" (o \"hild\", \"hildjo\", \"battaglia\") e \"helm\" (\"elmo\", \"protezione\"), una combinazione attestata da F\u00f6rstemann con il nome maschile \"Hildelm\"; potrebbe altres\u00ec essere un nome composto, creato incrociando Ida e Adelma o altri nomi simili.\nIl nome gode di scarsa diffusione, un po' utilizzata risulta la variante Delma. La sua diffusione \u00e8 limitata al Nord Italia, e qui accentrata per due terzi dei casi in Lombardia e in Veneto.\nOnomastico.\nNessuna santa ha mai portato questo nome, che quindi \u00e8 adespota; l'onomastico ricorre il 1\u00ba novembre, festa di Ognissanti."}
{"id": "308595", "revid": "409613", "url": "https://it.wikipedia.org/wiki?curid=308595", "title": "Igino (nome)", "text": "Origine e diffusione.\nDeriva dal nome greco \u2018\u03a5\u03b3\u03b9\u03bd\u03bf\u03c2 (\"Hyginos\"), latinizzato nella forma \"Hyginus\"; si basa su \u2018\u03c5\u03b3\u03b9\u03b5\u03b9\u03bd\u03bf\u03c2 (\"hygieinos\"), che vuol dire \"sano\". Il significato pu\u00f2 quindi essere interpretato come \"prospero\", \"integro\", \"fausto\".\nOnomastico.\nL'onomastico viene festeggiato l'11 gennaio in ricordo di sant'Igino, nono Papa della storia. Si attribuisce a lui l'istituzione della figura del padrino e della madrina nel Battesimo. Inoltre ide\u00f2 le gerarchie ecclesiastiche e permise che le chiese fossero dedicate ai santi. Si ricorda con questo nome anche sant'Igino, vescovo di Ginevra, l'11 maggio."}
{"id": "308596", "revid": "1766026", "url": "https://it.wikipedia.org/wiki?curid=308596", "title": "Anne-Sophie Mutter", "text": "Biografia.\nInizi\u00f2 a 6 anni lo studio del pianoforte, ma dopo qualche tempo prefer\u00ec passare al violino, studiando con Erna Honigberger, proveniente dalla scuola del grande didatta Carl Flesch e successivamente con Aida Stucki.\nDopo aver vinto numerosi concorsi, le fu concesso di abbandonare gli studi regolari di formazione musicale per dedicarsi quindi all'attivit\u00e0 concertistica. All'et\u00e0 di 15 anni, il celebre direttore d'orchestra austriaco Herbert von Karajan la invit\u00f2 a suonare insieme ai Berliner Philharmoniker. Il suo debutto ufficiale risale al 1976, quando al Festival di Salisburgo suon\u00f2 con la English Chamber Orchestra, sotto la direzione di Daniel Barenboim.\nA Salisburgo esegue nel 1977 il Concerto per violino e orchestra n. 2 (Mozart), nel 1978 il Concerto triplo (Beethoven) con Yo-Yo Ma con i Berliner Philharmoniker diretti da Karajan, nel 1980 il Concerto per violino e orchestra (Beethoven) diretta da Karajan, nel 1981 il Concerto per violino e orchestra (Brahms) con i Wiener Philharmoniker diretta da Karajan, nel 1983 un concerto con Alexis Weissenberg in musiche di Johannes Brahms, nel 1984 Le quattro stagioni di Vivaldi, nel 1985 il Concerto per violino e orchestra (\u010cajkovskij) diretta da Karajan, nel 1987 il Concerto per violino e orchestra n. 3 (Mozart) ed il Concerto per violino e orchestra n. 5 (Mozart), nel 1988 Chain II di Witold Lutos\u0142awski diretta dal compositore, nel 1989 ancora il Concerto per violino e orchestra n. 3 (Mozart) diretta da James Levine, nel 1990 un concerto con il pianista Lambert Orkis, nel 1992 un concerto con il pianista Phillip Moll ed il Concerto per violino e orchestra in Re minore, Op.47 di Jean Sibelius con gli Academy of St. Martin in the Fields diretta da Sir Neville Marriner, nel 1994 un recital, nel 1996 ancora il Concerto per violino e orchestra (Brahms) con la New York Philharmonic, nel 2002 suona e dirige i Wiener Philharmoniker in musiche di Mozart in un concerto con Yuri Bashmet e da sola e nel 2010 Gesungene Zeit \u2013 Music for Violin and Orchestra di Wolfgang Rihm diretta da Riccardo Chailly.\nA 16 anni, la Mutter fece la sua prima registrazione del Terzo e Quinto Concerto per Violino di Mozart con i Berliner Philharmoniker diretti da Karajan. In quell'anno fu insignita del titolo di \"Artista dell'anno\". Nel 1980 fece il suo debutto negli Stati Uniti con la New York Philharmonic diretta da Zubin Mehta. Da allora si \u00e8 esibita nelle pi\u00f9 prestigiose sale da concerto di tutto il mondo riscuotendo grandissimo successo. \nNel 1986 \u00e8 protagonista della prima esecuzione assoluta nella Tonhalle di Zurigo di \"Chain II\" di Witold Lutos\u0142awski. Nello stesso vince il premio dell'Accademia Musicale Chigiana.\nPer il Teatro alla Scala di Milano nel 1986 esegue il Concerto per violino e orchestra (Brahms), nel 1992 il Concerto per violino e orchestra in Re minore, Op. 47 di Jean Sibelius con la London Symphony Orchestra diretta da Michael Tilson Thomas, nel 1998 3 Sonate di Beethoven, nel 2004 il Concerto per violino e orchestra (Beethoven) con la Filarmonica della Scala diretta da Riccardo Muti al Teatro degli Arcimboldi trasmesso da Retequattro e nel 2012 il Concerto per violino e orchestra n. 3 (Mozart) ed il Concerto per violino e orchestra n. 5 (Mozart). Al Teatro La Fenice di Venezia nel 1987 esegue il Concerto per violino e orchestra (Beethoven) e la Sinfonia concertante per violino, viola e orchestra (Mozart) con l'Orchestra di Padova e del Veneto con Bruno Giuranna direttore e viola solista.\nNel 2003 vince l'Herbert von Karajan Music Prize del Festspielhaus Baden-Baden.\nNel 2019 riceve il Polar Music Prize.\nNel gennaio 2020 \u00e8 il violino solista dei due concerti dei Wiener Philharmoniker dedicati alle colonne sonore cinematografiche di John Williams, con il compositore alla direzione.\nNel 2022 verr\u00e0 nuovamente diretta da John Williams (con la Boston Symphony Orchestra) nella prima registrazione del Concerto per violino e orchestra op. 2 dello stesso Williams.\nStrumenti.\nHa iniziato la sua carriera suonando un violino Nicol\u00f2 Gagliano del 1755. Attualmente possiede due Stradivari, l\"'\u201cEmiliani\u201d\" (1703) e il \"\u201cLord Dunn-Raven\u201d\" (1710), e due strumenti moderni: un violino Andrew Finnigan &amp; Pia Klaembt del 1999 e un Roberto Regazzi del 2005.\nA proposito dello Stradivari \"Lord Dunn-Raven\" ha detto:\nVita privata.\nDal 2002 al 2006 \u00e8 stata sposata con il direttore d'orchestra Andr\u00e9 Previn.\nDiscografia.\nHa inciso molti CD per numerose case discografiche internazionali. ."}
{"id": "308606", "revid": "196390", "url": "https://it.wikipedia.org/wiki?curid=308606", "title": "Teatro Metropolitan di New York", "text": ""}
{"id": "308607", "revid": "1429175", "url": "https://it.wikipedia.org/wiki?curid=308607", "title": "Ilda", "text": "Origine e diffusione.\nSi origin\u00f2 come forma tronca di altri nomi contenenti l'elemento germanico \"hild\" (o \"hildho\"), \"battaglia\", quali Ildegarda, Ildegonda, Brunilde, Crimilde, Batilde e via dicendo; il significato pu\u00f2 essere interpretato come \"guerriera\". La forma originale era diffusa sia nell'inglese antico che per i nomi germanici continentali; rarificatasi in Inghilterra nel tardo Medioevo, vi ritorn\u00f2 in uso nel XIX secolo. In Italia \u00e8 diffuso soprattutto al Nord e al Centro.\nSecondo alcune interpretazioni, sia il nome italiano Elide che l'ungherese Ildik\u00f3 sono derivati da Ilda.\nOnomastico.\nSi pu\u00f2 festeggiare il 17 novembre in memoria di sant'Hilda di Whitby, badessa, invocata contro gli avvelenamenti."}
{"id": "308608", "revid": "1318658", "url": "https://it.wikipedia.org/wiki?curid=308608", "title": "Teatro Metropolitan", "text": "Teatro Metropolitan pu\u00f2 riferirsi a:"}
{"id": "308610", "revid": "729019", "url": "https://it.wikipedia.org/wiki?curid=308610", "title": "Arteria polmonare", "text": "Le arterie polmonari sono i vasi sanguigni che, partendo dal cuore, in particolare dal ventricolo destro, raggiungono i polmoni, penetrando all'ilo polmonare e ramificandosi insieme ai bronchi.\nSono le uniche arterie del corpo umano (a parte le arterie ombelicali del feto), che trasportano \"sangue venoso\", cio\u00e8 povero di ossigeno e ricco di anidride carbonica.\n\u00c8 a livello polmonare, infatti, che avvengono gli scambi gassosi e il sangue si arricchisce di ossigeno, per poi essere trasportato dalle vene polmonari al cuore (atrio sinistro) e raggiungere la circolazione sistemica. Anche le vene polmonari fanno eccezione, in quanto sono le uniche vene che trasportano sangue arterioso.\nLa denominazione delle arterie e delle vene polmonari, quindi, non \u00e8 dovuta al tipo di sangue trasportato, ma alla loro struttura, uguale a quelle degli omologhi vasi del resto del circolo.\nTronco polmonare.\nIl tronco polmonare o arteria polmonare prende origine con il suo cono arterioso nel ventricolo destro come una grossa arteria dal diametro medio di 3\u00a0cm. L'arteria si porta verso l'alto, nel sacco pericardico anteriormente al ramo ascendente dell'aorta. Rispetto al pericardio si distinguono, nel tronco polmonare, due porzioni:\nRapporti.\nLa porzione intrapericardica contrae rapporti sia con il pericardio fibroso che con quello sieroso:\nDopo aver girato a sinistra dell'aorta per 4\u20135\u00a0cm si suddivide nei suoi due rami terminali: l'arteria polmonare destra e l'arteria polmonare sinistra.\nLa struttura del tronco polmonare \u00e8, rispetto all'aorta, prevalentemente muscolare e possiede una quantit\u00e0 inferiore di fibre elastiche.\nArteria polmonare destra.\nL'arteria polmonare destra, che ha una larghezza di circa 2,2\u00a0cm ed una lunghezza di 5\u20136\u00a0cm, si dirige da sinistra a destra e antero-posteriormente per raggiungere l'ilo polmonare.\nLungo questo tragitto contrae rapporto posteriore con l'atrio destro e indirettamente con il pericardio sieroso, che forma la volta del seno trasverso di Theile. Nello specifico \u00e8 possibile tracciare i seguenti rapporti:\nAl momento di ingresso nell'ilo si divide in due rami principali, l'inferiore che \u00e8 anche il pi\u00f9 grande e si distribuisce al lobo medio ed inferiore del polmone, ed il ramo superiore che va al lobo superiore\nArteria polmonare sinistra.\nL'arteria polmonare sinistra misura 3 cm in lunghezza e 1,9 cm in larghezza. Si porta in direzione obliqua (da destra a sinistra, antero-posteriormente) fino a raggiungere l'ilo del polmone sinistro, dove si distribuisce similmente alla destra. Contrae i seguenti rapporti:\nAl momento di ingresso nell'ilo si divide in due rami principali, l'inferiore che si distribuisce al lobo inferiore del polmone, ed il ramo superiore che va al lobo superiore.\nTra la faccia superiore e la faccia inferiore dell'arco aortico si trova un cordone fibroso, detto \"legamento arterioso\" e costituito da connettivo fibroso e fibre elastiche; esso \u00e8 il residuo del dotto di Botallo, obliteratosi nel feto dopo la nascita."}
{"id": "308611", "revid": "135224", "url": "https://it.wikipedia.org/wiki?curid=308611", "title": "Ileana", "text": "Origine e diffusione.\nL'origine non \u00e8 certa, ma generalmente viene considerato una forma rumena del nome Elena (o che sia legato a Ilona, anch'esso comunque probabilmente correlato ad Elena). \u00c8 presente nel folclore rumeno nella figura Ileana Cos\u00e2nzeana, una principessa catturata dal mostruoso Zmeu e salvata dall'eroico cavaliere F\u0103t-Frumos.\nIn Italia si \u00e8 diffuso recentemente, ed \u00e8 attestato prevalentemente al Nord, rarificandosi via via che si scende nel Sud. Oltre che in italiano e in rumeno, \u00e8 diffuso anche in spagnolo.\nOnomastico.\nL'onomastico pu\u00f2 essere festeggiato il 1\u00ba novembre, in occasione di Ognissanti, poich\u00e9 nessuna santa ha mai portato il nome Ileana."}
{"id": "308614", "revid": "125431338", "url": "https://it.wikipedia.org/wiki?curid=308614", "title": "Pleura viscerale", "text": "La pleura viscerale \u00e8 uno dei due foglietti che va a costituire la pleura, la membrana sierosa che ricopre ed avvolge indipendentemente ciascun polmone. Sottile e trasparente, aderisce alla superficie polmonare e si impegna nelle scissure interlobari separando i lobi quasi fino all'ilo. Nell'ilo riveste parte del peduncolo polmonare e si riflette nel foglietto parietale. Forma la tonaca sierosa del polmone.\nVascolarizzazione ed innervazione.\nLa pleura viscerale \u00e8 vascolarizzata da rami delle arterie bronchiali, che circondano le ramificazioni dei bronchi a livello dell'ilo polmonare; \u00e8 drenata da ramificazioni delle vene polmonari, ma la parte pi\u00f9 prossima all'ilo \u00e8 drenata nelle vene bronchiali.\nLe vene corrispondono alle arterie e sfociano in gran parte nelle vene azigos o emiazigos.\nLa pleura viscerale \u00e8 drenata da vasi che formano una rete nello strato sottosieroso che comunicano con i vasi delle vene polmonari e fanno, quindi, capo ai linfonodi bronchiali.\nLa pleura viscerale \u00e8 innervata dal plesso polmonare e sono di provenienza simpatica.\nStruttura.\nEntrambi i foglietti pleurici presentano una struttura simile. Sono formati da \"mesotelio\", uno strato di cellule piatte ed estese che in corrispondenza dei seni pleurali si fanno pi\u00f9 alte con microvilli e cigliate, e da uno \"strato sottomesoteliale\", formato da fasci di collagene paralleli e in profondit\u00e0 una ricca componente fibroelastica.\nTra la pleura viscerale e il polmone \u00e8 presente uno strato di connettivo lasso, ricco di vasi, con qualche fascetto di fibrocellule muscolari e, pi\u00f9 in profondit\u00e0, uno strato di fibre elastiche compatto che continua con il connettivo del parenchima polmonare.\nDerivazione embriologica.\nLa pleura viscerale deriva dalla lamina mesodermica che delimita la cavit\u00e0 pleurale. La parte che aderisce e che viene invaginata nell'abbozzo polmonare forma la pleura viscerale."}
{"id": "308617", "revid": "2730", "url": "https://it.wikipedia.org/wiki?curid=308617", "title": "Imelda", "text": "Origine e diffusione.\nDeriva probabilmente dal nome germanico \"Erminhilt\", composto da \"ermen\" (\"totale\", \"universale\", \"grande\", \"forte\"), e \"hild\" (\"battaglia\", \"combattimento\"). Il significato complessivo potrebbe essere interpretato come \"grande battaglia\", ma \u00e8 ben possibile che il nome sia stato creato in epoca medievale accoppiando due elementi comuni dell'onomastica germanica, senza reale riguardo per il loro senso.\nIl nome \u00e8 documentato in Francia a partire dall'VIII secolo nelle forme \"Emihild\", \"Emhilt\" ed \"Emhild\", e appare poi in Italia dal 1063 nelle forme latinizzate \"Imilda\" ed \"Emelda\" (importate probabilmente dalla Franci, dato che non sembra essere stato usato nella penisola all'epoca dei longobardi). Il nome \u00e8 stato diffuso nel mondo cattolico, anche al di fuori dell'Italia, dalla figura della mistica bolognese Imelda Lambertini (con l'eccezione dell'Irlanda e del resto dei paesi anglofoni, dove arriv\u00f2 solo nel XIX secolo). In Italia era piuttosto comune intorno agli anni cinquanta, in particolare propria nella zona di Bologna; oltre al culto della succitata beata, hanno contribuito alla diffusione del nome anche la leggenda bolognese quattrocentesca di Imelda de' Lambertazzi, nonch\u00e9 il personaggio della tragedia di Verdi \"La battaglia di Legnano\". Negli anni settanta risultavano ancora quasi diecimila occorrenze, accentrate in Emilia-Romagna per la forma \"Imelda\", in Veneto per \"Imelde\" e in Lombardia per le forme in \"In-\".\nOnomastico.\nL'onomastico viene festeggiato il 12 maggio in memoria della beata Imelda Lambertini, suora domenicana del XIV secolo. Un'altra beata, Maria Imelda del Ges\u00f9 Eucaristico, una delle martiri di Nowogr\u00f3dek, \u00e8 ricordata il 1\u00ba agosto."}
{"id": "308622", "revid": "47767", "url": "https://it.wikipedia.org/wiki?curid=308622", "title": "Imerio (nome)", "text": "Origine e diffusione.\nDeriva dal nome greco \u1ffe\u0399\u03bc\u03ad\u03c1\u03b9\u03bf\u03c2 (\"Himerios\"), latinizzato in \"Himerius\". Alcune fonti lo considerano un etnonimo riferito all'antica citt\u00e0 siciliana di Himera (quindi, \"proveniente da Himera\").\nOnomastico.\nL'onomastico si pu\u00f2 festeggiare in memoria di pi\u00f9 santi, ricordati alle date seguenti:"}
{"id": "308624", "revid": "2110845", "url": "https://it.wikipedia.org/wiki?curid=308624", "title": "Gaetano Contento", "text": "Biografia.\nProfessore di diritto penale e avvocato penalista, ha svolto lungamente l'attivit\u00e0 di docente presso la facolt\u00e0 giuridica dell'Universit\u00e0 degli Studi di Bari, la quale ha intitolato la sala delle lauree alla sua memoria.\nHa portato avanti la scuola di pensiero penalistica di Aldo Moro."}
{"id": "308628", "revid": "580197", "url": "https://it.wikipedia.org/wiki?curid=308628", "title": "Incoronata (nome)", "text": "Origine e diffusione.\nSi tratta di un nome che riflette il culto mariano, in particolare relativo al titolo di Maria Regina, \"incoronata\" regina del cielo e della terra. \u00c8 attestato anche con forme maschili, ma \u00e8 diffuso quasi esclusivamente al femminile, sia nella forma base che in quella aferetica, pi\u00f9 rara, di \"Coronata\".\nLa forma base \u00e8 propria del Sud peninsulare, \nOnomastico.\nL'onomastico pu\u00f2 essere festeggiato il 22 agosto in occasione della festivit\u00e0 di Beata Vergine Maria Regina, o in occasione delle festivit\u00e0 locali delle varie Madonne dell'Incoronata."}
{"id": "308629", "revid": "47767", "url": "https://it.wikipedia.org/wiki?curid=308629", "title": "Ines", "text": "Origine e diffusione.\n\u00c8 la forma spagnola del nome Agnese (che deriva dal greco antico \u1f01\u03b3\u03bd\u03cc\u03c2, \"hagn\u00f3s\", \"casta\", \"pura\"); si tratta in pratica di un allotropo, che \"convive\" in italiano a fianco del nome da cui deriva.\nIn Italia, \u00e8 attestato prevalentemente al Nord, rarificandosi man mano che si scende verso il Sud. Inizialmente, venne introdotto sporadicamente durante il periodo di dominazione spagnola, che fu pi\u00f9 importante nel Meridione; tuttavia la vera e propria diffusione avvenne nell'Ottocento per vie letterarie, principalmente grazie ad opere teatrali spagnole, o ambientate in Spagna, in cui comparivano personaggi cos\u00ec chiamati. Poich\u00e9 si diffuse per via scritta e non per via orale, fin\u00ec per essere pronunciato diversamente dall'originale spagnolo (che \u00e8 \"In\u00e8s\" con l'accento sulla E, mentre in italiano il nome \u00e8 divenuto \"\u00ccnes\", con l'accento sulla I); questo a causa della tendenza, in italiano, di spostare all'inizio l'accento sulle parole che terminano per consonante.\nOnomastico.\nL'onomastico si festeggia solitamente lo stesso giorno di Agnese, cio\u00e8 in genere il 21 gennaio in memoria di sant'Agnese, vergine e martire."}
{"id": "308631", "revid": "36426", "url": "https://it.wikipedia.org/wiki?curid=308631", "title": "Palazzo dei Medici", "text": ""}
{"id": "308633", "revid": "289247", "url": "https://it.wikipedia.org/wiki?curid=308633", "title": "Il Trittico", "text": ""}
{"id": "308634", "revid": "124212291", "url": "https://it.wikipedia.org/wiki?curid=308634", "title": "Rai Futura", "text": "Rai Futura \u00e8 stato un canale televisivo della Rai, trasmesso sul digitale terrestre, satellite e in streaming video sul web.\nStoria.\nRai Futura nasce il 30 maggio 2005 con il nome di Futura TV come progetto dell'allora consigliere RAI Marcello Veneziani.\nCon il cambio di denominazione e l'adozione dell'effettivo nome \"Rai Futura\", il canale diventa un contenitore all'interno di Rai Doc. L'identificativo del canale diventa quindi \"Rai Doc-Futura\".\nRai Futura concentrava la propria attenzione sul pubblico giovane, sperimentando format autoprodotti che trattavano argomenti come cinema, musica, videogiochi, fumetti e televisione, politica e libri. Alcuni suoi programmi furono trasmessi all'interno dei palinsesti dei canali analogici nazionali RAI.\nConduttori.\nDal 30 maggio 2005 al 26 dicembre 2006 hanno condotto spazi o programmi su Futura TV e Rai Futura:\nChiusura.\nRai Futura ha terminato le trasmissioni su tutte le piattaforme all'inizio del 2007 a seguito della decisione del Consiglio di amministrazione della RAI del 20 dicembre 2006.\nLe puntate inedite dei programmi del canale vennero trasmesse fino al 26 dicembre 2006. Da quel giorno Rai Futura propose esclusivamente repliche.\nSulle sue stesse frequenze viene ora trasmesso il canale per ragazzi Rai Gulp."}
{"id": "308635", "revid": "47767", "url": "https://it.wikipedia.org/wiki?curid=308635", "title": "Iside (nome)", "text": "Origine e diffusione.\nRiprende il nome della divinit\u00e0 egizia Iside; tramite il greco \u0399\u03c3\u03b9\u03c2 (\"Isis\") e il latino \"Isis\", deriva dall'egizio \"Ist\" (o \"Iset\", \"Ast\" o \"Ueset\"), che potrebbe forse significare \"[colei del] trono\"; altre fonti lo riconducono al copto \"Esi\" (o \"Hesi\"), col significato di \"antica\". Il nome Iside \u00e8 alla radice anche del nome Isidoro.\nLa diffusione di questo nome, comunque assai scarsa, pi\u00f9 che di matrice classica \u00e8 dovuta soprattutto all'opera di Giuseppe Verdi \"Aida\", in cui la dea viene spesso nominata, nonch\u00e9 secondariamente per una raccolta di poesie di Giovanni Prati intitolata \"Iside\".\nOnomastico.\nIl nome \u00e8 adespota, cio\u00e8 non \u00e8 portato da alcuna santa, quindi l'onomastico ricorre il 1\u00ba novembre in occasione di Ognissanti."}
{"id": "308639", "revid": "767487", "url": "https://it.wikipedia.org/wiki?curid=308639", "title": "Giacinto (nome)", "text": "Origine e diffusione.\nDeriva dal nome greco \u1f59\u03ac\u03ba\u03b9\u03bd\u03b8\u03bf\u03c2 (\"Hyakinthos\") portato, nella mitologia greca, da Giacinto, un giovinetto amato e accidentalmente ucciso dal dio Apollo; secondo la leggenda, dal sangue del ragazzo spunt\u00f2 un fiore, ma non \u00e8 chiaro quale: il greco \u1f51\u03ac\u03ba\u03b9\u03bd\u03b8\u03bf\u03c2 (\"hyakinthos\"), infatti, non indicava allora le piante oggi comprese nel genere botanico \"Hyacinthus\" (i giacinti, appunto), ma altri fiori purpurei o rosso scuro non ben identificati (forse il giglio, il gladiolo, l'iris o la speronella). Parallelamente, va notato che lo stesso termine greco veniva usato anche per indicare una gemma di colore blu (anch'essa non meglio identificata): da tale vocabolo discende il latino medievale \"jacintus\", indicante una pietra preziosa blu o raramente rossa, poi passato al francese \"jacinte\" e all'inglese \"jacinth\", quest'ultimo ancora oggi usato per indicare alcune variet\u00e0 di zirconio, topazio e granato rosse e arancio; l'uso botanico odierno, invece, \u00e8 giunto solo dal tardo XIV secolo. Riguardo all'etimologia, essa non \u00e8 chiara; alcune fonti evidenziano come la parte terminale di \u1f51\u03ac\u03ba\u03b9\u03bd\u03b8\u03bf\u03c2 (\"hyakinthos\") somigli al greco \u03b1\u03bd\u03b8\u03bf\u03c2 (\"anthos\", \"fiore\") ma, come molti altri nomi di piante, \u00e8 probabile che esso sia invece di origine pregreca, non indoeuropea.\nL'uso come nome proprio, al di l\u00e0 della mitologia, \u00e8 attestato con alcune iscrizioni latine del periodo cristiano, nelle forme maschile e femminile \"Hyacinthus\" e \"Hyacintha\": alcune fonti evidenziano come, fra i Romani, fosse comune dare nomi d'ispirazione mitologica agli schiavi, mentre altre considerano pi\u00f9 plausibile un'ispirazione al significato floreale del termine. Il nome venne quindi portato da diversi santi, il cui culto ne promosse la diffusione in vari paesi durante il Medioevo.\nSecondo dati raccolti negli anni Settanta, in Italia il nome godeva di una diffusione relativamente buona, dovuta principalmente al culto dei santi cos\u00ec chiamati; era distribuito su tutto il territorio nazionale ma maggiormente nel Nord, in particolare in Piemonte (dove era pi\u00f9 frequente il femminile Giacinta). In inglese si \u00e8 diffuso in due \"filoni\", con tradizioni diverse: la forma \"Jacinth\", che richiama la pietra preziosa, \u00e8 attestata come nome maschile nel XVI secolo, forse grazie ad una menzione nella Bibbia (Ap), e appare dal secolo seguente come nome femminile, sviluppandosi poi in alcune varianti moderne quali \"Jacintha\" e \"Jacinda\". La forma \"Hyacinth\" compare invece nel XVII secolo, probabilmente tratta dal mito greco: dapprima esclusivamente maschile, cominci\u00f2 ad essere usata anche al femminile verso la fine del XVIII secolo e divenne esclusivamente tale in capo al XIX.\nOnomastico.\nL'onomastico si pu\u00f2 festeggiare in memoria di numerosi santi, fra cui, alle date seguenti:\nPer il femminile, si ricordano invece due sante:"}
{"id": "308641", "revid": "121146424", "url": "https://it.wikipedia.org/wiki?curid=308641", "title": "Vincolo", "text": "Un vincolo \u00e8 una condizione che limita il moto di un corpo. In meccanica, essendo solo le forze capaci di modificare lo stato di quiete o di moto di un sistema, l'azione dei vincoli si applica attraverso un insieme di forze, dette forze vincolari o reazioni vincolari, che agisce sui punti del sistema, limitandone il moto.\nTipi di vincolo.\nLa presenza di vincoli si traduce in relazioni funzionali tra le coordinate generalizzate, non necessariamente le coordinate cartesiane, che generano lo spazio delle configurazioni al cui interno \u00e8 descritto il moto del sistema.\nA seconda del tipo di legame delle coordinate i vincoli si distinguono in:\nA seconda della dipendenza dal tempo i vincoli si distinguono in:\nA seconda della reazione vincolare che producono:\nIn meccanica razionale i vincoli sono descritti da relazioni funzionali che legano le coordinate formula_3 del sistema meccanico.\nSistemi vincolati.\nUn sistema vincolato \u00e8 un sistema meccanico soggetto a vincoli cinematici. Le condizioni di vincolo si rappresentano attraverso relazioni funzionali che possono essere interpretate in senso geometrico. Nel caso di un sistema meccanico costituito da \"N\" punti materiali, un sistema di \"m\" vincoli olonomi e bilateri ha la seguente rappresentazione\nQuesta \u00e8 interpretabile geometricamente come la rappresentazione matematica di una superficie in forma implicita immersa nello spazio \"3N\"-dimensionale delle coordinate del sistema\nformula_5\nQuesta superficie ha dimensione formula_6, ed \"n\" \u00e8 il numero dei gradi di libert\u00e0 del sistema. La superficie stessa viene detta spazio delle configurazioni del sistema.\nUn sistema con \"n\" gradi di libert\u00e0 ha \"n\" coordinate indipendenti che, nel formalismo lagrangiano, rappresentano le formula_7 coordinate generalizzate del sistema.\nEsempi di vincolo.\nIn meccanica razionale e in meccanica delle strutture, i vincoli pi\u00f9 importanti sono: cerniera, incastro, appoggio semplice o carrello, puro rotolamento, doppio pendolo, doppio doppio pendolo.\nSistemi vincolati.\nUn sistema vincolato \u00e8 un sistema meccanico soggetto a vincoli cinematici. Le condizioni di vincolo si rappresentano attraverso relazioni funzionali che possono essere interpretate in senso geometrico.\nNel caso di un sistema meccanico costituito da \"N\" punti materiali, un sistema di \"m\" vincoli olonomi e bilateri avr\u00e0 \"n\" gradi di libert\u00e0 determinati tramite la legge formula_6.\nUn sistema con \"n\" gradi di libert\u00e0 avr\u00e0 \"n\" coordinate indipendenti che, nel formalismo lagrangiano, rappresentano le coordinate generalizzate del sistema.\nLa superficie dove poggia il sistema viene detta spazio delle configurazioni del sistema.\nVincoli perfetti.\nNel caso di un sistema composto da un'unica particella P, se il vincolo \u00e8 liscio e bilaterale, in ogni istante t, la reazione vincolare \u03a6 su P \u00e8 ortogonale al vincolo in P.\nIn particolare:\nSia dato questa volta un sistema di n particelle formula_16 tale che formula_17 soggette a vincoli bilaterali che causano sulle n particelle le reazioni vincolari formula_18 con formula_17, I vincoli del sistema sono detti perfetti (o ideali) se vale la condizione seguente:\nformula_20\nQuindi se la somma delle potenze virtuali del sistema generata dalle reazioni vincolari \u00e8 nulla (non serve che tutte le potenze siano nulle e che quindi tutti i vincoli siano lisci, ma solo che la somma sia nulla).\nIn tutti i corpi rigidi i vincoli di rigidit\u00e0 sono perfetti."}
{"id": "308643", "revid": "47767", "url": "https://it.wikipedia.org/wiki?curid=308643", "title": "Gustavo", "text": "Origine e diffusione.\nSi tratta di un nome dall'etimologia incerta, generalmente ricercata nelle lingue germaniche; mentre il secondo elemento viene quasi sempre individuato in \"staf\" (o \"stab\", \"stap\", in norreno \"stafr\", \"bastone\", \"scettro\"), sull'identit\u00e0 del primo vi sono numerose ipotesi: frequentemente viene proposto il norreno \"Gautr\" (\"Goto\", o \"gaut\" in germanico), col possibile significato di \"bastone dei Goti\", \"sostegno di Goti\" o \"capo dei Goti\", tuttavia una simile combinazione risulterebbe piuttosto strana, e inoltre in periodo norreno il nome \"Gautstafr\" che ne risulterebbe \u00e8 attestato solo come nome di un cavallo; seguendo l'antica forma germanica \"Chustaffus\", F\u00f6rstemann proponeva una derivazione da \"cust\" (o \"kust\", \"scienza\", \"arte\", \"virt\u00f9\"), anche come possibile corruzione del nome \"Custulf\" (da \"cust\" e \"ulf\", \"lupo\"). Altre radici a cui \u00e8 stato ricollegato il primo elemento sono \"gast\" (\"ospite\", \"spirito\"), \"gund\" (\"battaglia\", \"guerra\"), \"got\" (\"dio\", quindi \"bastone di Dio\" o \"difensore della fede\") o anche \"chud\" (\"meditare\", scartato per\u00f2 da alcuni studiosi).\nCome ipotesi alternativa all'origine germanica, potrebbe essere ricondotto al nome slavo \"Gostislav\", formato da \"gost\" (\"ospite\") e \"slav\" (\"gloria\"). Infine, \u00e8 stata anche teorizzata, probabilmente da qualche umanista svedese, una poco plausibile derivazione da \"Avgust\".\nSi tratta di un nome tradizionale fra i reali di Svezia, tra i quali \u00e8 sempre stato popolare fin dai tempi di Gustavo I Vasa. Per quanto riguarda la sua diffusione in Italia \u00e8 arrivato per vie francesi nel 1700, aiutato nella sua diffusione dal prestigio dei regnanti svedesi e da alcuni personaggi letterari, ed \u00e8 attestato quasi solo al maschile. Anche in inglese, \"Gustav\" \u00e8 usato dal XVII secolo.\nOnomastico.\nL'onomastico si festeggia in genere il 27 novembre in ricordo di san Gustavo, chiamato anche Gulstano, Gustano, Guistano, Constans e vari altri nomi, monaco benedettino a Rhuys e poi eremita a H\u0153dic. Con questo nome si ricorda anche un san Gustavo, eremita in Svezia settentrionale, forse la prima persona battezzata del paese, commemorato il 10 marzo. Di un terzo santo, riportato da alcuni calendari il 2 agosto o il 19 novembre, non vi \u00e8 invece traccia nelle fonti agiografiche."}
{"id": "308644", "revid": "122397682", "url": "https://it.wikipedia.org/wiki?curid=308644", "title": "Gualtiero", "text": "Varianti.\nVarianti in altre lingue.\nData la comune origine di Gualtiero e Walter, qui sono riportate solo le forme in altre lingue affini a Gualtiero; tutte altre sono dettagliate nella voce Walter (si noti che, nelle lingue dove non esiste tale distinzione, il nome \"Gualtiero\" \u00e8 correttamente tradotto con la rispettiva forma del nome \"Walter\", e viceversa).\nOrigine e diffusione.\nDeriva dal nome germanico \"Waldhar\" (o \"Waldhari\", \"Walthari\"), tipico prima dei Longobardi e poi dei Franchi; \u00e8 composto dalle radici \"walda\" (\"comandare\", \"potente\") e \"harja\" (\"esercito\") e pu\u00f2 essere interpretato come \"comandante dell'esercito\". La terminazione originale in \"-erius\" \u00e8 stata modificata successivamente in \"-ierus\" per influsso francese.\nIn Italia \u00e8 diffuso principalmente al Nord e al Centro, mentre \u00e8 pi\u00f9 raro al Sud; condivide l'etimologia con il nome Walter che, pur essendo sostanzialmente una sua variante, in Italia ha una tradizione onomastica pi\u00f9 recente e del tutto separata. Questo nome ha inoltre la particolarit\u00e0 di essere uno dei pochi in italiano, insieme ad Aurelio, a contenere tutte cinque le vocali.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "308646", "revid": "1442080", "url": "https://it.wikipedia.org/wiki?curid=308646", "title": "Pulp (gruppo musicale)", "text": "I Pulp sono un gruppo musicale rock britannico, fondato a Sheffield nel 1978 dall'allora quindicenne Jarvis Cocker. Il nome originale, poi abbreviato, era \"Arabacus Pulp\". Attivo soprattutto negli anni ottanta e novanta, il gruppo ha proposto un misto di rock e pop con influenze new wave ed elementi di disco music; il gruppo ha dichiarato di ispirarsi palesemente a David Bowie, Cure, The Beatles e The Kinks.\nDopo aver cambiato organico varie volte negli anni '80 e aver pubblicato tre album senza raccogliere particolari consensi, la band guadagn\u00f2 il successo con gli album \"His 'n' Hers\" (1994) e \"Different Class\" (1995); quest'ultimo, vincitore del Premio Mercury, raggiunse la prima posizione nella classifica britannica e contiene quattro canzoni entrate nelle prime dieci posizioni della classifica britannica dei singoli. Nel 1995 i Pulp furono chiamati a sostituire gli Stone Roses sul palco del Festival di Glastonbury, riscuotendo ampi consensi; nel 1998 diedero alle stampe l'album \"This Is Hardcore\" e nel 2001 l'album \"We Love Life\". La band, che fino a quel momento aveva venduto circa 10 milioni di copie, inizi\u00f2 quindi una pausa decennale, interrotta nel 2011, quando si riun\u00ec per suonare ad alcuni festival musicali europei, per poi pubblicare nuova musica nel 2013.\nBiografia.\n1978-1982: Gli inizi.\nI Pulp iniziarono la loro carriera nella citt\u00e0 di Sheffield nel 1978. La formazione originale era composta da Mark Swift, David Lockwood, Peter Dalton e Jarvis Cocker. Alle origini la band si esercitava in casa di Jarvis e il loro primo brano composto fu \"Shakespeare Rock\". L'uscita dal gruppo di David Lockwood, sostituito poi da Philip Thompson, preannunci\u00f2 l'inizio di un periodo di continui cambiamenti della formazione originaria. Il primo progetto dei Pulp fu un film, \"The Three Spartans\", che fu prodotto prima che la band facesse il primo concerto.\nIl primo concerto dei Pulp (con Jimmy Sellars al posto di Mark Swift) fu tenuto nel 1980 al Rotherham Arts Centre. Subito dopo i primi concerti due nuovi membri si unirono al gruppo, Jamie Pinchbeck al basso e Wayne Furniss alla batteria. Le prime registrazioni, fatte nel giugno 1981, furono fatte ascoltare al DJ John Peel che li invit\u00f2 alla registrazione di alcuni brani con Dale Griffin (batterista dei Mott the Hoople).\nNonostante la diffusione in radio dei loro brani a livello nazionale il successo tard\u00f2 ad arrivare; nel frattempo molti dei membri originari della band lasciarono il progetto per continuare gli studi all'Universit\u00e0. La formazione cos\u00ec vide l'ingresso di Simon Hinkler (che pi\u00f9 tardi si un\u00ec al gruppo dei The Mission e produsse gli All About Eve), David Hinkler, Wayne Furniss, Peter Boam, Gary Wilson, e la sorella di Cocker, Saskia. La nuova formazione ottenne abbastanza finanziamenti locali da registrare, alla fine del 1982, un mini-album d'esordio intitolato \"It\" che usc\u00ec l'anno successivo e segn\u00f2 un cambio di direzione del gruppo rispetto alle precedenti registrazioni fatte con Peel.\nMa la popolarit\u00e0 ancora non arriv\u00f2, e la delusione di Cocker per le scelte musicali fatte per l'album \"It\" lo port\u00f2 ad iscriversi all'Universit\u00e0 di Liverpool e a sperimentare nuovi generi e stili. Poco prima di questa scelta ci fu l'incontro di Cocker con Russell Senior (violino, chitarra, voce) e Magnus Doyle (batteria). I tre iniziarono a sviluppare una nuova direzione per il gruppo, pi\u00f9 sperimentale e artistica. Poco dopo si aggiunsero due amici di Magnus, Peter Mansell (basso) e Tim Allcard (tastiere, sassofono, poesie).\n1983-1991: La maturit\u00e0.\nDopo una serie di insuccessi nei concerti, Allcard lasci\u00f2 il posto alle tastiere alla sorella di Magnus Doyle, Candida. La sera della prima esibizione di Candida con la band, Johnny Waller dell'etichetta Fire Records offr\u00ec un contratto al gruppo che produsse il singolo \"Little Girl (With Blue Eyes)\" uscito alla fine del 1985 pi\u00f9 una serie di altri singoli che sarebbero stati pubblicati pi\u00f9 tardi nella compilation \"Masters of the Universe\". Questi brani presentavano delle tonalit\u00e0 molto pi\u00f9 dark rispetto al disco \"It\", e si avvicinarono allo stile dei The Fall.\nIn seguito venne prodotto il secondo album del gruppo, \"Freaks\", registrato nel giugno 1986 in una sola settimana e con un budget ridotto dovuto alle pressioni dell'etichetta. L'album per\u00f2 usc\u00ec quasi un anno dopo, nel maggio 1987, senza riscuotere il successo sperato. Il disco \u00e8 amato e odiato allo stesso tempo dai fans dei Pulp, e viene spesso considerato l'antitesi dell'allegro e ottimistico \"It\".\nFu in questo periodo che Cocker, nel tentativo di conquistare una ragazza, cadde da una finestra. L'incidente lo costrinse alla sedia a rotelle per un periodo, dopo il quale Jarvis and\u00f2 a studiare regia al St. Martins College di Londra.\nDurante le riprese per il video del singolo \"They Suffocate At Night\", la formazione cambi\u00f2 ancora una volta, vedendo l'uscita dal gruppo di Magnus e Peter. Nel tardo 1987 Nick Banks entr\u00f2 nel gruppo alla batteria, insieme a Steven Havenhand che fu sostituito subito dopo da Anthony Genn (pare che Steven suonasse troppo piano).\nAnthony Genn a sua volta lasci\u00f2 la band, lasciando il posto a Steve Mackey al basso.\nNel 1988, la Fire Records propose un nuovo album. Nacque cos\u00ec \"Separations\". L'attivit\u00e0 del gruppo fu debole fino al 1990 quando si tenne un concerto segreto allo Sheffield Leadmill ed un'altra esibizione ripresa da Granada Television per la trasmissione \"New Sessions\". Nel marzo 1991 la Fire pubblic\u00f2 \"My Legendary Girlfriend\" che divenne il singolo della settimana della rivista musicale britannica \"New Musical Express\": il primo passo della band verso il successo.\n1992-1996: Il successo.\nDelusi dal fatto che \"Separations\" non fosse stato ancora pubblicato, i Pulp passarono all'etichetta Warp Records nel 1992. La pubblicazione successiva dei Pulp fu \"O.U. (Gone, Gone)\" con etichetta Gift, che fu inoltre accompagnato dal primo tour della band in assoluto. Successivamente la Fire Records pubblic\u00f2 \"Separations\".\nI tre singoli pubblicati dalla Gift furono successivamente raccolti nell'album \"Intro\" che fu pubblicato quando il gruppo firm\u00f2 un contratto con l'etichetta Island Records.\nLa Island Records quindi pubblic\u00f2 i singoli \"Do You Remember the First Time?\" (affiancato da un filmato di 25 minuti prodotto da Jarvis e Steve) e \"Lipgloss\", che ottennero un modesto successo nelle classifiche britanniche. In seguito venne pubblicato l'album \"His 'n' Hers\" che riscosse un grande successo arrivando fino al nono posto della classifica inglese, e ottenendo una nomination al Premio Mercury.\nL'improvviso successo fu certamente aiutato dal crescente interesse dei media per la nuova onda di Britpop, che vide protagonisti tra gli altri i Suede, gli Oasis e i Blur. Con questi ultimi i Pulp tennero un tour in America nel 1994, alcuni concerti all'Aston Villa Leisure Centre ed al London's Alexandra Palace.\nIl 1995 vide il culmine della fama dei Pulp, grazie all'uscita del loro singolo pi\u00f9 famoso \"Common People\", che raggiunse velocemente il secondo posto della classifica inglese, e anche grazie ad un'apparizione sul palco al posto degli Stone Roses al Festival di Glastonbury. Fu in questo periodo che al gruppo si aggiunse il presidente del loro fan club Mark Webber (alla chitarra e alle tastiera).\nIl gruppo part\u00ec quindi per un tour di 19 date nel Regno Unito e che li port\u00f2 anche in Europa, in Spagna, Germania, Francia, Belgio e Paesi Bassi, seguiti da alcune date in Giappone e nella Scandinavia.\nNel culmine della carriera la band pubblic\u00f2 l'album \"Different Class\" che ottenne ampi consensi sia dal pubblico che dalla critica, arrivando al primo posto delle classifiche diventando disco d'oro entro la prima settimana e platino entro la seconda. Alla fine dell'anno l'album \u00e8 tra i Best of the Year. I singoli pi\u00f9 popolari estratti dall'album furono \"Common People\", che divenne il singolo pi\u00f9 famoso dei Pulp, e \"Disco 2000\", che conquist\u00f2 un disco di platino nel Regno Unito.\nLa fama del gruppo visse un'impennata invadendo i tabloid mondiali nel 1996 grazie all'invasione del palco per protesta da parte di Jarvis Cocker e Peter Mansell, durante l'esibizione di Michael Jackson ai Brit Awards. Jarvis salt\u00f2 sul palco e mostr\u00f2 il proprio posteriore alla platea, venne arrestato, pass\u00f2 una notte in cella ma venne rilasciato subito.\nL'evento scaten\u00f2 una forte polemica su Jarvis sia nel Regno Unito che altrove, e le vendite del gruppo si innalzarono improvvisamente. Cocker divenne l'idolo di una folla entusiasta del suo gesto. Il \"Daily Mirror\" istitu\u00ec addirittura la campagna \"Justice For Jarvis\" a favore dell'azione del cantante, regalando al pubblico, in occasione del concerto della band alla Sheffield Arena del 29 febbraio, delle T-shirt con il logo del cantante stampato sopra. L'edizione del 2 marzo del 1996 della rivista Melody Maker propose l'incoronazione di Cocker.\n1997-2001: Il prezzo della fama.\nDopo un periodo di intensa attivit\u00e0, partecipazioni a festival, concerti e diverse apparizioni in tv, i componenti del gruppo decidono di prendersi un periodo di pausa, per allontanarsi dalle pressioni di stampa e del pubblico. La band avrebbe dovuto infatti iniziare a lavorare su un nuovo album, alla fine del 1996, ma il progetto non decoll\u00f2. Durante questo periodo di stasi, Russel Senior, membro di lunga data e importante innovatore nel sound dei Pulp, decise di lasciare la band.\nA causa di questa inerzia creativa la band impieg\u00f2 pi\u00f9 di un anno per completare il disco successivo: pubblicato nel marzo 1998, \"This Is Hardcore\", risult\u00f2 un album molto pi\u00f9 cupo ed introspettivo rispetto ai precedenti, specchio fedele del sentimento di disillusione della band rispetto al tipo di vita che stavano conducendo. Un cambiamento di stile significativo che ricevette reazioni di critica e pubblico a fasi alterne. Sempre nel 1998, i Pulp collaborarono con Patrick Doyle per il brano \"Like A Friend\", inclusa nella colonna sonora del film \"Paradiso perduto\".\nIl gruppo trascorse poi alcuni anni fuori dalle scene prima di riapparire nel 2001 con un nuovo album, \"We Love Life\", che rappresenta una nuova fase nella vita di Cocker e dei Pulp.\n2002-2010: La separazione.\nIl 14 dicembre 2002, durante un concerto al Rotherham Magna Centre, Jarvis Cocker annuncia l'avvenuta separazione della band. Il cantante, rimasto sul palco per alcuni minuti dopo il bis finale di \"Common People\", annuncia alla folla: \"Questa sar\u00e0 l'ultima volta che ci vedremo per un po'. Ma possiamo incontrarci di nuovo, chi lo sa?\".\nIl frontman diede quindi principio alla sua carriera solista pubblicando, nel novembre 2006, il suo primo album omonimo (\"Jarvis\") e partecipando a vari progetti, come i Relaxed Muscle (assieme a Jason Buckle). Nel 2007, ha partecipato alla produzione di Pocket Symphony, quarto album in studio della band francese AIR, dando voce alle due tracce \"One Hell Of A Party\" e \"The Duelist\".\nCandida Doyle si \u00e8 esibita pi\u00f9 volte dal vivo con Cocker, durante il suo primo tour da solista. Steve Mackey ha lavorato soprattutto come produttore collaborando, tra l'altro, all'album di debutto di MIA (Arular) e a \"Someone To Drive You Home\" dei Long Blondes.\nL'11 settembre del 2006 la band ha pubblicato le ristampe di tre dei suoi album: \"His 'n' Hers\", \"Different Class\" e \"This Is Hardcore\", aggiungendo ad ognuno un bonus disc di tracce inedite e demo. Nel mese di ottobre del 2006 \u00e8 uscito un cofanetto contenente le registrazioni del gruppo realizzate da John Peel, dal 1982 al 2001.\n2011-presente: La reunion.\nNel novembre del 2010 la band, nella line-up dell'epoca di \"Different Class\" (Cocker, Banks, Doyle, Mackey, Senior e Webber) annunci\u00f2 l'intenzione di riunirsi nuovamente (per la prima volta in quasi 15 anni) per una serie di concerti programmati per l'estate del 2011. Un lungo tour di 22 concerti, tra maggio e settembre, li vide cos\u00ec esibirsi in Australia e in Europa, con tappe in diversi festival musicali: il 26 giugno a Glastonbury, il 3 luglio al \"Wireless Festival\" di Londra, il 10 agosto allo Sziget in Ungheria, il 27 agosto al Reading Festival e il giorno successivo, il 28 agosto, chiusero come \"headliner\" il festival di Leeds.\nNel febbraio 2012, \"It\", \"Freaks\" e \"Separations\" (gli album pubblicati con l'etichetta Fire Records) vennero di nuovo ristampati.\nAllo scoccare della mezzanotte del 25 dicembre 2012, la band rese disponibile per il download digitale un nuovo brano inedito, intitolato \"After You\" e che in precedenza esisteva solo in formato di demo.\nDiscografia.\nAlbum in studio.\nEP"}
{"id": "308648", "revid": "79968", "url": "https://it.wikipedia.org/wiki?curid=308648", "title": "Gaetano", "text": "Origine e diffusione.\nDeriva dal nome personale latino \"Caietanus\", ossia \"abitante di Gaeta\". Questa citt\u00e0 del basso Lazio deve il suo nome, secondo la tradizione, alla leggenda che la vuole luogo di sepoltura di Caieta, la nutrice di Enea; tuttavia la sua reale etimologia \u00e8 oscura, e sono state formulate numerose ipotesi al riguardo.\nUn tempo diffuso in tutta Italia, soprattutto in Toscana, pi\u00f9 specificamente a Firenze, oggi invece \u00e8 prevalentemente presente al Sud, in particolare in Campania e relativamente in Sicilia, grazie alla venerazione verso san Gaetano di Thiene. In Germania viene talvolta usato dalla popolazione cattolica in onore di Tommaso De Vio, detto \"il Cardinal Caetano o il Gaetano\", un eminente cardinale nativo di Gaeta che si oppose a Martin Lutero dopo essere stato inviato in Germania da papa Leone X per tentare di arginare la Riforma.\nOnomastico.\nL'onomastico viene festeggiato solitamente il 7 agosto in memoria di san Gaetano Thiene, detto il Santo della Provvidenza, cofondatore dell'Ordine dei Chierici Regolari Teatini. Si ricordano, con questo nome, anche:"}
{"id": "308649", "revid": "1005847", "url": "https://it.wikipedia.org/wiki?curid=308649", "title": "Elezioni presidenziali in Cile del 2005", "text": ""}
{"id": "308651", "revid": "162558", "url": "https://it.wikipedia.org/wiki?curid=308651", "title": "Chris Columbus", "text": "\u00c8 noto principalmente per aver diretto i primi due film di \"Mamma, ho perso l'aereo\", i primi due della saga di \"Harry Potter\", la commedia \"Mrs. Doubtfire - Mammo per sempre\", con protagonista Robin Williams, e il primo capitolo della saga di \"Percy Jackson e gli dei dell'Olimpo\".\nBiografia.\nChris Columbus \u00e8 nato nel 1958 a Spangler (Pennsylvania), ma \u00e8 cresciuto a Champion (Ohio), figlio unico di Alex Michael Columbus, un lavoratore d'impianti in alluminio e minatore di carbone d'origini italiane, e di Mary Irene Puskar, un'operaia d'origini ceche. Appassionato di fumetti, sognava una carriera come disegnatore per la Marvel Comics, ma dopo aver visto il film \"Il padrino\" (1972) di Francis Ford Coppola decide di tentare la strada della regia cinematografica. Gi\u00e0 durante le scuole superiori inizia a girare film in 8 millimetri disegnandosi da solo gli storyboard.\nL'inizio della carriera.\nVende la sua prima sceneggiatura (\"Jocks\", mai prodotto) quando \u00e8 ancora uno studente del Directors Program alla Tisch School of Arts dell'Universit\u00e0 di New York. La sua prima sceneggiatura a prendere vita sullo schermo \u00e8 \"Gremlins\" (1984), diretto da Joe Dante. Il film ha una buona riuscita e segna l'inizio della collaborazione con Steven Spielberg (che di \"Gremlins\" era il produttore), proseguita l'anno seguente come co-sceneggiatore di \"I Goonies\" (1985), diretto da Richard Donner e \"Piramide di paura\" (1985), di Barry Levinson. Nel 1987 gli viene data la possibilit\u00e0 di dirigere il suo primo film, \"Tutto quella notte\".\nIl successo.\nNei primi anni '90 realizza film come \"Mamma, ho perso l'aereo\" (1990) e \"Mrs. Doubtfire - Mammo per sempre\" (1993), che riscuotono gran successo di pubblico in tutto il mondo. Nel 1995 Columbus, insieme a Michael Barnathan, fonda la propria casa di produzione, chiamandola 1492 Pictures, una sorta di giocosa consonanza in onore del suo omonimo e celebre esploratore italiano Cristoforo Colombo, che lo stesso anno (1492) intraprese il suo viaggio che porter\u00e0 alla scoperta dell'America.\nDopo aver firmato i non troppo fortunati \"Nine Months - Imprevisti d'amore\" (1995), \"L'uomo bicentenario\" (1999) e \"Nemiche amiche\" (1999), nel 2001 torna alla ribalta con \"Harry Potter e la pietra filosofale\" balzato in testa al box office fin dai primi giorni di uscita. L'anno dopo, il 2002, realizza il secondo capitolo della saga Potteriana, \"Harry Potter e la camera dei segreti\". Nel dicembre 2016 dirige per Esselunga lo spot di Natale legato al concorso omonimo.\nVita privata.\nColumbus si \u00e8 sposato con la coreografa Monica Devereux (apparsa anche in alcuni dei suoi film), da cui ha avuto quattro figli: Eleanor (1989), Brendan (1992), Violet (1994) e Isabella (1996). Questi ultimi, insieme a molti altri membri della famiglia Columbus (inclusi la moglie, il suocero e il cugino Robert Ayres) sono spesso apparsi in piccoli ruoli nei suoi film.\nRiferimenti culturali.\nIn un episodio della terza stagione di \"The Big Bang Theory\", intitolato \"La soluzione del pirata, \"Leonard annuncia a Penny che i ragazzi festeggiano il \"Columbus Day\" guardando \"I Goonies, Gremlins\" e \"Piramide di paura, \"poich\u00e9 sono stati tutti scritti da Chris Columbus."}
{"id": "308653", "revid": "322321", "url": "https://it.wikipedia.org/wiki?curid=308653", "title": "Gaspare", "text": "Origine e diffusione.\nNome di origine dubbia, potrebbe derivare dal persiano \"khaz\u0101nd\u0101r\" (o \"ganibar\" o \"kansbar\"), \"tesoriere\", \"ispettore del tesoro\", o dal sanscrito \"gathaspar\", \"ispettore\".\n\u00c8 il nome che viene attribuito per tradizione ad uno dei Magi biblici. In inglese \u00e8 in uso sia nella forma \"Jasper\", attestata sin dal Medioevo, che coincide anche col nome del Diaspro, sia nella forma \"Caspar\", presa a prestito dall'olandese dal XIX secolo e diffusa soprattutto negli Stati Uniti.\nOnomastico.\nL'onomastico ricorre generalmente il 6 gennaio, giorno dell'Epifania in cui si ricordano i santi Gaspare, Melchiorre e Baldassarre, i tre Re Magi; in alcune localit\u00e0 la ricorrenza cade il 1\u00ba gennaio. Altri santi che portano questo nome sono:"}
{"id": "308655", "revid": "47767", "url": "https://it.wikipedia.org/wiki?curid=308655", "title": "Gastone", "text": "Origine e diffusione.\nNome francese di epoca medievale, \u00e8 un etnonimo col significato di \"abitante della Guascogna\" (in francese moderno, \"Gascon\"); \u00e8 da tempo confuso con il nome germanico \"Vaast\" (o \"Wast\", \"Gasto\"), latinizzato in \"Vedastus\", che \u00e8 basato sull'elemento germanico \"gast\" (\"straniero\", \"ospite\").\n, ed \u00e8 una ripresa diretta del nome francese.\nOnomastico.\nL'onomastico si festeggia il 6 febbraio in ricordo di san Gastone (o Vedasto), vescovo di Arras."}
{"id": "308657", "revid": "118987458", "url": "https://it.wikipedia.org/wiki?curid=308657", "title": "CEDAM", "text": "CEDAM (Casa Editrice Dott. Antonio Milani) \u00e8 una casa editrice italiana specializzata in testi di diritto, economia e medicina.\nFondata nel 1902 a Padova da Antonio Milani (1875-1963), \u00e8 specializzata in pubblicazioni scientifiche e universitarie.\nCon il tempo ha diversificato la sua produzione editoriale: i suoi manuali accademici sono dedicati alle discipline giuridiche, economiche ma anche umanistiche. Oggi pubblica anche testi rivolti ai professionisti del settore giuridico ed economico.\nNel 2006 \u00e8 stata acquisita dalla multinazionale olandese dell'editoria Wolters Kluwer.\nIl suo catalogo conta circa 6.000 volumi mentre i nuovi volumi pubblicati ogni anno sono circa 300."}
{"id": "308658", "revid": "466539", "url": "https://it.wikipedia.org/wiki?curid=308658", "title": "Vida Guerra", "text": "Biografia.\nNonostante sia nata a Cuba, ha vissuto quasi sempre negli Stati Uniti d'America dove ha trovato molte opportunit\u00e0 di lavoro. Diventata famosa negli USA grazie alla copertina dell'edizione statunitense del magazine \"FHM\", \u00e8 comparsa sulle copertine di molti mensili maschili, tra cui \"Maxim\". Sul numero di \"Playboy\" di luglio 2006 \u00e8 stato pubblicato un servizio fotografico in cui la modella posa per la prima volta senza veli. A novembre 2006 ha debuttato come cantante con il singolo \"You Got Me\", lanciato su Internet e tratto dall'album \"Vida Guerra\". Vegetariana, nel 2011 ha posato nuda per una campagna a favore del vegetarianismo promossa dalla PETA."}
{"id": "308659", "revid": "2161050", "url": "https://it.wikipedia.org/wiki?curid=308659", "title": "Gaudenzio", "text": "Origine e diffusione.\nDal soprannome e poi nome augurale latino \"Gaudentius\" che, tratto dal verbo \"gaudere\" (\"godere\", \"gioire\"), vuol dire letteralmente \"gaudente\", \"felice\", \"allegro\" (lo stesso significato dei nomi Ilario, Aliza, Blythe e Allegra).\nLa sua diffusione, ad oggi in realt\u00e0 scarsa, \u00e8 sostenuta dal culto di vari santi cos\u00ec chiamati, specialmente i vescovi di Rimini e di Novara; il maschile \u00e8 attestato principalmente in Italia settentrionale, specie nelle province di Forl\u00ec e di Novara, mentre il femminile \u00e8 accentrato in Sicilia.\nOnomastico.\nL'onomastico si pu\u00f2 festeggiare in memoria di vari santi, alle date seguenti:"}
{"id": "308660", "revid": "1718925", "url": "https://it.wikipedia.org/wiki?curid=308660", "title": "Giuditta I", "text": "Giuditta I \u00e8 un dipinto a olio su tela (84\u00d742 cm) realizzato nel 1901 dal pittore austriaco Gustav Klimt e conservato nell'\u00d6sterreichische Galerie Belvedere a Vienna.\nDescrizione.\nQuest'opera rappresenta una delle prime esperienze del pittore austriaco dove mostra tutta la sua spontaneit\u00e0 e la mancanza di artifici retorici: \u00e8 considerata come significativa anticipatrice del \"periodo aureo\", contraddistinto da un linguaggio di forte astrazione simbolica e dall'uso massiccio dell'oro. Questa tendenza si conferma nell'artista in maniera forte dopo il suo viaggio in Italia, presso Ravenna, e la visione dei mosaici bizantini dell'ultima capitale dell'Impero romano d'Occidente.\nRacchiusa in una cornice di legno scabro (realizzata da suo fratello Georg, scultore, falegname e scaricatore di porto), Klimt dipinge per la prima volta la bella eroina biblica: una seconda versione, dello stesso anno, si trova a Venezia, mentre una \"Giuditta II\", nota anche come \"Salom\u00e8\" seguir\u00e0 nel 1909.\nIl soggetto \u00e8 stato sempre utilizzato quale metafora del potere di seduzione delle donne, che riesce a vincere anche la forza virile pi\u00f9 bruta. In clima simbolista la figura di Giuditta si presta alla esaltazione della \"femme fatale\" crudele e seduttrice, che porta alla rovina e alla morte il proprio amante.\nIl pittore raffigura la protagonista come una donna moderna, con il volto di Adele Bloch-Bauer, esponente dell'alta societ\u00e0 viennese.\nL'immagine ha un taglio verticale molto accentuato con la figura di Giuditta, di grande valenza erotica, a dominare l'immagine quasi per intero. Lo sguardo della Giuditta tende quasi a sfidare l'osservatore. La testa di Oloferne appare appena di scorcio, in basso a destra, tagliata per oltre la met\u00e0 dal bordo della cornice. Da sottolineare la notevole differenza tra gli incarnati della figura, che hanno una resa tridimensionale, e le vesti, trattate con un decorativismo bidimensionale molto accentuato.\nDietro la testa di Giuditta \u00e8 rappresentato un paesaggio arcaico e stilizzato di alberi di fico e viti, tratto da un fregio assiro del Palazzo di Sennacherib a Ninive."}
{"id": "308661", "revid": "1305772", "url": "https://it.wikipedia.org/wiki?curid=308661", "title": "Yellow Submarine (brano musicale)", "text": "Yellow Submarine \u00e8 una canzone pubblicata dai Beatles (accreditata a Lennon/McCartney, ma scritta solo da Paul McCartney) prima nel loro settimo album \"Revolver\" e poi come singolo \"Doppio Lato A\" assieme a \"Eleanor Rigby\" il 5 agosto 1966. \u00c8 anche il titolo della colonna principale di quello che poi diventer\u00e0 il loro omonimo film d'animazione nel 1968.\nDescrizione.\nLa canzone \u00e8 stata registrata il 26 maggio e il 1\u00ba giugno 1966 agli studi di Abbey Road.\nLa pubblicazione del singolo come anticipazione all'album segn\u00f2 una svolta epocale per il mercato discografico e commerciale, in quanto fino a quel momento l'unica prassi seguita era quella di far uscire prima l'album e poi, successivamente, una serie di EP (extended play), ovverosia un 45 giri con quattro tracce. Per la prima volta fu invece utilizzato il 45 giri con due soli brani come lancio promozionale dell'album.\nAccoglienza e successo commerciale.\nNegli Stati Uniti, , il picco massimo della canzone \u00e8 stato il secondo posto della Billboard Hot 100, il primo della Record World e ancora il secondo in Cashbox.\nTutt'altra reazione si ha avuta nel Regno Unito, dove il \"Doppio Lato A\" \u00e8 rimasto stabilmente per quattro settimane al 1\u00ba posto di tutte le pi\u00f9 importanti classifiche nazionali. Ha vinto l'Ivor Novello Award essendo stato il singolo che per pi\u00f9 tempo \u00e8 rimasto in classifica.\nFu buona anche l'accoglienza del pubblico italiano, in quanto il singolo arriv\u00f2 fino al secondo posto della Hit Parade (media ponderata fra i dati di \"TV Sorrisi e Canzoni\", \"Ciao Amici\", \"Big\", \"Musica e Dischi\", \"Hit Parade Rai\"), restando in classifica per 14 settimane e togliendosi la soddisfazione di toccare il primo posto nella Hit Parade Rai condotta da Lelio Luttazzi, che era sicuramente la pi\u00f9 famosa tra tutte. Il fisarmonicista Peppino Principe ne esegue una versione strumentale col titolo \"Un sottomarino giallo\" per l'album \"Per voi giovani \"I pi\u00f9 grandi successi mondiali\" - Beat\" (Capitan, 83).\nIn Germania arriva in prima posizione per cinque settimane, in Norvegia prima per sette settimane e prima anche in Austria, Australia, Canada, Francia ed Irlanda.\nControversie.\nDroga.\nAll'inizio la canzone Yellow Submarine \u00e8 stata accusata, per il suo testo, di essere una canzone frutto di un trip di LSD. Paul McCartney ha negato con decisione, dichiarando di averla scritta come brano per bambini, inoltre lo stesso Paul McCartney ha dichiarato in pi\u00f9 interviste di avere provato quella droga solamente nel 1967.\nRingo cantante.\nLa canzone colp\u00ec per il timbro e la modalit\u00e0 di canto tipica e peculiare di Ringo Starr; lo stesso Paul McCartney afferm\u00f2 in molte occasioni (vedi ad esempio il film \"Anthology\") che lui e John Lennon gli scrivevano su misura le canzoni da cantare, scegliendo le note giuste per la sua estensione vocale non proprio fenomenale.\nAll'interno della canzone sorprese anche una lunga serie di rumori inseriti da John Lennon, come suoni di campane e vari altri suoni, comprese una sequenza di parole pronunciate in lingue diverse dall'inglese (nella versione originale del 1966 affiorava anche qualche parola in lingua tedesca).\nPi\u00f9 grandi di Ges\u00f9.\nIl singolo \u00e8 stato messo in commercio al culmine della controversa dichiarazione di John Lennon sul Cristianesimo e probabilmente fu questo il motivo per il quale la canzone non raggiunse, almeno pienamente, il primo posto negli USA. Ci\u00f2 nonostante, il singolo ha venduto 1.200.000 copie in sole quattro settimane facendo vincere ai Beatles numerosi premi e battere la concorrenza di cantanti come Elvis Presley.\nNella cultura di massa.\nNella storia \"Zio Paperone e la contesa Geotermica\", del Topolino numero 2934 del 21 febbraio 2012, a pag. 97 appare un sottomarino giallo usato da Zio Paperone e Paperino per esplorare il fondale del mare uguale allo \"Yellow Submarine\". Infatti, appena entrati, Paperino dice:"}
{"id": "308663", "revid": "125346547", "url": "https://it.wikipedia.org/wiki?curid=308663", "title": "Walter Matthau", "text": "Nel 1967 vinse l'Oscar al miglior attore non protagonista per l'interpretazione in \"Non per soldi... ma per denaro\" (1966). Successivamente ottenne altre due candidature per \"Vedovo aitante, bisognoso affetto offresi anche babysitter\" (1972) e \"I ragazzi irresistibili\" (1975).\nAssieme a Jack Lemmon form\u00f2 per anni un proficuo sodalizio artistico iniziato con \"Non per soldi... ma per denaro\" (1966), diretto da Billy Wilder, e proseguito con \"La strana coppia\" (1968), \"Prima pagina\" (1974) e \"Buddy Buddy\" (1981), \"Gli impenitenti\" (1997), \"Due irresistibili brontoloni\" (1993), \"That's Amore - Due improbabili seduttori\" (1995) e \"La strana coppia II\" (1998). Inoltre i due apparvero, sebbene in scene diverse, nei film drammatici \"JFK - Un caso ancora aperto\" (1991) e \"Storie d'amore\" (1995). Nel 1971, Lemmon esord\u00ec alla regia con \"Vedovo aitante, bisognoso affetto offresi anche babysitter\", con protagonista proprio Matthau.\nBiografia.\nMatthau nacque nel Lower East Side, un quartiere di Manhattan (New York), il 1\u00ba ottobre 1920, figlio di Milton Matthow, un elettricista e venditore ambulante russo, nato a Kiev (nell'odierna Ucraina), e della lituana Rose Berolsky, operaia presso una fabbrica tessile, entrambi di origine ebraica.\nDa ragazzino lavor\u00f2 come venditore di gelati e, all'et\u00e0 di 22 anni, entr\u00f2 a far parte dello Yiddish Theatre. Durante la Seconda guerra mondiale si arruol\u00f2 nell'aviazione e una volta tornato in patria, nel 1947, lavor\u00f2 a Broadway e per la televisione statunitense.\nIl suo volto dai lineamenti marcati e rudi influenz\u00f2 gli inizi della sua carriera, relegandolo per tutti gli anni cinquanta e la prima met\u00e0 dei sessanta in ruoli minori da caratterista. L'espressione sorniona, l'indole tendenzialmente brontolona (che egli metter\u00e0 a frutto nelle commedie sofisticate di fine anni sessanta), la fisicit\u00e0 dinoccolata del suo metro e ottantanove di altezza, la mimica capace di alternare maschere impenetrabili ad altre tipicamente umoristiche, permisero a Matthau di dimostrare la propria versatilit\u00e0 di interprete nei pi\u00f9 svariati generi, dalle commedie ai film d'azione.\nIl primo a volerlo fu Burt Lancaster che lo diresse, in un ruolo minore, nel western \"Il vagabondo delle frontiere\" (1955). Successivamente fu diretto da Elia Kazan in \"Un volto nella folla\" (1957), da Richard Quine in \"Noi due sconosciuti\" (1960) e da Stanley Donen nel giallo-rosa \"Sciarada\" (1963). Nello stesso periodo Matthau si ciment\u00f2 nella regia, dirigendo se stesso in \"Gangster Story\" (1959).\nIn seguito apparve in \"Una nave tutta matta\" (1964), film di Joshua Logan seguito di \"La nave matta di Mister Roberts\", in \"Ciao, Charlie\" (1964), musical di Vincente Minnelli, e nel ruolo di consigliere strategico nel fantapolitico \"A prova di errore\" (1964), di Sidney Lumet, in un altro thriller d'azione come \"Mirage\" (1965), con Gregory Peck e nella commedia romantica \"Fiore di cactus\" (1969), che valse l'Oscar alla miglior attrice non protagonista a Goldie Hawn.\nIl sodalizio con Jack Lemmon.\nRaggiunse la fama internazionale grazie all'intuito di Billy Wilder, che accoppi\u00f2 il \"burbero\" Matthau all' \"angelico\" Jack Lemmon nella commedia \"Non per soldi... ma per denaro\" (Oscar 1966). La coppia Lemmon-Matthau torner\u00e0 pi\u00f9 volte sullo schermo in film campioni d'incassi come \"La strana coppia\" (1968) di Gene Saks e \"La strana coppia II\" (1998) di Howard Deutch; \"Prima pagina\" (1974) e \"Buddy Buddy\" (1982), entrambi di Wilder; \"Due irresistibili brontoloni\" (1993) di Donald Petrie e \"That's Amore - Due improbabili seduttori\" (1995), ancora di Deutch; \"Gli impenitenti\" (1997) di Martha Coolidge. Inoltre i due apparvero, sebbene in scene diverse, nei film drammatici \"JFK - Un caso ancora aperto\" (1991) di Oliver Stone e \"Storie d'amore\" (1995), diretto dal figlio di Matthau, Charles. Fu inoltre diretto da Lemmon nella sua unica prova dietro la macchina da presa, \"Vedovo aitante, bisognoso affetto offresi anche babysitter\" (1971), ruolo che gli fece ottenere un'altra candidatura agli Oscar.\nLa carriera di Matthau conta anche alcune partecipazioni a film d'azione: Don Siegel lo diresse nel noir \"Chi uccider\u00e0 Charley Varrick?\" (1973), cui seguirono un altro paio di interpretazioni in \"L'ispettore Martin ha teso la trappola\" (1973) e \"Il colpo della metropolitana (Un ostaggio al minuto)\" (1974).\nTra gli altri film interpretati, si ricordano \"\u00c8 ricca, la sposo e l'ammazzo\" (1971), il cui protagonista \u00e8 inizialmente intenzionato a eliminare la ricca consorte, poi si rassegna alla stralunata ingenuit\u00e0 di lei, fino a desistere dai suoi propositi; \"Appartamento al Plaza\" (1971), \"California Suite\" (1978), \"2 sotto il divano\" (1980), che lo ripropose in una \"spy-comedy\" capace di coniugare azione e umorismo, \"Come ti ammazzo un killer\" (1982), \"Quel giardino di aranci fatti in casa\" (1982) di Herbert Ross, incentrato sull'autorappresentazione dell'uomo di spettacolo sul palcoscenico della vita, \"Pirati\" (1986) di Roman Pola\u0144ski. Segu\u00ec l'incontro con Roberto Benigni, che scelse Matthau per interpretare il ruolo del sacerdote in \"Il piccolo diavolo\", prima dell'irriverente apologo antipsichiatrico di \"Lo strizzacervelli\", al fianco di Dan Aykroyd: entrambe pellicole datate 1988. Il suo ultimo film fu \"Avviso di chiamata\" (2000), di Diane Keaton.\nVita privata.\nMatthau si spos\u00f2 due volte: dal 1948 al 1958 con Grace Geraldine Johnson, dalla quale ebbe due figli, Jenny (1949) e David (1953); poi dal 1959 fino alla morte con l'attrice Carol Grace, dalla quale ebbe il figlio Charles (1962), che diresse il padre in un paio di film televisivi degli anni novanta, oltre ad apparire occasionalmente al suo fianco in alcuni titoli.\nMatthau mor\u00ec a 79 anni il 1\u00ba luglio 2000 a Santa Monica in California, stroncato da un infarto. Dopo essere stato sottoposto a chirurgia cardiaca nel 1985, i medici gli avevano diagnosticato un cancro al colon che, al momento della morte, si era diffuso nel fegato, ai polmoni e al cervello.\n\u00c8 sepolto nel Westwood Village Memorial Park Cemetery, accanto alla moglie Carol. Nello stesso cimitero riposa anche Jack Lemmon, che mor\u00ec l'anno successivo.\nDoppiatori italiani.\nNelle versioni in italiano dei suoi film, Walter Matthau \u00e8 stato doppiato da:"}
{"id": "308665", "revid": "729019", "url": "https://it.wikipedia.org/wiki?curid=308665", "title": "Regime finanziario", "text": "I regimi finanziari sono insiemi di leggi finanziarie strutturate in base ad una comune caratterizzazione ed individuate da uno specifico parametro; non sono altro - quindi - che convenzioni di capitalizzazione e di attualizzazione (create dalla pratica degli affari) che regolano lo svolgimento delle operazioni finanziarie. I regimi finanziari si studiano in matematica finanziaria.\n&lt;br&gt;\nI tre principali regimi finanziari sono:"}
{"id": "308666", "revid": "47767", "url": "https://it.wikipedia.org/wiki?curid=308666", "title": "Gavino", "text": "Origine e diffusione.\nContinua il tardo nome latino \"Gabinus\" o \"Gavinus\", dall'origine incerta; viene generalmente considerato un etnico riferito a Gabi, un'antica citt\u00e0 vicino a Roma, quindi \"proveniente da Gabi\", ma non sono escluse oscure origini etrusche. Il passaggio dalla \"b\" alla \"v\" \u00e8 frequente nel latino tardo, ma in questo alcune fonti la spiegano con l'influsso di Galvano, nome attestato in forme quali \"Gavin\" e \"Gavinus\".\n\u00c8 un nome caratteristico della Sardegna, in particolare del sassarese, dove si \u00e8 diffuso grazie al culto di san Gavino, martirizzato a Porto Torres e nel sud della Sardegna, nel Medio Campidano come San Gavino Monreale, mentre nel resto d'Italia \u00e8 sostanzialmente sconosciuto.\nOnomastico.\nL'onomastico pu\u00f2 essere festeggiato il 19 febbraio in memoria di san Gabino, parente di Papa Caio, di santa Susanna e di Diocleziano e martire a Roma, oppure il 25 ottobre o il 30 maggio in memoria di san Gavino, missionario in Sardegna, martire con i santi Proto e Gianuario a Porto Torres sotto Diocleziano o Adriano."}
{"id": "308668", "revid": "80598", "url": "https://it.wikipedia.org/wiki?curid=308668", "title": "Appropriazione indebita", "text": "Lappropriazione indebita \u00e8 una fattispecie di reato riconosciuta - con diverse denominazioni - in numerosi sistemi giuridici contemporanei (\"embezzlement\" nella Common law britannica, \"abus de confiance\" nel sistema giuridico francese, ecc.) con il comune denominatore di appropriazione di beni di cui si sia gi\u00e0 in possesso, a differenza del furto che presuppone anche una presa di possesso del bene alienato.\nNel diritto romano essa si confondeva nel pi\u00f9 generale concetto di \"furto\". Alcuni casi di appropriazione indebita vengono descritti come \"furtum\" nelle leggi delle XII tavole, e tale concezione continua anche nel Digesto. Solo a partire dal diritto del tardo medioevo comincia a prender forma una differenza tra le due fattispecie, con la distinzione tra \"furtum proprium\" e \"furtum improprium\" (quest'ultimo caratterizzato in genere dall'appropriarsi di beni gi\u00e0 detenuti in proprio possesso).\nNel diritto penale italiano.\nNel sistema giuridico italiano, l'appropriazione indebita appartiene alla categoria dei \"delitti contro il patrimonio\". \nIl reato viene cos\u00ec descritto dall'art. 646 del Codice Penale:\nNasce come specificazione del delitto di furto: se questo garantisce la propriet\u00e0 attraverso la tutela del possesso, l'appropriazione indebita difende i diritti del proprietario quando una violazione del possesso non vi \u00e8 stata, perch\u00e9 il bene \u00e8 gi\u00e0 nella sfera possessoria del reo e questo gli permette di far la cosa propria senza sottrarla.\nIl bene giuridico tutelato, un tempo individuato nel generico diritto di propriet\u00e0, \u00e8 oggi identificato nell'interesse di un soggetto diverso dall'autore del fatto, al rispetto dell'originario vincolo di destinazione della cosa, ove per\u00f2 l'origine del vincolo sembra scaturire da qualsiasi fonte, pubblica o privata.\nL'ordinamento giuridico italiano attribuisce una scarsa gravit\u00e0 al reato di appropriazione indebita, relegandone il perseguimento alla querela della parte offesa.\nPresupposti.\nPresupposto ovvio per l'integrazione della fattispecie criminosa in esame \u00e8 dunque il possesso da parte dell'agente, ma secondo la dottrina dominante, il possesso a qualsiasi titolo, cos\u00ec come disciplinato dall'art. 646 c.p., non si identifica con il possesso esercitato \"animus rem sibi habendi\", cio\u00e8 con l'intenzione di esercitare sulla cosa oggetto dell'appropriazione i poteri riconnessi al diritto di propriet\u00e0 o altro diritto reale, essendo sufficiente ad attribuire al soggetto la qualit\u00e0 di possessore, la facolt\u00e0 concessa dal dominus di disporre della cosa al di fuori della sua sfera di sorveglianza (Cass. 17/6/1988 n. 7079). Il possesso viene identificato come un autonomo potere di fatto sulla cosa. Esso pu\u00f2 essere fondato su qualsiasi titolo secondo il disposto dell'art. 646 c.p., e cio\u00e8 su una legge, su un contratto e qualsiasi altra causa.\nUn titolo per il possesso della cosa deve comunque sussistere, non potendo per esempio esservi appropriazione di un bene di provenienza illecita. Non ha importanza la natura specifica della fonte, ci\u00f2 che assume rilievo \u00e8 che non deve trattarsi di un titolo che ne trasferisca anche la propriet\u00e0, perch\u00e9 in tal caso non sarebbe ipotizzabile il reato. Secondo l'opinione dominante, \u00e8 impossibile assumere a parametro la nozione civilistica di possesso, la quale cos\u00ec escluderebbe il reato di appropriazione in diverse figure, come per esempio nel caso dei soggetti qualificabili civilisticamente come detentori. Bisogna quindi determinare una concezione penalistica del possesso, ricomprendente qualsiasi situazione in cui vi sia una relazione materiale con la cosa, tanto che questa rientri nella sfera di signoria del soggetto non proprietario, accompagnata dalla coscienza e volont\u00e0 di tale relazione materiale.\nCondotta.\nAppropriarsi significa fare propria la cosa altrui di cui si ha il possesso; esige una connotazione di intenzionalit\u00e0.\nTradizionalmente si scompone il concetto in due momenti: l'espropriazione e l'impossessamento. Solo con quest'ultimo avviene la cosiddetta \"interversione del possesso\".\nOggetto.\nOggetto sono l'altrui denaro o altra cosa mobile. Tra queste rientra ogni cosa avente un valore intrinseco, anche non patrimoniale, ma non le idee.\nPena.\nLa pena prevista per siffatta violazione \u00e8 quella della reclusione da 2 a 5 anni congiunta alla multa da 1.000 a 3.000 \u20ac, ma se il fatto \u00e8 commesso su cose detenute a titolo di deposito necessario, ossia di un deposito effettuato a causa di circostanze imprevedibili (come terremoto, incendio, naufragio etc...) non originato quindi da un atto di libera volont\u00e0, la pena viene aumentata.\nCon l'emanazione del decreto legislativo n. 36 del 10 aprile 2018, viene abrogata la procedibilit\u00e0 d'ufficio in caso di deposito necessario e/o quando il reato \u00e8 aggravato ai sensi del n. 11 dell'art. 61 c.p, rendendo quindi il reato procedibile solo a querela di parte.\nDifferenze.\nL\"appropriazione indebita\" \u00e8 un reato disciplinato dall'art. 646 c.p., molto affine al furto, ma differente per il fatto che nel furto il reo si impossessa della cosa altrui (art. 624 c.p. \"...s'impossessa ... sottraendola a chi la detiene\"), mentre nel reato in questione la cosa \u00e8 gi\u00e0 nel possesso del reo (art. 646 c.p. \"...di cui abbia, a qualsiasi titolo, il possesso\")."}
{"id": "308669", "revid": "767487", "url": "https://it.wikipedia.org/wiki?curid=308669", "title": "Gelasio", "text": "Origine e diffusione.\nDeriva dal nome latino \"Gelasius\", attestato solo in epoca cristiana e tratto a sua volta dal tardo nome greco \u0393\u03b5\u03bb\u03ac\u03c3\u03b9\u03bf\u03c2 (\"Gelasios\"); esso \u00e8 basato sul verbo \u03b3\u03b5\u03bb\u03ac\u03c9 (\"gel\u00e1o\", \"ridere\", \"sorridere\"), e pu\u00f2 quindi essere interpretato come \"allegro\", \"ridente\", \"ilare\", \"sorridente\", significato analogo a quello dei nomi Ilario, Gaudenzio e Allegro.\nIl nome si \u00e8 diffuso in Italia per via del culto di vari santi cos\u00ec chiamati, ma l'utilizzo moderno \u00e8 scarsissimo; \u00e8 attestato principalmente in Italia centrale, fino all'Abruzzo a sud e all'Emilia-Romagna a nord. In Irlanda la forma \"Gelasius\" \u00e8 stata usata, storicamente, per \"tradurre\" il nome Glaisne.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "308670", "revid": "547992", "url": "https://it.wikipedia.org/wiki?curid=308670", "title": "Carlo Mazzone", "text": "\u00c8 conosciuto con il soprannome di \"Sor Carletto\" o \"Sor Magara\" per via del caratteristico e spiccato accento romanesco. Detiene il record di panchine in Serie A, con 792 panchine ufficiali (797 se si considerano anche i 5 spareggi). Nel 2019 gli \u00e8 stata intitolata la nuova tribuna Est dello Stadio Cino e Lillo Del Duca di Ascoli Piceno, e nello stesso anno \u00e8 stato inserito nella Hall of Fame del calcio italiano.\nCarriera.\nGiocatore.\nDopo aver giocato nelle giovanili della , gioc\u00f2 una stagione nel (dilettanti) collezionando 25 presenze. Esord\u00ec in Serie A il 31 maggio 1959 in - (1-1), e gioc\u00f2 l'ultima di campionato Roma-Talmone Torino (4-1). L'anno seguente pass\u00f2, sempre in Serie A, alla . Nello stesso campionato si trasfer\u00ec in Serie C, rinforzando le fila del . L'anno seguente and\u00f2 alla , club in cui gioc\u00f2 per nove anni, dal 1960 al 1969, e dove collezion\u00f2 219 presenze, quasi tutte da capitano. La sua ultima stagione da calciatore, quella 1968-1969, fu anche la sua prima da allenatore, sempre dei bianconeri.\nAllenatore.\nNella stagione 1968-1969 il presidente Costantino Rozzi, in attesa di trovare un nuovo allenatore per la Del Duca Ascoli, gli affid\u00f2 temporaneamente per due volte la conduzione della prima squadra; il 24 novembre 1968 avviene l'esordio in panchina in sostituzione di Malavasi, poi il 4 maggio 1969 al posto di Capello e fino alla fine del campionato di Serie C. Nel campionato seguente Mazzone, nella penultima giornata di andata, sostitu\u00ec fino al termine della stagione l'allenatore Eliani; port\u00f2 la squadra per la prima volta nella sua storia in testa al campionato, sfiorando la promozione.\nMazzone rimase all'Ascoli fino al 1975. In questo periodo, con due promozioni in tre anni, port\u00f2 la squadra dalla Serie C alla massima serie. Nel campionato 1974-1975 ottenne la prima di molte salvezze in Serie A.\nPassato alla , vi rimase per tre anni, vincendo nel 1975 la Coppa di Lega Italo-Inglese e classificandosi al terzo posto nel campionato 1976-1977.\nPassato al neopromosso nel 1978, alla guida del club calabrese raggiunse due salvezze in massima serie.\nTorn\u00f2 nel 1980 all'Ascoli per altre cinque stagioni, guidando la squadra a un sesto posto nel campionato 1981-1982 e a quattro salvezze consecutive.\nDopo una breve parentesi al nel 1985-1986 in Serie B, senza riuscire a centrare per pochi punti l'obiettivo della promozione, pass\u00f2 al , in Serie B, subentrando a dieci giornate dal termine. Il campionato fu molto combattuto nelle fasi conclusive, con e promosse direttamente (con 44 punti) e tre squadre a un solo punto di distacco. Lecce, e si affrontarono dunque in tre gare di spareggio, pi\u00f9 un ulteriore finale fra Cesena e Lecce che vide prevalere i bianconeri. Mazzone centr\u00f2 l'obiettivo della promozione in Serie A l'anno successivo, con il secondo posto a due punti dalla capolista Bologna. L'esperienza con il Lecce prosegu\u00ec per altri due anni in Serie A, con due salvezze: la prima con un nono posto, la seconda per un solo punto.\nDopo una breve parentesi al , nel 1991 firm\u00f2 per il , dove rimase per due anni. Il sesto posto del 1992-1993 con i sardi (e conseguente loro qualificazione alla Coppa UEFA dopo 21 anni) gli valse la chiamata alla . I tre anni con i giallorossi furono caratterizzati da un settimo posto e due quinti posti. Durante la sua permanenza a Roma, inoltre, Mazzone lanci\u00f2 in prima squadra Francesco Totti.\nTorn\u00f2 a Cagliari nel 1996 subentrando dopo sei giornate a Gregorio P\u00e9rez, ma non riusc\u00ec a salvare i sardi, battuti nello spareggio dal , dalla retrocessione in Serie B.\nNel 1997 prov\u00f2 l'esperienza al Napoli, dove diede le dimissioni dopo quattro partite di campionato. Nel 1998 approd\u00f2 nuovamente al Bologna, appena privatosi di Roberto Baggio, ma con Giuseppe Signori. Guid\u00f2 i rossoblu alla vittoria dell'Intertoto e arriv\u00f2 fino alle semifinali di Coppa UEFA e di Coppa Italia.\nNel 1999 pass\u00f2 quindi al , dove fu uno dei pochi allenatori a completare un campionato intero con la squadra del vulcanico presidente Luciano Gaucci.\nNel 2000 Mazzone venne chiamato alla guida del , dove poi, convinto proprio da Mazzone, arriver\u00e0 Roberto Baggio, il quale al momento della firma con le \"rondinelle\" fece apporre sul contratto una clausola che gli avrebbe permesso di rescinderlo nel caso in cui Mazzone avesse cambiato squadra. Di rilievo fu in quella stessa stagione il cambio di ruolo, impresso ad Andrea Pirlo da mezza punta a regista di centrocampo, perch\u00e9 chiuso in avanti da Baggio.\nQuesta soluzione sarebbe stata ripresa nel 2002 da Carlo Ancelotti al , dove il trequartista era Rui Costa, e avrebbe portato il giocatore bresciano a laurearsi in quel ruolo campione del mondo nel 2006. Il binomio Mazzone-Baggio port\u00f2 il Brescia alla serie record di quattro salvezze consecutive e la qualificazione alla Coppa UEFA sfiorata nel 2001, quando il club lombardo fu sconfitto dal nella finale dell'Intertoto. Il 30 settembre 2001 fu memorabile quanto controversa la polemica corsa di Mazzone verso la curva dei tifosi dell', dove il tecnico festeggi\u00f2 il gol del 3-3 siglato da Rinaldi (autogol seguito a una punizione calciata da Roberto Baggio)..\nDopo essere tornato per la terza volta al Bologna nel 2003-2004, l'anno seguente, esattamente il 7 febbraio 2006 \u00e8 chiamato ad allenare il , sesto in Serie A, per sostituire Roberto Donadoni. La sua prima partita da allenatore del Livorno \u00e8 quella che vede opposta la sua squadra all', sua ex squadra, con la sfida terminata col punteggio di 0-0. Mazzone ha concluso il rapporto con la societ\u00e0 toscana alla fine della stagione e a quasi 70 anni di et\u00e0. Il successivo 18 marzo, in occasione di Livorno-, ha eguagliato il record di 787 presenze in panchina in Serie A di Nereo Rocco e lo ha successivamente battuto, giungendo a fine stagione a 795 presenze in serie A. Quella sulla panchina del Livorno \u00e8 stata l'ultima esperienza del tecnico romano.\nDopo il ritiro.\nMazzone ha allenato ininterrottamente per circa 38 anni e ha stabilito il record di panchine nella storia del calcio italiano, con 1.278 panchine ufficiali. Nel 2009, in occasione della finale di Champions League tra Barcellona e Manchester Utd, fu invitato alla partita da Josep Guardiola, allenatore del e suo ex giocatore nel Brescia: Mazzone accett\u00f2 volentieri dichiarando apertamente di tifare per la squadra spagnola. Guardiola, al termine della partita, dedic\u00f2 la vittoria a Paolo Maldini, ritiratosi da poco, e proprio al suo \"maestro\" Carlo Mazzone, dicendosi orgoglioso di averlo avuto come tecnico, nonch\u00e9 di ispirarsi al suo credo calcistico.\nTerminata la carriera da allenatore, nel 2008 appare in un piccolo cameo interpretando s\u00e9 stesso nel film \"L'allenatore nel pallone 2\", in cui dialoga a bordo di un treno con l'allenatore della Longobarda Oronzo Can\u00e0, personaggio cinematografico interpretato da Lino Banfi. \nControversie.\nNel 2005 la procura di Firenze, su richiesta di Gabriella Bernardini Beatrice, vedova del calciatore Bruno Beatrice, apr\u00ec un'indagine sulla morte di quest'ultimo (iniziativa poi allargatasi ad altri casi), in cui si ipotizzava che potesse essere stata determinata da errate terapie a cui il calciatore fu sottoposto per accelerare la guarigione da una tendinopatia (in particolare una massiccia radioterapia durata circa tre mesi). L'ipotesi che queste terapie, e l'uso di alcune sostanze dopanti durante la carriera agonistica, fossero state la causa della leucemia, era rafforzata, secondo i legali della vedova Beatrice, dal decesso di alcuni ex compagni di squadra ai tempi della Fiorentina. L'indagine dei Nas di Firenze, limitatamente alla morte di Beatrice, si concluse nel giugno del 2008, ipotizzando il reato di omicidio preterintenzionale per l'allenatore Carlo Mazzone. Il 2 gennaio 2009 la procura di Firenze richiese per\u00f2 l'archiviazione del caso per intervenuta prescrizione.\nBibliografia.\nCarlo Mazzone; Marco Franzelli; Donatella Scarnati, \"Una vita in campo\", Baldini Castoldi Dalai, 2010. ISBN 88-6073-726-5"}
{"id": "308671", "revid": "3115", "url": "https://it.wikipedia.org/wiki?curid=308671", "title": "Gelindo (nome)", "text": "Origine e diffusione.\nDeriva probabilmente dal nome germanico femminile \"Gelindis\", attestato a partire dall'VIII secolo; \u00e8 composto da due elementi: il secondo dei due \u00e8 \"lind\" o \"linta\", un elemento dal significato dubbio spesso interpretato come \"scudo [di legno di tiglio]\"), mentre il primo \u00e8 incerto, e viene occasionalmente identificato in \"sigu\" (\"vittoria\"). In tal caso, sarebbe sostanzialmente una variante del germanico \"Sieglinde \", nome portato dalla madre di Sigfrido ne \"L'anello del Nibelungo\" di Wagner e a cui potrebbe essere ricondotto il francese \"S\u00e9gol\u00e8ne\".\nIl nome, oggi attestato soprattutto nelle Tre Venezie e, secondariamente, in Toscana ed Emilia-Romagna, \u00e8 portato da Gelindo, un personaggio delle storie tradizionali piemontesi; la forma tipicamente veneta \"Zelindo\" \u00e8 nota in particolare al femminile per essere stata portata da Zelinda, la protagonista femminile de \"Gli amori di Zelinda e Lindoro\" di Carlo Goldoni.\nOnomastico.\nEssendo un nome adespota, ovvero che non \u00e8 portato da alcun santo, l'onomastico viene festeggiato il 1\u00ba novembre, giorno di Ognissanti."}
{"id": "308673", "revid": "1318658", "url": "https://it.wikipedia.org/wiki?curid=308673", "title": "Roberto Pacini", "text": "\u00c8 anche autore e produttore teatrale e produttore cinematografico.\nBiografia.\nVive e lavora a Roma. Nasce come attore e nel 1987 frequenta la \"Bottega Teatrale di Firenze\" diretta da Vittorio Gassman; si diploma successivamente all'Accademia nazionale d'arte drammatica nel 1993. Lavora come attore in teatro con registi come Lorenzo Salveti, Riccardo Reim, Franco Ricordi, Carlo Alighiero e Franco Branciaroli .\nTeatro.\nDebutta come regista nel 1994 e dal 1996 si dedica alla regia e alla drammaturgia. Il suo registro appartiene al cosiddetto \"Teatro di parola\", ne sviluppa le prerogative elaborando composizioni drammatiche che gi\u00e0 definiscono la chiave interpretativa della messa in scena e il lavoro sul testo e sugli attori risulta di primaria importanza.\nNel corso degli anni, segue uno stile molto personale, visionario e grottesco, e la sua ricerca offre inconsuete letture di opere classiche (Anton \u010cechov, Kafka, Pirandello, Shakespeare) e autori contemporanei . Gli allestimenti, spesso in luoghi non deputati alla rappresentazione teatrale, oltrepassano la dimensione del realismo e propongono suggestioni fantastiche, irrazionali, con forti tinte espressioniste. Il lavoro sulla colonna sonora va di pari passo con quello della recitazione e si avvale costantemente di musiche originali. Fra i compositori che hanno collaborato con Pacini, Germano Mazzocchetti e Alessandro Molinari.\nNel 2003 \u00e8 nominato direttore artistico della \"CTD compagnia teatrale\" di Roma e realizza classici (Eschilo, Herman Melville, Shakespeare, Edgar Allan Poe) e progetti sulla nuova drammaturgia italiana e internazionale. Ha diretto e fondato \"Cadmo &amp; Armonia compagnia di teatro\" (1994) e successivamente il Teatro di Puck (1998).\nFra gli spettacoli: \"La locanda Hauser\" (1995), una elaborazione di quattro racconti di Guy de Maupassant, \"L'ospedale dei mentecatti\" (1996), libera interpretazione del \"Ritratto dell'artista da giovane\" di James Joyce, e per la prima volta in Italia la messa in scena integrale de \"La notte poco prima della foresta\" (2000) di Bernard-Marie Kolt\u00e8s. Di Kolt\u00e8s, cura la prima versione italiana dell'inedito \"H\u00e9ritage\" (2002).\nFilm.\nDal 2001 \u00e8 anche produttore e autore cinematografico. Partecipa alla produzione di lungometraggi nazionali e a coproduzioni internazionali in 35 mm e 16 mm in qualit\u00e0 di produttore, produttore esecutivo, produttore consulente e delegato alla produzione.\nI suoi progetti personali, prodotti dalla societ\u00e0 Cinepuck, risentono di influenze teatrali e in seguito acquistano un'identit\u00e0 surreale e metafisica anche grazie alla sperimentazione con il vecchio formato Super 8. Nel 2001 produce e dirige il suo primo cortometraggio \"Dal Diario di un Aiuto Contabile\", tratto dall'omonimo racconto di \u010cechov, un uomo e la sua infinita guerra quotidiana in ufficio, presentato ad Arcipelago Film Festival . Fra i lavori in pellicola, \"Mr Filipponi\", la vera storia di un poeta che perde le sue poesie, e \"Balloon, a man lost in his thought\" (2010).\n\"Sunlight\" (2006), video istituzionale per i cinquanta anni dei Trattati di Roma (Prix Europa 2006, Berlino), \"Being Fed Up\" (2007), spot per il sociale contro la discriminazione sulle donne, prodotto dall'UNESCO, \"For Instance\" (2009) per il Programma Alimentare Mondiale contro la fame nel mondo. \n\"Dreams &amp; Colours\" \u00e8 un documentario visionario su Piazza Navona del 2010, a cui segue \"Gaussian Copula Function\" dall'articolo giornalistico di Felix Salmon pubblicato da Wired sul crollo di Wall Street del 2008.\n\"The Man Wearing a Hood\" (2012) \u00e8 un tributo a Rod Serling e \"Ai confini della realt\u00e0\". Sempre del 2012 \u00e8 \"The Empty Chair\" (2012) per il Fondo delle Nazioni Unite per la Popolazione con le musiche di Moby . \nNel 2017 \"FPM\", acronimo che sta per Fine Pena Mai sulla condizione di alcuni detenuti nelle carceri italiane condannati all'ergastolo, e nel 2018 \"L'entusiasmo di un bambino\", storia di \"un giovanotto sui 75 a cui gli occhi si illuminano come quelli d\u2019un bambino quando parla dei suoi mattoni riciclati\" per la serie Storie di Economia circolare, un progetto Ecodom con Banca Etica fra i partner \nSulla Brexit, produce e dirige \"Not a good idea\" (2019) che fa parte del progetto internazionale Brexit Feelings.\nCreative Commons.\nDistribuiti in Creative Commons, ha prodotto e diretto \"The Briefcase\" (2011), sulla crisi finanziaria mondiale, \"Animals/Man\" (2011), altro spot per il sociale, \"Time\" (2013) contro la Pena di morte, \"The Diary of an Assistant Bookkeeper\" (2012-2013), webserie tratta dall'omonimo racconto di Anton \u010cechov, versione in inglese del suo primo cortometraggio del 2001, con scene aggiunte e un nuovo montaggio con le musiche dei Nine Inch Nails, e \"Shapes\" (2013), in occasione del settantesimo anniversario del primo Bombardamento di Roma.\nNel 2015 dirige \"Exit\" opera sperimentale in video presentata come \"Il vecchio e il nuovo, uscendo\", con musica di Chris Zabriskie, artista americano anch'egli ispirato dal movimento Open Source e le licenze Creative Commons. Nel 2019 produce \"Sintuit\", \u201cuno spot pubbicitario del 2064\u201d ma in realt\u00e0 un video per sensibilizzare oggi sul Cambiamento climatico.\nLavori recenti.\nFra i suoi ultimi lavori come autore e regista, di recente ha prodotto \"13 Years Later\" (2019) in occasione delle Elezioni europee del 2019, con le musiche dei Nine Inch Nails, versione estesa di \"Sunlight\" del 2006, e nel 2020 \"Or Other\", originariamente prodotto per il HealthForAll Film Festival dell'Organizzazione Mondiale della Sanit\u00e0, e \"The Mall\", un'esperienza sulla COVID-19: \"Che succederebbe se?\". "}
{"id": "308675", "revid": "125853742", "url": "https://it.wikipedia.org/wiki?curid=308675", "title": "Gelsomina", "text": "Origine e diffusione.\nRappresenta un nome affettivo e augurale in riferimento al fiore del gelsomino, e rientra quindi in quella vasta schiera di nomi ad ispirazione floreale quali Rosa, Viola, Iris e via dicendo. Etimologicamente, deriva dal persiano (\"yasamen\", \"yasamin\", \"yasmin\").\nIn inglese \u00e8 presente nella forma \"Jasmine\", piuttosto nota anche in Italia, ed \u00e8 diffuso gi\u00e0 dal XVI secolo, probabilmente influenzato anche dal nome Ismenia. In tempi recenti, la lingua inglese ha visto il diffondersi di alcune forme moderne quali \"Jasmyn\" e \"Jazymn\", e di altre ispirate chiaramente alle forme arabe e persiane, come \"Yasmin\".\nOnomastico.\nIl nome \u00e8 adespota, ovvero privo di santa patrona. L'onomastico pu\u00f2 essere festeggiato il 1\u00ba novembre, per la festa di Ognissanti."}
{"id": "308676", "revid": "287204", "url": "https://it.wikipedia.org/wiki?curid=308676", "title": "Geltrude", "text": "Origine e diffusione.\nDeriva da un nome germanico attestato in varie forme, quali \"Gerdrud\" e \"Geretrudis\": \u00e8 formato da \"ger\" (o \"gaira\", \"lancia\") combinato con \"drud\" (o \"druda\" o \"trut\", \"amico\", \"caro\", \"amato\"), con \"thrud\" (\"forza\") oppure con \"traud\" (\"abile\", \"idonea\"), anche se non mancano ipotesi che lo riconducono a diverse altre radici germaniche. Analogamente agli altri nomi germanici, non ha un significato complessivo preciso: alcune interpretazioni includono \"amica della lancia\", \"lancia fedele\", \"lancia forte\", \"lancia di forza\".\nIn italiano \u00e8 giunto tramite le forme tedesche \"Gertrud\" e \"Gertraud\", adattadosi per motivi fonetici nella forma Geltrude; diffusosi grazie al culto di diverse sante con tale nome, \u00e8 usato quasi solo al femminile, anche se sono attestate forme maschili. In Inghilterra venne probabilmente portato da coloni dei Paesi Bassi attorno al XV secolo.\nOnomastico.\nL'onomastico si pu\u00f2 festeggiare in memoria di pi\u00f9 sante e beate, alle date seguenti:"}
{"id": "308677", "revid": "2039709", "url": "https://it.wikipedia.org/wiki?curid=308677", "title": "Gemma (nome)", "text": "Origine e diffusione.\nRiprende un soprannome italiano medievale \"Gemma\", attestato gi\u00e0 nel tardo impero romano: esso \u00e8 basato sul vocabolo latino e poi italiano \"gemma\", che indicava in origine il germoglio di una pianta e, poi, anche una pietra preziosa, entrambi significati conservati anche in italiano moderno. Il nome venne portato da Gemma Donati, la moglie di Dante Alighieri, ed \u00e8 anche il nome tradizionalmente usato per la stella Alfa Coronae Borealis.\nSi tratta di un tipico nome augurale, della stessa risma di altri quali Margherita, Perla, Ambra, Rubina e via dicendo, alla cui diffusione ha contribuito anche il culto di alcune sante, in particolare la vergine lucchese Gemma Galgani; in Italia \u00e8 attestato in tutto il Centro-Nord, mentre \u00e8 pi\u00f9 raro nel Sud.\nDurante il Medioevo era usato anche in Inghilterra, ma non sopravvisse, e venne ripreso solamente nel XIX secolo.\nOnomastico.\nL'onomastico si pu\u00f2 festeggiare in memoria di pi\u00f9 sante, alle date seguenti:"}
{"id": "308678", "revid": "47767", "url": "https://it.wikipedia.org/wiki?curid=308678", "title": "Genoveffa", "text": "Origine e diffusione.\nContinua l'antico nome medievale \"Genovefa\", la cui origine \u00e8 incerta, probabilmente germanica o celtica. Le ipotesi prevalenti lo riconducono ai termini germanici *\"kunj\u0105\" (\"razza\", \"stirpe\", \"famiglia\") e *\"w\u012bb\u0105\" (\"donna\", \"moglie\"), oppure alla radice gallica \"genos\" (anch'essa \"famiglia\", \"stirpe\"), associata ad un secondo termine non identificato, o ad una combinazione di queste due origini.\nTesi meno frequenti lo riconducono a \"gen\" (\"guancia\") e \"gewlf\" (\"bianco\"), quindi \"dalle gote bianche\", oppure gli danno la stessa etimologia del nome Ginevra.\nIl nome \u00e8 sostenuto, specialmente in Francia, dalla devozione verso santa Genoveffa che, secondo la leggenda, difese Parigi dall'invasione di Attila, oltre che alla fama del personaggio cavalleresco tragico di Genoveffa di Brabante, moglie di Sigfrido. In Italia \u00e8 attestato un po' ovunque, con maggior frequenza in Campania, ma \u00e8 caduto un po' in disuso per via del suono pesante e dopo essere stato usato per personaggi ridicoli o di satira, come la protagonista del fumetto di Attalo \"Genoveffa la racchia\" o come la sorellastra di Cenerentola (in lingua originale \"Drizella\") nel film Disney del 1950.\nOnomastico.\nL'onomastico ricorre il 3 gennaio in memoria della gi\u00e0 citata santa Genoveffa, vergine di Nanterre, patrona di Parigi. Il 5 gennaio si ricorda inoltre un'altra santa con questo nome, Genoveva Torres Morales, religiosa."}
{"id": "308684", "revid": "47767", "url": "https://it.wikipedia.org/wiki?curid=308684", "title": "Genesio", "text": "Origine e diffusione.\nDeriva dal tardo nome greco \u0393\u03b5\u03bd\u03ad\u03c3\u03b9\u03bf\u03c2 (\"Genesios\"), latinizzato in \"Genesius\"; \u00e8 basato sull'aggettivo \u03b3\u03b5\u03bd\u03ad\u03c3\u03b9\u03bf\u03c2 (\"gen\u00e9sios\", \"relativo alla nascita\" o anche \"relativo alla famiglia\") o direttamente sul sostantivo \u03b3\u03ad\u03bd\u03b5\u03c3\u03b9\u03c2 (\"g\u00e9nesis\", \"origine\", \"creazione\", \"nascita\").\nPer quanto riguarda la diffusione in Italia, sostenuta dal culto di vari santi cos\u00ec chiamati, nelle forme fondamentali \u00e8 attestato maggiormente nel Nord e nel Centro, specie nelle Marche ed \u00e8 usato, soprattutto al femminile, anche nella Sardegna meridionale; le forme \"Ginnesio\" e \"Genito\" sono dialettali, la seconda tipica in particolare della Calabria.\nOnomastico.\nIl nome \u00e8 stato portato da diversi santi; l'onomastico pu\u00f2 quindi essere festeggiato in pi\u00f9 date, fra le quali:\nVa notato che il calendario dei santi attuale riporta solamente i santi di Clermont, Arles, Thiers e Lione."}
{"id": "308686", "revid": "1522738", "url": "https://it.wikipedia.org/wiki?curid=308686", "title": "Elezioni presidenziali in Cile del 1970", "text": "Le elezioni presidenziali in Cile del 1970 si tennero il 4 settembre. Poich\u00e9 nessun candidato ottenne la maggioranza assoluta dei voti, il Congresso nazionale procedette ad eleggere il presidente scegliendo tra i due candidati che avevano ottenuto pi\u00f9 voti, secondo quanto previsto dalla Costituzione.\nUn accordo tra la sinistra e i cristiano-democratici del presidente uscente Frei permise il 24 ottobre la vittoria di Salvador Allende del Partito Socialista del Cile, che divenne Presidente con 153 voti contro i 35 di Alessandri e 7 astenuti.\nQuadro politico.\nUnidad Popular.\nLa sinistra era rappresentata dalla coalizione dell'Unidad Popular formata da socialisti, comunisti, radicale e democratici cristiani dissidenti. Tale coalizione sostitu\u00ec il Frente de Acci\u00f3n Popular.\nAll'interno della neonata coalizione i singoli partiti proposero propri esponenti da candidare alla presidenza in nome di tutta l'alleanza: Salvador Allende, del Partito Socialista del Cile; Pablo Neruda, del Partito Comunista del Cile; Alberto Baltra, del Partito Radicale del Cile; Jacques Chonchol e Rafael Tarud entrambi esponenti del Partito Democratico Cristiano del Cile.\nAllende sembrava essere favorito ma all'interno del gruppo socialista e comunista non convinse il suo programma incline alla socialdemocrazia e per le sue sconfitte subite precedentemente. Tuttavia le candidature social-cristiane e radicale furono ritirate per sostenere Allende mentre il partito comunista rinunci\u00f2 infine alla presentazione del candidato presidenziale.\nLa scelta del candidato unico della coalizione fu adoperata da un comitato centrale che sarebbe stato anche influente nelle scelte del governo nel caso in cui Allende fosse risultato eletto Presidente del Cile.\nPartito Nazionale.\nIl Partito Nazionale e i dissidenti radicali di Democrazia Radicale sostennero la candidatura dell'ex Presidente Jorge Alessandri in qualit\u00e0 di indipendente conservatore. Obiettivo della candidatura era il proseguimento della tradizionale politica di stampo conservatrice e liberista in campo economico in alternativa alla nazionalizzazione proposta sia dal Partito Socialista del Cile che dal Partito Democratico Cristiano del Cile.\nGli Stati Uniti finanziarono la sua campagna elettorale, come con Eduardo Frei Montalva, ma i fondi destinati alla destra furono solo di 350.000$. Gli USA sostennero la campagna elettorale della destra nel timore che Allende vincesse le elezioni e trascinasse il paese nell'area dell'Unione Sovietica.\nPartito Democratico Cristiano del Cile.\nIl Partito Democratico Cristiano del Cile sostenne la candidatura di Radomiro Tomic, esponente dell'ala sinistra del partito, critico del centrismo di Eduardo Frei Montalva e sostenitore del modello del centro-sinistra e favorevole alla nazionalizzazione di alcune imprese private di interesse pubblico. Tomic propose un'alleanza con l'Unidad Popular sia in caso di vittoria che di sconfitta alle elezioni per creare un'alternativa alla destra liberista e conservatrice. Frei Montalva non sostenne la sua candidatura e nei confronti della sfida elettorale rimase neutrale, sostenendo nessuno dei tre candidati.\nLa vicinanza con la UP si concretizz\u00f2 con un patto stipulato sia con la destra che con la sinistra: la DC riconosceva la vittoria di Allende se questo avesse preso pi\u00f9 di 5.000 voti rispetto ad un altro candidato e 100.000 nel caso della vittoria di Alessandri.\nQuesta vicinanza alla sinistra non piacque per\u00f2 all'elettorato di centro e di centro-destra che nel 1964 sostenne Frei Montalva. Per questo motivo Tomic risultava terzo nei sondaggi ed era considerato vicino alle posizioni di Allende, specialmente in ambito economico e nella politica estera anche se oppositore alla vicinanza con l'URSS ma critico anche verso gli Stati Uniti."}
{"id": "308687", "revid": "47767", "url": "https://it.wikipedia.org/wiki?curid=308687", "title": "Germano (nome)", "text": "Origine e diffusione.\nContinua il \"cognomen\" romano, \"Germanus\", poi divenuto nome personale; se da un lato esso pu\u00f2 riprendere direttamente il termine latino \"germanus\", che vuol dire fratello e per esteso \"vero\", \"genuino\", \"reale\" (da \"germen\", \"germoglio\"), d'altro canto pu\u00f2 anche costituire un etnico, col significato cio\u00e8 di \"appartenente al popolo dei Germani\" (termine la cui origine \u00e8 dibattuta).\n\u00c8 plausibile che entrambe le origini siano corrette: il nome latino, nella maggioranza delle sue prime attestazioni, era certamente di matrice etnica, mentre pi\u00f9 tardi il senso di \"fratello\" divenne prevalente; questo avvenne specialmente tra i cristiani, fra i quali il nome richiamava la fratellanza nella fede in Cristo. In tal senso, \"Germanus\" venne usato anche per \"tradurre\" il nome di origine greca Adelfo (uno dei tanti con cui condivide il significato, come anche Bror e Veli).\nIl culto di vari santi cos\u00ec chiamati tenne vivo l'uso del nome, che in Italia \u00e8 moderatamente diffuso (anche se meno rispetto ai suoi equivalenti francesi, molto comuni oltralpe); nel Bel Paese \u00e8 attestato principalmente al Nord.\nOnomastico.\nL'onomastico si pu\u00f2 festeggiare in memoria di vari santi, alle date seguenti:\nCon la forma femminile si registrano invece le seguenti sant:"}
{"id": "308690", "revid": "47767", "url": "https://it.wikipedia.org/wiki?curid=308690", "title": "Gervasio", "text": "Origine e diffusione.\nDa \"Gervasius\", probabilmente una forma latinizzata di un ignoto nome germanico cominciante con l'elemento \"ger\", \"lancia\" (da cui anche Gerlando, Geltrude, Gerardo, Giraldo e Ruggero). Il secondo elemento \u00e8 incerto; alcune fonti lo riconducono alla radice celtica \"vas\", \"servo\", quindi \"che serve con la lancia\".\nLa forma inglese, \"Gervase\", venne introdotta in Inghilterra dai Normanni durante il Medioevo, ma si \u00e8 via via rarificata. Il nome inglese \"Jarvis\" si \u00e8 originato come variante, sempre medievale, del nome, e ha dato origine all'omonimo cognome. Il suo uso attuale quindi pu\u00f2 essere tanto un vestigio del nome quanto una ripresa del cognome. In Italia \u00e8 distribuito in tutta la penisola, ma accentrato in Lombardia.\nOnomastico.\nL'onomastico si festeggia il 19 giugno in memoria di san Gervasio di Milano. Si ricorda con questo nome il 20 agosto anche un beato, Gervais-Protais Brunel, sacerdote, uno dei martiri dei pontoni di Rochefort."}
{"id": "308691", "revid": "287204", "url": "https://it.wikipedia.org/wiki?curid=308691", "title": "Critiche alla Chiesa cattolica", "text": "Le critiche alla Chiesa cattolica comprendono osservazioni e giudizi critici sul \"modus operandi\" della Chiesa cattolica nel corso dei secoli. Nel passato le critiche filosofiche e teologiche erano prevalenti (per una loro descrizione si vedano le descrizioni delle altre chiese cristiane). A partire dal XVIII secolo con l'avvento dell'Illuminismo, l'attenzione si spost\u00f2 per lo pi\u00f9 sul piano storico, politico, e culturale (oltre che filosofico).\nA queste critiche risponde l'apologetica, ossia il pensiero di teologi e scrittori di varie epoche, che si propongono di difendere la dottrina e l'autorit\u00e0 della Chiesa cattolica.\nCritiche storiche.\nL'analisi della storia della Chiesa in Europa ha portato molti studiosi ad accusare la stessa Chiesa di quelli che sono adesso definiti come crimini contro l'umanit\u00e0 commessi nei secoli passati.\nLa Chiesa riconosce alcune di queste azioni e omissioni, tanto che nel 2000 papa Giovanni Paolo II ha pubblicamente domandato perdono \"per i peccati dei cattolici attraverso i secoli\". Tuttavia, con alcune eccezioni, anche se non mancano critiche anche sulla cosiddetta \"Giornata del Perdono\" (la pi\u00f9 ricorrente \u00e8 che il papa ha chiesto perdono a Dio e non alle vittime e che, parlando degli errori della Chiesa cattolica, ha usato il termine \"talora\" in contrapposizione al \"sempre\" degli errori altrui), la Chiesa cattolica non fornisce solitamente \"posizioni ufficiali\" riguardo alle vicende storiche.\nCrociate.\nL'indizione di \"guerre sante\" da parte di Papi \u00e8 stata oggetto di molte critiche, sia per quanto riguarda le crociate in Terra Santa, sia per quanto concerne la lotta ai movimenti eretici (come quello cataro).\nIl cattolico Michael Coren nel libro: \u201cWhy Catholics Are Right\u201d afferma che \u00e8 vero che la Chiesa non ha agito sempre nella maniera pi\u00f9 opportuna, ma fa anche delle precisazioni: la Terra santa era sempre stata cristiana, ma fu ad un certo punto (700 circa) invasa dai musulmani. Le Crociate non furono, secondo Coren, dunque una campagna militare di imperialismo o colonialismo; infatti molte famiglie nobili dell'epoca si ridussero sul lastrico pur di sostenere le spese militari dei loro cavalieri.\nIndice dei libri proibiti.\nL'Indice dei libri proibiti (in latino \"Index Librorum Prohibitorum\") era un elenco di pubblicazioni proibite dalla Chiesa cattolica, istituito nel 1558 dall'Inquisizione (o Sant'Uffizio), sotto Papa Paolo IV. La Chiesa si era infatti attribuita il diritto di vigilare sulle letture dei fedeli in modo che questi non fossero influenzati da opere letterarie ritenute nocive per la fede e per la morale.\nDopo l'invenzione della stampa e il pericolo della crescente diffusione delle idee della Riforma il problema divenne prioritario tanto che fino al Settecento la Chiesa cerc\u00f2 di ostacolare la diffusione di quelle idee che si scontravano con la dottrina della Chiesa cattolica in modo da poter prevenire una possibile contaminazione della fede e la presunta \"corruzione morale\" derivante dalla conoscenza di idee nuove: si cercava di proibire la pubblicazione, la diffusione e la lettura di opere a carattere letterario e scientifico giudicate contrarie alla dottrina.\nDi tale politica furono vittime le opere di eminenti scienziati come Galileo Galilei.\nAll'Indice vennero messe anche le opere di filosofi e religiosi come Giordano Bruno, Tommaso Campanella e Erasmo da Rotterdam.\nNell'Indice finirono anche poeti e letterati come Giacomo Leopardi e Ludovico Ariosto, e studiosi di diritto come Cesare Beccaria, che vennero cos\u00ec ostacolati e censurati.\nAll'Indice non finirono invece i testi base della propaganda nazista, all'indomani dell'ascesa al potere di Adolf Hitler nel 1934.\nL'indice durante quattro secoli di attivit\u00e0 venne aggiornato almeno venti volte (l'ultima nel 1948) e fu abolito solamente dopo il Concilio Vaticano II, nel 1966, da papa Paolo VI. L'Indice dei libri proibiti si pu\u00f2 trovare ora sotto forma di guida bibliografica presso l'Opus Dei.\nInquisizione.\nNel Medioevo la Chiesa istitu\u00ec tribunali ecclesiastici per la persecuzione degli eretici, facendo uso di strumenti di tortura e sanzionando pene carcerarie e condanne a morte a persone accusate di apostasia o di stregoneria.\nLa Chiesa cattolica \u00e8 stata accusata di aver creato il sentimento antisemita dipingendo attraverso i secoli gli ebrei come \u00abgli assassini di Cristo\u00bb e \u00abdeicidi\u00bb; la bolla \"Cum nimis absurdum\" di Paolo IV (1555), istitu\u00ec i ghetti all'interno delle citt\u00e0 per isolare la popolazione di origine ebraica dai restanti cittadini e per spingerli alla conversione.\nAbolito temporaneamente, durante la Prima (1798) e la Seconda Repubblica Romana (1849), nei periodi in cui il papa non pot\u00e9 esercitare il potere temporale su Roma, fu soltanto dopo il 20 settembre 1870, con il ritorno di Roma all'Italia, che fu definitivamente chiuso il ghetto, l'ultimo rimasto in Europa Occidentale.\nTuttavia, a dispetto dell'emancipazione concessa loro dallo Stato Italiano, e della loro successiva integrazione (vi furono ebrei di spicco non solo nell'arte o nelle scienze, ma anche in politica, dal ministro delle finanze Sidney Sonnino al sindaco di Roma Ernesto Nathan), la promulgazione delle leggi razziali fasciste del 1938 and\u00f2 contro tutto il lungo processo iniziato fin dall'Unit\u00e0 d'Italia. Nell'occasione, comunque, diversi esponenti di spicco della Chiesa italiana si schierarono a favore della promulgazione delle leggi razziali. Va anche notato tuttavia che la matrice antisemita di Gemelli era strettamente religiosa. Non risulta, infatti, alcuna manifestazione di antisemitismo da parte di Gemelli nel corso della sua attivit\u00e0 professionale o in seno all'Universit\u00e0 Cattolica, nella quale non si riscontrarono episodi di razzismo o di avversione nei confronti di ebrei.\nAnche \"la Civilt\u00e0 Cattolica\" si espresse a favore della promulgazione delle leggi (\u00abUn colpo non meno vigoroso \u00e8 stato inflitto agli ebrei dal Consiglio dei ministri nella tornata del 2 settembre\u00bb).\nNonostante l'antisemitismo promosso dal regime fascista si fosse diffuso a tutti i livelli della societ\u00e0 italiana anche nel mondo cattolico, il Vaticano cerc\u00f2 di ripudiare con forza questi atteggiamenti nei confronti del popolo ebraico. Gudrun Sailer, giornalista tedesca di Radio Vaticana, in un documentario del National Geographic Channel, Vaticano Segreto ha raccontato la storia della prima donna assunta dal Vaticano, Hermine Speier, un'ebrea laica entrata nell'organico del Vaticano nel 1934.\nQuando nel 1943 il Governo Badoglio I le abrog\u00f2, padre Pietro Tacchi Venturi scrisse in una lettera al segretario di Stato Luigi Maglione che \u00abla legge, secondo i princip\u00ee e le tradizioni della Chiesa cattolica, ha bens\u00ec disposizioni che vanno abrogate [quelle sui convertiti e sui matrimoni misti] ma ne contiene pure altre meritevoli di conferma\u00bb.\nAnche da tali posizioni discende l'accusa, mossa alla Chiesa cattolica e in particolare a Pio XII, di aver tenuto una condotta morbida e indulgente, o anche permissiva, mentre si consumava la tragedia dell'Olocausto, non avendo il pontefice mai biasimato espressamente la condotta della Germania nazista ideatrice e pianificatrice della nota \"Soluzione finale della questione ebraica\".. Accuse pi\u00f9 pesanti affermano che le gerarchie cattoliche (forti di una lunga tradizione antiebraica) cercarono di evitare lo scontro con il Reich: in particolare l'episcopato tedesco e la Santa Sede (pur di difendere \"l'Europa cristiana\" dal pericolo comunista contribuirono a fomentare il clima di razzismo antisemita che rese possibile la Shoah).\nTuttavia la Chiesa cattolica emise encicliche di condanna contro entrambe le maggiori ideologie totalitarie del XX secolo, il nazismo di Hitler e il comunismo di Lenin e Stalin.\nAl riguardo Philippe Chenaux ha pubblicato un libro intitolato \u201cL'ultima eresia. La Chiesa cattolica e il comunismo in Europa da Lenin a Giovanni Paolo II\", recensito dall'ex direttore ed attuale editorialista del Corriere della Sera, Paolo Mieli (di religione ebraica); Chenaux \u00e8 un docente ed esperto di storia contemporanea, specializzato nello studio dei rapporti tra comunismo e cattolicesimo.\nLo studioso riporta come papa Benedetto XV e papa Pio XI (e gran parte della Chiesa cattolica) si mossero per difendere Cristiani ed Ebrei dalle violenze dei regimi totalitari. Benedetto XV si adoper\u00f2 presso Lenin, per via della spietata ferocia sovietica contro i cristiani e i sacerdoti, in modo da farle cessare, cercando di creare un accordo tra la Santa Sede e l'Unione Sovietica: l'obiettivo era quello di aprire i confini russi, inoltre l'accordo prevedeva un intervento umanitario proveniente dalla Santa Sede stessa. Il dialogo fall\u00ec. Nel 1926 papa Pio XI ordin\u00f2 di procedere alla riorganizzazione religiosa in Russia procedendo stavolta nella massima segretezza. Ci\u00f2 avvenne, anche se con numerosissime perdite. Il comunismo cerc\u00f2 quindi di penetrare nel cattolicesimo, soprattutto in Francia, per tentare uno sforzo di conciliazione, ma il Consiglio di vigilanza dell'arcidiocesi di Parigi pubblic\u00f2 un comunicato nel quale si diceva che queste posizioni non potevano in alcun modo essere considerate \u00abcattoliche\u00bb. Anche papa Pio XI mostr\u00f2 forte preoccupazione per questa apertura verso il comunismo (considerato da lui \u00abil male, il regno di Satana\u00bb).\nChenaux ricorda anche come la sollevazione militare spagnola dei franchisti del luglio 1936, venne giudicata dal mondo cattolico come una legittima rivolta contro la Spagna empia e rivoluzionaria dei comunisti e degli anarchici. Tuttavia importanti esponenti cattolici come Jacques Maritain, Fran\u00e7ois Mauriac e Luigi Sturzo si opposero a tale posizione. Nel maggio del 1938 il Vaticano riconobbe ufficialmente il governo del dittatore Francisco Franco, nominando un nunzio apostolico a Madrid nella persona di monsignor Gaetano Cicognani. Ma subito dopo il bombardamento di Durango e Guernica, la Santa Sede fece pervenire allo stesso Francisco Franco le proprie rimostranze per le sofferenze inflitte alla popolazione basca. Il Vaticano, nonostante le sollecitazioni di una parte del mondo cattolico, non benedisse mai la rivolta franchista come una giusta Crociata contro il comunismo.\nDopo il concordato tra la Santa Sede e il Terzo Reich del 1933, all'indomani dell'ascesa al potere di Adolf Hitler nel 1934, la Chiesa cattolica mise all'indice dei libri proibiti i testi base della propaganda nazista, successivamente nell'ottobre del 1934 la Congregazione del Sant'Uffizio chiese anche la censura per il razzismo, il nazionalismo e il totalitarismo di Stato della politica nazista. Il 14 marzo 1937 fu data alle stampe l'enciclica antihitleriana Mit brennender Sorge. Il 19 marzo 1937 usc\u00ec invece l'enciclica Divini Redemptoris, che accusava il comunismo di essere intrinsecamente perverso. papa Pio XII, allo scoppio della Seconda guerra mondiale, accett\u00f2 di fare da intermediario tra la resistenza tedesca e la Gran Bretagna per un complotto che mirava alla deposizione di Hitler. Nell'estate del 1941, quando Hitler attacc\u00f2 l'Unione Sovietica, \u00abnon mancarono\u00bb, sottolinea Chenaux \u00able sollecitazioni al capo della cristianit\u00e0, anche da parte di eminenti dignitari della Chiesa, perch\u00e9 benedicesse le forze dell'Asse contro la Russia bolscevica\u00bb. Ma non lo fece.\nPapa Pio XII \u00e8 stato spesso criticato per il fatto che durante la Seconda guerra mondiale egli si astenne dal pronunciare discorsi di condanna netti e, forse per preservare la neutralit\u00e0 della Santa Sede, scelse sempre un linguaggio diplomatico nelle dichiarazioni ufficiali. Nel contempo, non va dimenticata l'azione di numerosi sacerdoti, religiosi/e, frati e monaci/e che, come Angelo Rotta, fornirono agli ebrei dei falsi certificati di battesimo con l'intento di proteggerli. Anche don Gaetano Piccinini (1904-1972), un religioso cattolico, si adoper\u00f2 salvando molti ebrei e mettendo a rischio pi\u00f9 volte la sua stessa vita, come monsignor Francesco Bertoglio, che da solo salv\u00f2 dalla deportazione e dall'Olocausto almeno 65 ebrei, grazie alle direttive di Pio XII.\nRecentemente, gli incontri ecumenici con i rappresentanti della fede ebraica hanno disteso i rapporti tra le due religioni e Giovanni Paolo II ha pubblicamente riconosciuto alcune colpe della Chiesa del passato verso coloro definiti \u00abfratelli maggiori\u00bb; riguardo al periodo della Seconda guerra mondiale si attende il desecretamento degli atti contenuti nell'Archivio Segreto Vaticano che per gli anni fino al febbraio 1939 doveva avvenire entro il 2006.\nQuesto clima \u00e8 stato favorito anche da recenti analisi storiche provenienti proprio da Israele: lo storico israeliano Gary Krupp afferma infatti che Papa Pio XII, durante e dopo la seconda guerra mondiale, fece \"tutto quello che era in suo potere per proteggere e difendere gli ebrei, spingendosi ad affermare che abbia salvato pi\u00f9 ebrei di tutti i leader del mondo messi assieme\".\nAlcune recenti ricerche realizzate dallo storico Giovanni Preziosi tendono a dimostrare l'infondatezza delle accuse mosse a papa Pio XII: alcuni documenti inediti sono stati trovati nell'archivio della Societ\u00e0 del Sacro Cuore, un istituto di diritto pontificio sul Gianicolo.\nNel Giornale della Casa \"Villa Lante\", un diario giornaliero in cui si annotavano gli avvenimenti che riguardavano l'istituto, alla data del 6 ottobre 1943 \u00e8 annotato: \u00abLa Rev.da Madre (Manuela Vicente) \u00e8 stata chiamata in Vaticano. Si \u00e8 recata con Sorella Platania alla Segreteria di Stato dove S. E. Mons. Montini l'ha pregata, in nome del Santo Padre, di alloggiare tre famiglie minacciate, come molte altre, di essere prese dai tedeschi. Ha pure offerto un'automobile, affinch\u00e9 la Madre possa andar subito alla Casa Madre per chiedere i dovuti permessi. [\u00c8] andata con la Rev.da Madre Pirelli e non ha riportato pieno consenso. Gi\u00e0 una 15\u00aa di persone alloggiano a Betania e la Rev.da Madre studia il modo di trovare altri buoni posti per meglio entrare nei desideri del Santo Padre che si degna darle tanta fiducia\u00bb.\nIl 25 ottobre 1943 Papa Pio XII fece uscire una circolare vaticana in cui ordinava di ospitare gli ebrei perseguitati in tutti gli istituti religiosi e anche nelle catacombe. Per impedire perquisizioni nazifasciste la Santa Sede sped\u00ec a tutti i conventi romani un avviso firmato dal Governatore militare di Roma Rainer Stahel (scritto in italiano e tedesco), da far affiggere sulle porte d'ingresso di tutti gli istituti religiosi, in cui si dichiarava che l'edificio era propriet\u00e0 della Citt\u00e0 del Vaticano ed era da considerarsi Zona extraterritoriale. Il Papa provvide anche ad impartire precise istruzioni a tutti i conventi e le chiese d'Italia, esortando i religiosi a spalancare le porte a tutti i perseguitati politici, in special modo agli ebrei, per offrire loro protezione. In un'altra nota autografa trascritta nel Giornale della Casa di \u201cVilla Lante\u201d, datata 9 novembre 1943, si legge: \u00abUn avviso del Vicariato, firmato dal Vice Gerente, ha avvertito parroci, conventi e case che \u00e8 improbabile che siano immuni da perquisizioni e requisizioni, fatte da parte dei tedeschi e dei fascisti. Villa Lante ha ricevuto questa comunicazione dalla Parrocchia e molti dei rifugiati sono partiti, non sentendosi pi\u00f9 al sicuro. Madre Boggiano, anche al corrente di queste cose, e avendo dei rapporti con il Vaticano e con tutte le autorit\u00e0 civili, \u00e8 stata consultata. Credo che il documento inviato dal Vaticano continui ad avere il suo valore, anche se \u00e8 stato firmato da parte tedesca da Stahel, che ha lasciato Roma ed \u00e8 stato richiamato in Germania\u00bb.\nIn segno di riconoscenza per l'ospitalit\u00e0 ricevuta, il 2 giugno 1944, in occasione dell'onomastico del Papa, tutte le rifugiate presso la Casa delle religiose della Societ\u00e0 del Sacro Cuore di Ges\u00f9 al Gianicolo, decisero di fargli pervenire un telegramma augurale.\nL'Ambasciatore di Israele presso la Santa Sede, Mordechay Lewy, ha riconosciuto che il salvataggio degli ebrei in Italia non sarebbe potuto avvenire senza la supervisione del Vaticano. Ricorda che \u00absarebbe un errore pensare che l'aiuto agli ebrei durante la Guerra, a Roma, sia venuto da conventi e istituti religiosi come se fosse una loro iniziativa senza l'appoggio del Vaticano. A partire dal rastrellamento del ghetto di Roma del 16 ottobre 1943 e nei giorni successivi, monasteri e orfanotrofi tenuti da ordini religiosi hanno aperto le porte agli ebrei e abbiamo motivo di pensare che ci\u00f2 avvenisse sotto la supervisione dei pi\u00f9 alti vertici del Vaticano, che erano quindi informati di quei gesti\u00bb. \u00abGli ebrei romani ebbero una reazione traumatica. Essi, infatti, vedevano nella persona del Papa una sorta di protettore e si aspettavano che li salvasse ed evitasse il peggio. Sappiamo tutti cosa \u00e8 successo ma dobbiamo riconoscere che quello partito il 18 ottobre 1943 fu l'unico convoglio che i nazisti riuscirono ad organizzare da Roma verso Auschwitz\u00bb.\nLo storico Emilio Pinchas Lapide, gi\u00e0 Console generale di Israele a Milano scrive: \u00abLa Santa Sede, i nunzi e la Chiesa cattolica hanno salvato da morte certa tra i 700.000 e gli 850.000 ebrei\u00bb. Sulla stessa falsariga Luciano Tas, rappresentante della comunit\u00e0 ebraica romana: \u00abSe la percentuale di ebrei deportati non \u00e8 in Italia cos\u00ec alta come in altri paesi, ci\u00f2 \u00e8 senza dubbio dovuto all'aiuto attivo portato loro dalla popolazione italiana e dalle singole istituzioni cattoliche. Centinaia di conventi, dopo l'ordine in tal senso impartito dal Vaticano, accolsero gli ebrei, migliaia di preti li aiutarono, altri prelati organizzarono una rete clandestina per la distribuzione di documenti falsi\u00bb.\nCritiche alla morale cattolica.\nMorale sessuale.\nControllo/regolazione delle nascite e lotta all'AIDS.\nLa Chiesa dissuade i propri fedeli dall'utilizzo di metodi non naturali per il controllo delle nascite, quali gli anticoncezionali in favore dell'astinenza periodica e del matrimonio monogamico. Ha inoltre affermato che i profilattici non sono prevenzioni totalmente affidabili nei confronti delle malattie sessualmente trasmissibili, e che l'idea del \"sesso facile\" potrebbe contribuire in parte a diffondere l'AIDS; al contrario, l'astinenza e la fedelt\u00e0 sarebbero viceversa certamente efficaci; come esempio viene citato spesso il successo nella riduzione dell'epidemia di AIDS in Paesi africani con forti minoranze cattoliche quali l'Uganda rispetto ad altri in cui la presenza cattolica \u00e8 di pochi punti percentuali e l'epidemia si mostra pi\u00f9 virulenta.\nTra le varie situazioni in cui la Chiesa cattolica si \u00e8 espressa apertamente contro l'uso dei profilattici, anche in programmi di prevenzione dell'AIDS, viene spesso ricordata la \"Fourth World Conference on Women\" svoltasi a Pechino, in Cina nel 1995, dove la delegata vaticana Mary Ann Glendon (presidente della Pontificia Accademia delle Scienze Sociali e docente di legge all'Universit\u00e0 di Harvard) afferm\u00f2:\nVa peraltro sottolineato che - al di l\u00e0 e indipendentemente dai divieti di principio posti dalla Chiesa cattolica - gli stessi operatori umanitari impegnati nella lotta all'AIDS in Africa ammettono da tempo le difficolt\u00e0 nell'impostare una prevenzione sanitaria in tal senso: \u00abContrastare l'Aids in Africa significa fare i conti con tradizioni culturali e comportamenti radicati, come una vita sessuale precoce e promiscua, mentre l'utilizzo del profilattico come strumento di prevenzione, salvo rare eccezioni, \u00e8 pressoch\u00e9 inesistente\u00bb; ciononostante, uno studio condotto dalla (cattolica) Universit\u00e0 di Georgetown di Washington sostiene che i cosiddetti \u201cmetodi naturali\u201d basati sul riconoscimento della fertilit\u00e0, propagandati dalla Chiesa, non offrono comunque protezione dalle malattie sessualmente trasmissibili. Riguardo altres\u00ec l'efficienza dei metodi anticoncezionali, i metodi naturali basati sul riconoscimento della fertilit\u00e0, come quelli appoggiati dalla Chiesa, oppure il coito interrotto, essendo pi\u00f9 complessi da applicare, non prevengono le gravidanze indesiderate in modo altrettanto efficace dei sistemi basati sugli ormoni o sull'uso del profilattico: l'indice di Pearl (che rappresenta il numero di gravidanze ogni 100 donne che hanno usato un determinato metodo anticoncezionale per un anno) per tali metodi varia mediamente dal 25% per l'uso normale all'1%-9% - a seconda del sistema - per un uso metodico, e per il coito interrotto dal 19% per l'uso normale al 4% per l'uso metodico, valori paragonabili a quelli del diaframma (17%/6%), ma maggiori di quelli del profilattico (11%/3%) e molto maggiori dello IUD (0,8%/0,6%) e della pillola (2%-1%/0,5%-0,1% a seconda del tipo).\n\u00c8 da notare che altre confessioni cristiane, come la chiesa luterana, non considerano peccato l'utilizzo di anticoncezionali o l'avere rapporti sessuali al di fuori del matrimonio. Altre, come la chiesa Valdese, non solo non sono contrarie all'uso dei profilattici nei Paesi con elevata diffusione di malattie sessualmente trasmissibili, ma mettono in atto campagne di distribuzione degli stessi, come hanno dichiarato nella campagna 2007 per l'Otto per mille, e anche all'interno della Chiesa cattolica si alzano periodicamente voci, seppur minoritarie, favorevoli all'uso e alla distribuzione dei profilattici nelle situazioni di elevato rischio di contagio.\nOmosessualit\u00e0.\nCome gi\u00e0 l'ebraismo, la Chiesa non ritiene morali gli atti omosessuali, pur non condannando le persone di orientamento omosessuale che non pratichino questa loro inclinazione. Esponenti politici di spicco, anche (ma non solo) appartenenti alla comunit\u00e0 LGBT, sostengono che l'atteggiamento della Chiesa cattolica e di alcuni suoi aderenti rispetto agli omosessuali non sarebbe tuttavia di tolleranza e accettazione, ma di omofobia e istigazione alla discriminazione.\nUna presa di posizione arriv\u00f2 da parte della Congregazione per la Dottrina della Fede nel 1986, quando, con la \"Lettera ai vescovi della Chiesa cattolica per la cura pastorale delle persone omosessuali\", il punto di vista della Chiesa fu espresso cos\u00ec: Nonostante, come detto, la Chiesa sostenga ufficialmente che la condanna riguarda non tanto la persona omosessuale bens\u00ec le pratiche omosessuali in quanto insieme di atti \u00abintrinsecamente disordinati\u00bb, i direttivi di altre Chiese cristiane non cattoliche operanti in Italia hanno altres\u00ec preso posizione contro i fenomeni di omofobia e hanno espresso solidariet\u00e0 \u00abai fratelli e sorelle omosessuali\u00bb, stigmatizzando in un comunicato stampa anche il clima ostile creato intorno agli omosessuali stessi., comunicato stampa dell'Unione delle Chiese Metodiste e Valdesi, 31 agosto 2007, citato da \"Gionata.org\". Aurelio Mancuso, presidente nazionale di Arcigay, nel commentare positivamente tale posizione pubblica dell'Unione delle Chiese Metodiste e Valdesi e avere ricordato come da anni l'associazione da lui presieduta stia indicando proprio tale organizzazione quale destinataria dell'Otto per mille, ha sottolineato, testualmente, \u00ab\u2026quale distanza abissale vi sia tra le parole pronunciate dal Sinodo valdese e il silenzio (quando va bene) o gli insulti provenienti dalla Chiesa cattolica italiana nei confronti delle persone LGBT\u00bb.\nMorale della vita umana.\nAborto.\nLa Chiesa cattolica, analogamente ad altre confessioni, ritiene l'aborto assimilabile a un omicidio, e contestualmente biasima legislazioni e manipolazioni scientifiche (come la sperimentazione embrionale) che favoriscano, promuovano o sostengano tale pratica. Questa posizione \u00e8 avversata da chi non ritiene l'aborto riconducibile all'omicidio e rivendica la libert\u00e0 di scelta della donna; e inoltre da chi, appellandosi all'indipendenza dello Stato dalla Chiesa, lamenta l'atteggiamento di questa come ingerenza clericale nella gestione della cosa pubblica.\nControllo politico delle nascite.\nLa Chiesa cattolica ritiene \u00abcontrario alla dignit\u00e0 della persona umana\u00bb che uno Stato o un'organizzazione imponga per legge o favorisca il controllo delle nascite con la pratica di aborti, sterilizzazioni o metodi contraccettivi non naturali; tale opposizione, sostenuta sia dai laici cattolici nei movimenti politici che dalla stessa Santa Sede negli organismi internazionali quali l'Organizzazione delle Nazioni Unite, \u00e8 ritenuta causa di sovrappopolazione, povert\u00e0 e sottosviluppo nei Paesi poveri al punto che la Cina, a partire dal 1979, ha attuato entro i suoi confini la politica del figlio unico.\nMentre molti abitanti di Paesi sottosviluppati ritengono che avere molti figli sia garanzia di prestigio, ricchezza e sicurezza economica nella vecchiaia, i sostenitori del controllo delle nascite ritengono che la presenza di molti individui (in special modo i bambini) in stato di indigenza spinga alla diffusione del lavoro minorile e all'eccessiva richiesta di cibo che innescano a loro volta un circolo vizioso che porta ad abbassamento dei salari e ulteriore povert\u00e0.\nLa Chiesa cattolica tuttavia ha dichiarato, tramite l'enciclica \"Humanae Vitae\" di Papa Paolo VI, come la decisione per una coppia di avere figli debba avvenire alla luce della paternit\u00e0 responsabile: questo concetto indica che la coppia deve rapportare la possibilit\u00e0 di avere figli alle proprie condizioni fisiche, economiche, psicologiche e sociali. Ci\u00f2 vuol dire che in assenza di alcune di queste condizioni la coppia potrebbe sentirsi moralmente obbligata a rinviare temporaneamente o a tempo indeterminato una nuova nascita. Tutto ci\u00f2 mantenendo il rapporto coniugale senza contraccezione, dato che secondo la Chiesa cattolica Dio avrebbe scritto nel corpo della donna le leggi e i ritmi della fecondit\u00e0.\nPena di morte.\nLa pena di morte \u00e8 condannata dalla dottrina cattolica dal 2018; in passato era accettata come legittima pena.\nPer quanto riguarda l'ordinamento della Citt\u00e0 del Vaticano, pur non essendo prevista per alcun reato gi\u00e0 dal 1967, la pena di morte \u00e8 stata formalmente rimossa dall'Articolo 4 del Libro II della Legge fondamentale della Citt\u00e0 del Vaticano (che risale al 7 giugno 1929) solo il 12 febbraio 2001, su iniziativa di papa Giovanni Paolo II; la norma faceva infatti precedentemente riferimento indiretto alla pena di morte indicando che \u00abLa pena comminata contro chi nel territorio della Citt\u00e0 del Vaticano commette un fatto contro la vita, la integrit\u00e0 o la libert\u00e0 personale del Sommo Pontefice \u00e8 quella indicata nell'articolo 1 della legge del Regno d'Italia 25 novembre 1926 n. 2008\u00bb, che era la pena di morte.\nIl catechismo della Chiesa Cattolica, del 1997, indica che \u00abL'insegnamento tradizionale della Chiesa non esclude, supposto il pieno accertamento dell'identit\u00e0 e della responsabilit\u00e0 del colpevole, il ricorso alla pena di morte, quando questa fosse l'unica via praticabile per difendere efficacemente dall'aggressore ingiusto la vita di esseri umani.\u00bb. La commissione di dodici cardinali e vescovi alla quale, nel 1986, era stato affidato l'incarico di redigere la prima stesura di tale catechismo, pubblicata nel 1992, era presieduta dall'allora cardinale Joseph Ratzinger, poi papa Benedetto XVI. Il concetto viene ripreso nel documento del 2005 intitolato \"Compendio della Dottrina Sociale della Chiesa\" dove si indica che: \u00abSeppure l'insegnamento tradizionale della Chiesa non escluda [...] la pena di morte \"quando questa fosse l'unica via praticabile per difendere efficacemente dall'aggressore ingiusto la vita di esseri umani\" i metodi non cruenti di repressione e di punizione sono preferibili in quanto \"meglio rispondenti alle condizioni concrete del bene comune e pi\u00f9 conformi alla dignit\u00e0 della persona umana\".\u00bb Nel giugno 2004, Ratzinger invi\u00f2, in qualit\u00e0 di prefetto della Congregazione per la Dottrina della Fede, una lettera al cardinale Theodore Edgar McCarrick - arcivescovo di Washington - e all'arcivescovo Wilton Daniel Gregory - presidente della Conferenza Episcopale degli Stati Uniti d'America - nella quale affermava che \"pu\u00f2 tuttavia essere consentito [...] fare ricorso alla pena di morte\".\nEutanasia.\nLa Chiesa \u00e8 contraria sia all'eutanasia intesa come suicidio assistito, sia all'eutanasia intesa come terminazione della vita di persone incoscienti che si suppongono non avere una speranza di vita accettabile. Questa posizione deriva dal valore assoluto attribuito dai cattolici alla vita umana intesa come dono di Dio.\nChi difende il suicidio assistito ritiene la posizione della Chiesa una limitazione della libert\u00e0 dell'uomo, che nella sua autodeterminazione pu\u00f2 decidere di terminare la sua esistenza. Chi difende l'eutanasia ritiene che sia un atto di piet\u00e0 far morire velocemente e in maniera indolore chi sta soffrendo.\nMinisteri ecclesiali.\nCelibato ecclesiastico.\nNella Chiesa latina vengono ordinati preti solo uomini non sposati, mentre i diaconi e i sacerdoti cattolici di rito orientale possono aver ricevuto il sacramento del Matrimonio prima del sacramento dell'Ordine sacro.\nIl fatto che nella Chiesa latina solo uomini celibi possano essere ordinati preti viene criticata sotto diversi aspetti:\nSacerdozio femminile.\nIn tempi recenti, diversi gruppi di teologi e teologhe, che sostengono la necessit\u00e0 di introdurre riforme nell'ordinamento ecclesiastico, hanno iniziato a porre con sempre maggiore insistenza la richiesta di prendere in esame la possibilit\u00e0 di ammettere anche le donne al ministero diaconale, presbiterale o episcopale. La loro posizione ufficiale \u00e8 che, fatto salvo il riconoscimento dell'autorit\u00e0 dottrinale del papa, \u00e8 loro dovere far presente che questi commette un errore rifiutando alle donne l'ammissione al sacramento dell'ordine.\nLa posizione della Chiesa cattolica \u00e8 che le donne non possono essere preti o vescovi perch\u00e9 questi sono considerati successori degli Apostoli e nella celebrazione eucaristica agiscono \"in persona Christi\", cio\u00e8 come se fosse Cristo, che essendosi incarnato come uomo non pu\u00f2 essere rappresentato da una donna; inoltre, la storia millenaria della Chiesa non ha mai visto l'ordinazione di donne (argomento oggetto di dispute). Le difficolt\u00e0 incontrate dai fautori delle posizioni \"progressiste\" sono dovute al fatto che per la Chiesa cattolica la tradizione ripetuta nei secoli (o \"Magistero universale\") ha valore normativo infallibile.\nNel 1994, con la lettera apostolica \"Ordinatio sacerdotalis\" papa Giovanni Paolo II chiuse ogni possibilit\u00e0 di prendere ulteriormente in esame l'ipotesi di sacerdozio femminile:\nA tale pronunciamento dottrinale fu opposta la considerazione che per nove secoli le donne furono ordinate diacono e che, per quanto essa possa essere considerata un'eccezione, smentirebbe comunque il citato pronunciamento secondo il quale la Chiesa non avrebbe avuto alcuna facolt\u00e0 di dare tali ordini a una donna. Tuttavia bisogna precisare che il Concilio di Nicea I afferm\u00f2 che quelle donne non ricevevano un'ordinazione, mantenendo cos\u00ec lo stato laicale e che non svolgevano i compiti riservati ai presbiteri ma solo alcuni (come il battesimo alle donne, o il portare la comunione agli ammalati), che la Chiesa oggi paragona a quelli dei \"ministri straordinari della santa Comunione\".\nAnche allo stesso interno della Chiesa cattolica \u00e8 sorto un dibattito riguardo tale pronunciamento, che parrebbe implicare il ricorso all'infallibilit\u00e0 papale e la dichiarazione di un dogma che chiuderebbe la discussione sul tema (la dichiarazione di dogmi ha spesso rappresentato una conferma della pratica preesistente); tuttavia l'Ufficio Stampa vaticano ha esplicitamente dichiarato che la dichiarazione non \u00e8 dogmatica. La formulazione lascerebbe apparire un disaccordo tra l'allora prefetto della Congregazione per la Dottrina della Fede Joseph Ratzinger, ma il teologo statunitense Francis A. Sullivan riporta che, sebbene tale formulazione somigliasse a un pronunciamento solenne, \u00abil card. Ratzinger ci assicur\u00f2 che Wojty\u0142a non si era espresso \"ex cathedra\"\u00bb.\n\u00c8, comunque, da notare che altre confessioni cristiane e alcune correnti del Giudaismo ammettono ruoli di guida spirituale delle comunit\u00e0 anche per le donne: tra i Valdesi vi sono donne pastore, cos\u00ec come l'Ebraismo riformato e quello \"conservativo\" ammettono donne rabbino. Va specificato, per\u00f2, che n\u00e9 le Chiese riformate n\u00e9 il Giudaismo riconoscono al pastore o al rabbino una carica \"sacerdotale\". Diverso \u00e8 il caso di molte chiese della Comunione anglicana, cos\u00ec come di altre chiese cattoliche non di obbedienza romana (come quelle veterocattoliche), che ormai da anni ordinano diaconesse, \"presbitere\" e \"vescove\", cui riconoscono uno status e delle funzioni analoghe a quelle degli stessi ministri della Chiesa cattolica.\nOrdinazione di omosessuali.\nNel 2005, la Congregazione per l'educazione cattolica ha emesso un'istruzione \u00abcirca i criteri di discernimento vocazionale riguardo alle persone con tendenze omosessuali in vista della loro ammissione al Seminario e agli Ordini sacri\u00bb. Ecco i passi salienti:\nAbusi sessuali su minori da parte del clero.\nNel 2002 un grave scandalo coinvolse la Chiesa cattolica negli Stati Uniti quando vennero alla luce alcuni crimini sessuali e abusi su minori compiuti da alcuni sacerdoti, i quali erano stati in via riservata spostati di sede, senza denunciare i fatti n\u00e9 senza prendere contromisure adeguate. Lo scandalo ha portato alle dimissioni del cardinale Bernard Francis Law dell'arcidiocesi di Boston.\n\u00c8 altres\u00ec del settembre 2006 la messa in onda nel Regno Unito da parte della BBC di un documentario in cui si denuncia la sistematica copertura garantita da Joseph Ratzinger, all'epoca ancora cardinale, in casi di abusi sessuali su minori commessi da sacerdoti. Nel documentario si apprende di numerosi casi di abusi attribuiti al clero nonch\u00e9, tra l'altro, che sette ecclesiastici della Chiesa cattolica sono rifugiati in Vaticano e rifiutano l'estradizione negli Stati Uniti per non sottoporsi ai processi che li vedono accusati di gravi abusi. L'arcivescovo di Birmingham, Vincent Nichols, ha definito \u00abtotalmente fuorviante\u00bb il documentario. La BBC aveva citato un documento vaticano del 1962 - dal nome \"Crimen sollicitationis\" - che parrebbe fornire indicazioni ai vescovi su come coprire i casi di abusi su minori perpetrati da sacerdoti. Ma ad avviso dell'arcivescovo Nichols, che ha parlato a nome dei vescovi cattolici d'Inghilterra e Galles, \u00abil documentario fornisce un'interpretazione errata di due documenti del Vaticano, per collegare la figura del Papa all'orrore degli abusi sessuali\u00bb. Nel citato documentario sono tuttavia evidenziati casi di pedofilia da parte di preti in cui non furono presi espliciti provvedimenti legali da parte dell'autorit\u00e0 ecclesiastica, nonostante questa ne fosse esplicitamente a conoscenza. Tale documentario non ebbe grande risalto in Italia fino ai primi mesi del 2007. Gi\u00e0 il 31 ottobre 2006, tuttavia, la trasmissione italiana \"Le Iene\" aveva mandato in onda un servizio in cui un'inviata dalla trasmissione, fingendosi una madre cattolica, chiedeva consiglio ad alcuni sacerdoti della Lombardia su come agire a seguito di presunte molestie sessuali che il suo bambino avrebbe subito dal parroco della sua chiesa di quartiere. Dal servizio \u00e8 emerso che, dei 6 sacerdoti intervistati, solamente un seminarista ha consigliato alla donna di rivolgersi alla polizia se la faccenda si fosse rivelata fondata, mentre tutti gli altri suggerivano di non informare il padre del bambino, assolutamente di non rivolgersi alla polizia o alla magistratura e, al massimo, andare a parlare con un superiore del parroco incriminato. Alla domanda della sedicente mamma se tale ultimo provvedimento avrebbe comportato una punizione nei confronti del sacerdote autore dell'abuso, i preti intervistati si sono limitati a dire che un ricorso a un superiore avrebbe probabilmente avuto l'effetto di trasferire semplicemente il parroco a un'altra diocesi. Il servizio suscit\u00f2 numerose polemiche. I curatori del programma miravano a mettere in luce una condotta da essi ritenuta diffusa tra i sacerdoti, mentre le contestazioni di parte avversa furono altres\u00ec incentrate sull'uso ritenuto scorretto di una telecamera nascosta.\nIngerenze nella vita pubblica.\nNei paesi a maggioranza cattolica, in primis in Italia, la Chiesa \u00e8 accusata di esercitare una forte influenza sulla vita pubblica, sulla politica e sull'informazione. Secondo l'Associazione degli Atei e Agnostici Italiani, tale influenza sarebbe superiore al peso elettorale della popolazione cattolica ed alla reale adesione dei credenti alle prese di posizione della Chiesa.\nFinanziamenti pubblici.\nLa Chiesa cattolica italiana gode di finanziamenti pubblici e - insieme agli altri soggetti che operano nel sociale - di agevolazioni fiscali che, sebbene siano previsti da leggi dello Stato, da taluni sono per\u00f2 considerati illegittimi alla luce del divieto di aiuti di Stato.\nPeccato e reato.\nVa premesso che peccato e reato hanno fori di competenza distinti: il peccato ha come riferimento il foro \"interno\" e, quindi, si fonda sulla sola retta coscienza del male commesso; il reato risponde al foro \"esterno\" o civile, \u00e8, prima di tutto, l'oggettiva trasgressione di una norma legale e l'elemento soggettivo incide (salvo il caso di incapacit\u00e0 d'intendere e volere) solo come elemento attenuante od aggravante. Tale fondamentale distinzione determina ambiti di azione e pesi assolutamente diversi a seconda che il fatto ed il giudizio siano in ambito morale (Foro interno) o politico (Foro esterno). Secondo diversi critici, molte prese di posizione politica della Chiesa cattolica richiederebbero che le azioni governative e legislative siano basate sulla morale cattolica \u00e8 tale fatto \u00e8 normale, sia dal punto di vista democratico, dove l'interesse prevalente orienta la legislazione, sia dal punto di vista di una corretta azione delle \"lobby\". Perci\u00f2, la Chiesa da parte sua ribatte affermando che riconosce ormai la separazione tra Chiesa e Stato e distingue la sfera morale, dove \u00e8 definito il concetto di peccato, da quella legale. Il ruolo della Chiesa nella vita civile e politica \u00e8 comunque tuttora oggetto di aspre critiche e di numerose richieste di una maggiore separazione tra il concetto di peccato e quello di reato.\nApologetica.\nAlle critiche che nel tempo si sono succedute ha di volta in volta replicato l'apologetica (dal greco antico \"apolog\u00e8o\", che significa \u00abdifendere\u00bb). Sebbene si siano avute forme di apologia del cristianesimo fin dai suoi esordi, si pu\u00f2 qualificare a rigore come apologia cattolica quella che inizia a partire dallo scisma luterano e prosegue nell'et\u00e0 moderna, a seguito in particolare dell'enciclica \"Aeterni Patris\" di papa Leone XIII del 1879, volta a promuovere una nuova teologia in risposta alle critiche e alle insidie al sistema di valori cattolici. I maggiori fermenti culturali di questo movimento si sono avuti in Francia; tra i suoi esponenti vi furono \u00c9tienne Gilson e Jacques Maritain, che rivalutarono il Medioevo e la sua cultura come espressione di un autentico umanesimo alternativo alle ideologie del Novecento, seppure in vista di una nuova et\u00e0 cristiana anzich\u00e9 di un vecchio ritorno al passato. In seguito alla crisi dell'apologetica avutasi nel secondo dopoguerra, sono emersi nuovi scrittori che si sono dedicati alla difesa del cattolicesimo. In Italia si segnala l'opera di Vittorio Messori, per il quale solo il Dio di Ges\u00f9 pu\u00f2 fare un bilancio della sua Chiesa, mentre le critiche a sfondo sociale o politico non possono per loro natura metterne a fuoco l'obiettivo primario e invisibile, che \u00e8 la conversione e la salvezza delle anime nel corso dei secoli."}
{"id": "308694", "revid": "110157", "url": "https://it.wikipedia.org/wiki?curid=308694", "title": "Galleria nazionale dell'Umbria", "text": "La Galleria nazionale dell'Umbria \u00e8 un museo statale italiano con sede nel Palazzo dei Priori di Perugia. Conserva la maggiore raccolta di opere dell'arte umbra ed alcune tra le pi\u00f9 significative opere dell'arte dell'Italia centrale, dal XIII al XIX secolo.\n\u00c8 di propriet\u00e0 del Ministero per i beni e le attivit\u00e0 culturali, che dal 2014 la ha annoverata tra gli istituti museali dotati di autonomia speciale.\nStoria.\nLe sue origini si intersecano con la nascita dell'Accademia del disegno, che intorno alla seconda met\u00e0 del XVI secolo aveva sede nel Convento degli olivetani a Montemorcino, nella quale vennero raccolti una prima parte di disegni e dipinti.\nA causa della soppressione degli ordini religiosi imposta dapprima dall'impero napoleonico e poi dal Regno d'Italia, tra la fine del XVIII secolo e la met\u00e0 del XIX, il materiale raccolto aument\u00f2 notevolmente in quanto le opere artistiche di maggior pregio passarono in propriet\u00e0 allo Stato, andando cos\u00ec ad integrare (quando non furono disperse tra i musei di tutto il mondo) la raccolta dell'Accademia.\nNel 1863 fu istituita una pinacoteca civica intitolata a Pietro Vannucci, ma il problema a quel punto era quello di trovare una sede adeguata per tutto il materiale raccolto.\nNel 1878 la pinacoteca lasci\u00f2 la vecchia sede dell'Accademia e fu trasferita al terzo piano del palazzo dei Priori.\nAmpliata con acquisti e donazioni, nel 1918 assunse la denominazione di Regia galleria Vannucci. Nel corso degli anni sono stati ricavati nuovi spazi espositivi concessi in uso dal Comune e l'esposizione museale odierna \u00e8 organizzata in sequenza cronologica e articolata per ambiti stilistici. Alcune sale del terzo piano sono adibite ad uso esclusivo di mostre temporanee di carattere artistico o culturale in genere. La Galleria \u00e8 stata al centro di un vasto progetto di consolidamento strutturale, allestimento museale e ordinamento museografico. Alcuni di questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96.\nNel corso del 2018, in occasione del centenario della statalizzazione del museo, sono state ospitate mostre ed eventi di rilevanza speciale.\nPercorso espositivo.\nLe opere sono esposte in quaranta sale su due piani del palazzo. Per comodit\u00e0 di esposizione lungo il percorso si possono individuare i seguenti periodi storici.\nIl Duecento e il Trecento.\nQuesta sezione comprende le prime quattro sale; moltissime le opere importanti; tra queste il \"Crocifisso ligneo\" della prima met\u00e0 del 1200, proveniente dalla chiesa di Santa Maria di Roncione presso Deruta, unico elemento superstite di un gruppo di figure a grandezza naturale; alcune opere scultoree di carattere profano (formelle raffiguranti Roma e la lupa capitolina, opera di Nicola e Giovanni Pisano e le cinque sculture in marmo di Carrara eseguite da Arnolfo di Cambio tra il 1278 e il 1281 per la cosiddetta \"fontana pedi platee\"); i dipinti del Maestro del Trittico di Perugia e del Maestro di San Francesco, personalit\u00e0 dominante il panorama artistico umbro prima dell'avvento di Giotto da Bondone; nella sala 2 la \"Madonna col Bambino\" di Duccio di Buoninsegna documenta la pittura dei primi anni del Trecento, insieme ad altre opere presenti in questa prima sezione. A questo periodo vanno anche riferite alcune sculture di ambito senese in sala 4, tra le quali spicca la statua lignea della \"Madonna con Bambino\" del Maestro della Madonna di Perugia. Da segnalare infine la vetrata con \"Crocifissione\" dell'assisiate Giovanni di Bonino, artista gi\u00e0 presente nell'importante cantiere del Duomo di Orvieto.\nIl tardo Gotico.\nDi questo periodo, la Galleria nazionale dell'Umbria, nelle successive due sale, conserva alcune delle opere pittoriche di maggior interesse: \"Madonna in trono col Bambino e angeli musicanti\" di Gentile da Fabriano (1404) e il \"Polittico di Pietralunga\" di Ottaviano Nelli (firmato e datato 1403).\nIl primo Rinascimento.\nIl materiale relativo al primo Rinascimento \u00e8 raccolto nelle sale che vanno dalla 7 alla 11. Una delle testimonianze pi\u00f9 alte \u00e8 quella del Beato Angelico che, nel 1447, esegue il \"polittico di San Domenico\", uno dei capolavori del maestro fiorentino e punto di riferimento di molti artisti perugini. La pittura del Beato Angelico \u00e8 colta anche dal suo allievo Benozzo Gozzoli che, nel 1456, dipinge la \"pala della Sapienza Nuova\".\nA queste illustri presenze va aggiunto il \"Polittico di Sant'Antonio\", dipinto tra il 1467 e il 1469 da Piero della Francesca, destinato alla chiesa delle Terziarie francescane dell'omonimo convento perugino.\nIl Quattrocento umbro-marchigiano e il Rinascimento.\nIl percorso (dalla sala 12 alla 19) si apre con il \"Gonfalone dei legisti\" del folignate Niccol\u00f2 Alunno, del 1466, che lascia a Perugia questa sola opera, concentrando la sua attivit\u00e0 soprattutto nelle zone tra Assisi e Foligno. Altri artisti di area umbra orientale descrivono in questa sezione un particolare stile che risente degli influssi rinascimentali sia di area adriatica (Carlo Crivelli e Cosm\u00e8 Tura) che di provenienza fiorentina (Verrocchio) con esiti che sfociano in un certo gusto espressionista, etichettato recentemente dagli studiosi come \"rinascimento eccentrico\" tipico della zona appenninica tra Gubbio e Foligno.\nTornando a Perugia, il primo tra i pittori perugini che aderisce al linguaggio rinascimentale \u00e8 Benedetto Bonfigli, tra le cui opere si pu\u00f2 ammirare la bellissima \"Annunciazione e san Luca\" (1450-53). In area perugina \u00e8 anche attivo in questo periodo Bartolomeo Caporali, del quale sono esposte numerose opere che descrivono un articolato percorso artistico tra influenze dal Beato Angelico (\"Madonna col Bambino e angeli\" 1465), dal Verrocchio (\"Trittico della Giustizia\" 1475) e da Mantegna (\"Madonna col Bambino entro Ghirlanda\" 1475 circa). Completano il panorama perugino opere di Fiorenzo di Lorenzo e Sante di Apollonio, artisti appartenenti alla cerchia del Caporali.\nOltre alle tavole della \"Nicchia di San Bernardino\", opera collettiva di molti artisti del periodo tra i quali il giovane Perugino e il Pinturicchio, sono infine da segnalare una pala del cortonese Luca Signorelli recentemente restaurata, una \"Piet\u00e0\" del fiorentino Piero di Cosimo e un gruppo di sculture realizzato dal fiorentino Agostino di Duccio nel 1475 per decorare la facciata della distrutta chiesa della Maest\u00e0 delle Volte.\nIl tesoro e le arti minori.\nEsposti in sala 17 si trovano le oreficerie e gli avori provenienti in gran parte dai musei civici perugini, dove furono raccolti a partire dal 1863 e inventariati senza indicarne l'originaria provenienza, motivo per il quale \u00e8 oggi impossibile risalire alle destinazioni di origine. Tra questi si segnalano il \"calice in argento sbalzato e smalti traslucidi\" di Cataluccio da Todi ed il \"Calice e Patena di Benedetto XI\", opera quest'ultima attribuita ad un seguace di Guccio di Mannaia e che si colloca fra le pi\u00f9 alte testimonianze dell'oreficeria senese del XIV secolo. \nNella sala 18 sono invece visibili alcuni dei tipici tessuti di produzione perugina prodotti tra XIV e XVII sec.\nLa cappella dei Priori.\nNella sala 21 \u00e8 possibile ammirare un'altra grande opera di Benedetto Bonfigli: un ciclo di affreschi che decora l'ambiente adibito a chiesa di palazzo. Le pitture narrano episodi della vita di san Ludovico da Tolosa, santo patrono del palazzo e del vescovo sant'Ercolano, santo patrono della citt\u00e0 di Perugia. Tra questi ultimi \u00e8 degno di nota \"La presa di Perugia da parte di Totila\" che riporta la storia del martirio di sant'Ercolano durante l'assedio dei Goti comandati da Totila: \u00e8 visibile un dettagliato scorcio della citt\u00e0 anteriore alla demolizione cinquecentesca per la costruzione della Rocca Paolina.\n\u00c8 presente la cimasa della Pala dei Decemviri del Perugino precisamente il Cristo in Piet\u00e0.\nPerugino e Pinturicchio.\nGrande rilievo assumono, ovviamente, le opere di Pietro di Cristoforo Vannucci, detto il Perugino, nato a Citt\u00e0 della Pieve, visibili sia al terzo piano (periodo giovanile) che al secondo piano (sale 22-26).\nPer il periodo giovanile sono conservate opere (\"Adorazione dei Magi\", \"Piet\u00e0\") tra le quali una tavoletta (\"San Bernardino che risana da un'ulcera la figlia di Giovanni Antonio Petrazio da Rieti\") che risale al 1473, facente parte di un complesso di otto tavolette che costituivano la cosiddetta \"nicchia di San Bernardino\".\nAlla fase matura della sua vita artistica appartengono, tra l'altro, la \"Madonna della Confraternita della Consolazione\" (1496-1498), il \"Cristo in piet\u00e0\" gi\u00e0 cimasa della Pala dei Decemviri (1495) e la \"Pala Signorelli\" (1517). Ma il capolavoro di questi anni maturi \u00e8 il \"Polittico di Sant'Agostino\", imponente macchina d'altare a due facce, per la quale furono dipinti numerosi pannelli, alcuni dei quali non pi\u00f9 a Perugia a seguito delle requisizioni napoleoniche; di tutta l'opera rimangono nel museo solo sette tavole, tutte esposte nelle sale 25 e 26.\nDi Bernardino di Betto, detto il Pinturicchio, contemporaneo del Vannucci e suo collaboratore per un certo periodo, si pu\u00f2 ammirare l'imponente \"Pala di Santa Maria dei Fossi\" (1496-1498) (sala 24), uno dei suoi capolavori della fase matura e massimo esempio della risonanza della scuola pittorica perugina.\nIl secondo Rinascimento.\nIl periodo si caratterizza inizialmente per la presenza nel capoluogo umbro di allievi o seguaci sia del Perugino che del Pinturicchio (Berto di Giovanni, Eusebio da San Giorgio, Giovanni Battista Caporali, Giannicola di Paolo). Essi contribuiscono a vivacizzare la produzione artistica locale con opere che si rifanno sia ai loro illustri maestri che a Raffaello. Questi dipinti si trovano nelle sale 27, 28 e 29. Altre pregevoli opere sono la \"Flagellazione\", un rilievo in bronzo di Francesco di Giorgio Martini (sala 26) e la \"Deposizione Baglioni\", copia di uno dei maggiori lavori eseguiti da Raffaello, dipinta da Giuseppe Cesari, detto il Cavalier d'Arpino (sala 27).\nNelle sale dalla 30 alla 36 sono presenti opere di esponenti del manierismo umbro. Mentre per Domenico Alfani i riferimenti sono ancora perugineschi e raffaelleschi, dopo la guerra del sale del 1540 la presenza diretta del governo pontificio a Perugia impone limitazioni alla produzione artistica locale. Inizia dunque un periodo di crisi per l'arte figurativa umbra che si far\u00e0 pi\u00f9 marcato dopo la met\u00e0 del cinquecento. Sulle opere di artisti umbri come Orazio Alfani, Dono Doni e Vincenzo Danti sono evidenti gli influssi da Raffaello e Michelangelo, accanto a quelli tipicamente toscani da Giorgio Vasari, Rosso Fiorentino e Fra Bartolomeo.\nLa collezione Martinelli.\nValentino Martinelli, insigne storico dell'arte e docente all'Universit\u00e0 degli Studi di Perugia negli anni sessanta e settanta del XX secolo, dona al Comune di Perugia, con lascito testamentario del 1997, la sua collezione d'arte comprendente opere di pittura, scultura e grafica realizzate da artisti del barocco romano tra i quali Gian Lorenzo Bernini, Claude Mellan, Johann Paul Schor, Mattia Preti, Carlo Maratta, Domenico Guidi, Fran\u00e7ois Spierre, Giovan Battista Piranesi. Sono attualmente esposte circa una settantina di opere, su un totale di oltre cento, nelle sale 33, 34 e nella cosiddetta \"sala dell'orologio\" del secondo piano del museo.\nIl seicento.\nOltre a opere del tardo cinquecento, le sale 35, 36 e 37 ospitano dipinti e sculture dai caratteri pi\u00f9 schiettamente controriformisti e barocchi. In Umbria continua la presenza di artisti forestieri che diffondono le principali correnti tosco-romane del periodo. Si segnalano la \"Madonna con Bambino\" del baroccesco Ventura Salimbeni, gli esponenti del classicismo romano Marcello Venusti e Andrea Sacchi, la \"Madonna orante\" del Sassoferrato, la \"Nativit\u00e0 della Vergine\" di Pietro da Cortona, la \"Santa Cecilia che suona la spinetta\" di Orazio Gentileschi e i due dipinti del caravaggesco Valentin de Boulogne.\nIl settecento e l'Ottocento.\nLa \"Partenza di Rinaldo\" ed \"Erminia tra i pastori\", dell'artista di scuola romana Sebastiano Conca, di evidente gusto rococ\u00f2, sono le opere settecentesche di maggior rilievo nelle ultime tre sale del percorso espositivo, insieme al \"Sant'Ambrogio che assolve l'imperatore Teodosio\" di Pierre Subleyras, precursore dell'imminente neoclassicismo. Per l'Ottocento \u00e8 significativo un gruppo di dipinti di Jean Baptiste Wicar, maestro neoclassicista francese, direttore dell'Accademia di Belle Arti perugina nei primi anni del secolo, e una serie di vedute della citt\u00e0 di Perugia di Giuseppe Rossi, importanti in quanto documenti che testimoniano le trasformazioni ottocentesche della zona della Rocca Paolina, nel centro del capoluogo."}
{"id": "308695", "revid": "1728", "url": "https://it.wikipedia.org/wiki?curid=308695", "title": "Giovanni Battista Doni", "text": "Biografia.\nFiglio di Francesco Doni e Giustina Lapi del Tovaglia, Giovanni Battista Doni nacque a Firenze il 30 novembre 1594 e fu battezzato il 13 marzo 1595. Di nobile famiglia, studi\u00f2 letteratura, filosofia, matematica (a Bologna e a Roma), e giurisprudenza a Bourges in Francia, per tornare ad addottorarsi poi a Pisa, dove si applic\u00f2 anche allo studio delle lingue orientali. Fra tanta variet\u00e0 di discipline non perse mai d'occhio la musica. Nel 1621, al seguito del cardinale Ottavio Corsini legato papale, fu a Parigi dove strinse amicizia con le persone pi\u00f9 dotte, ma la morte di un fratello lo richiam\u00f2, nel 1622, a Firenze, dalla quale citt\u00e0 pass\u00f2 a Roma col cardinale Francesco Barberini; e con esso si rec\u00f2 a Parigi, a Madrid, per ritornare ancora a Roma, dove si applic\u00f2 allo studio della musica e degli strumenti antichi. Costru\u00ec una doppia lira ispirata al \"tripus\" di Pitagora di Zacinto che offr\u00ec a papa Urbano VIII (\"Lyra Barberina\"), corredandola di un'ampia dissertazione illustrativa. Un altro lutto famigliare lo ricondusse, nel 1640, a Firenze dove il granduca Ferdinando II de' Medici gli offerse una cattedra di eloquenza. Le opere del Doni furono pubblicate a Firenze, nel 1763, da Anton Francesco Gori e Giovanni Battista Passeri."}
{"id": "308697", "revid": "1833487", "url": "https://it.wikipedia.org/wiki?curid=308697", "title": "Gioacchino (nome)", "text": "Origine e diffusione.\nPu\u00f2 trattarsi di una forma contratta tanto di \"Yehoyakhin\" quanto di \"Yehoyakim\", due nomi ebraici: il primo significa \"stabilito da YHWH\" o \"YHWH ha stabilito\", e nell'Antico Testamento \u00e8 il nome di Ioiachin, un re di Giuda imprigionato a Babilonia da Nabucodonosor II; il secondo significa \"innalzato da YHWH\" o \"YHWH ha innalzato\", ed \u00e8 portato da un altro re, Ioiakim, padre del precedente.\nNella tradizione cristiana, Gioacchino \u00e8 il nome attribuito al padre di Maria, analogamente a Imran in quella islamica. Il nome si diffuse nell'Europa cristiana durante il Medioevo proprio grazie alla venerazione verso tale figura.\nIl nome \"Kim\" pu\u00f2 in alcuni casi essere un ipocoristico della forma scandinava \"Joachim\". Un altro ipocoristico \u00e8 Aki, che coincide con un nome femminile giapponese.\nOnomastico.\nL'onomastico viene festeggiato il 26 luglio in memoria di san Gioacchino, marito di sant'Anna e padre della Madonna. Con questo nome si ricordano anche:"}
{"id": "308701", "revid": "104458", "url": "https://it.wikipedia.org/wiki?curid=308701", "title": "Bernard Russi", "text": ""}
{"id": "308703", "revid": "47767", "url": "https://it.wikipedia.org/wiki?curid=308703", "title": "Giordano (nome)", "text": "Origine e diffusione.\nRiprende il nome del fiume Giordano, ed \u00e8 quindi ascrivibile a quella cerchia di nomi ispirati all'ambito fluviale, come ad esempio Nilo, Eridano, Volturno, Sabrina, Shannon e Clyde. Etimologicamente parlando, deriva dall'ebraico \u05d9\u05b7\u05e8\u05b0\u05d3\u05b5\u05df (\"Yarden\"), basato su \u05d9\u05b8\u05e8\u05b7\u05d3 (\"yarad\", \"scendere\", \"fluire\"); il significato \u00e8 quindi \"che scorre\", \"che fluisce\". Altre fonti lo considerano composto da due elementi, \"jehor\" (o \"yor\", \"jor\", \"ruscello\") e \"Dan\", un'antica citt\u00e0 biblica (oggi Tel Dan), quindi \"che scorre presso Dan\".\nNel racconto del Nuovo Testamento, il Giordano \u00e8 il fiume dove avviene il battesimo di Ges\u00f9 ad opera di Giovanni il Battista. Il suo uso come nome proprio di persona ebbe inizio negli ambienti cristiani al tempo delle crociate, allorch\u00e9 i crociati portarono in patria ampolle dell'acqua del Giordano per battezzare i loro figli. Potrebbe aver sub\u00ecto l'influenza del nome germanico \"Jordanes\", derivato dal termine norreno \"j\u00f6rdh\", \"terra\", che venne portato dallo storico bizantino Giordane.\nAlmeno per quanto riguarda l'Inghilterra, l'uso del nome termin\u00f2 dopo il Medioevo; venne ripreso nel XIX secolo, raggiungendo anche una notevole diffusione degli Stati Uniti nella seconda met\u00e0 del XX secolo.\nOnomastico.\nPi\u00f9 santi e beati hanno portato questo nome, quindi l'onomastico si pu\u00f2 festeggiare in una delle date seguenti:"}
{"id": "308706", "revid": "148107", "url": "https://it.wikipedia.org/wiki?curid=308706", "title": "Energia di Planck", "text": "L'energia di Planck \u00e8 un'unit\u00e0 di misura che prende il nome dal fisico Max Planck. \u00c8 solitamente indicata con formula_1. \nIn relativit\u00e0 generale si definisce come massa di Planck il valore per cui il raggio di Schwarzschild di un buco nero \u00e8 pari al raggio di Compton. L'energia posseduta da questa massa a riposo \u00e8 definita come energia di Planck.\nformula_2\ndove:"}
{"id": "308708", "revid": "148107", "url": "https://it.wikipedia.org/wiki?curid=308708", "title": "Energia di Hartree", "text": "L'energia di Hartree, spesso abbreviata con formula_1, \u00e8 un'unit\u00e0 di misura atomica che prende il nome dal fisico Douglas Hartree.\nPer motivi storici si usa talvolta anche l'energia di Rydberg, di solito indicata con formula_2, pari esattamente a met\u00e0 formula_1. Il nome deriva dal fisico Janne Rydberg.\nDefinizione.\nL'energia di Hartree \u00e8 definita come:\ndove:\nDa un punto di vista fisico, l'energia di Hartree \u00e8 uguale all'energia di Rydberg moltiplicata per un fattore formula_10 (dove formula_11 \u00e8 il numero quantico principale). Ci\u00f2 significa che nello stato fondamentale dell'atomo d'idrogeno un Hartree corrisponde al doppio dell'energia di legame dell'elettrone, approssimando:\nSia l'energia di Hartree che l'energia di Rydberg vengono utilizzate come unit\u00e0 di misura nel sistema di unit\u00e0 atomiche. Per evitare fraintendimenti si usa specificare esplicitamente quale delle due si sta usando con le espressioni unit\u00e0 atomiche Hartree e unit\u00e0 atomiche Rydberg; in inglese \"Hartree atomic units\" e \"Rydberg atomic units\"."}
{"id": "308710", "revid": "1982", "url": "https://it.wikipedia.org/wiki?curid=308710", "title": "Michail Aleksandrovi\u010d Romanov", "text": "Biografia.\nInfanzia ed educazione.\nMichail nacque nel palazzo Ani\u010dkov sulla Prospettiva Nevskij a San Pietroburgo. Era il penultimo figlio dello zarevi\u010d Alessandro di Russia, e di sua moglie, la principessa Dagmar di Danimarca. I suoi nonni paterni erano Alessandro II di Russia e la sua prima moglie Maria Aleksandrovna, mentre i suoi nonni materni erano Cristiano IX di Danimarca e Luisa d'Assia-Kassel.\nSua nonna paterna mor\u00ec prima del suo secondo compleanno e suo nonno paterno, l'imperatore Alessandro II di Russia, fu assassinato il 1 marzo 1881 e, di conseguenza, i genitori di Michail divennero imperatore e imperatrice di tutte le Russie prima del suo terzo compleanno. Dopo l'assassinio, il nuovo zar Alessandro III trasfer\u00ec la sua famiglia, incluso Michail, nella maggiore sicurezza del Palazzo di Gat\u010dina, che si trovava a 29 miglia a sud-ovest di San Pietroburgo e circondato da un fossato.\nMichail \u00e8 cresciuto in compagnia di sua sorella minore, Ol'ga, che lo ha soprannominato \"Floppy\"; i suoi fratelli maggiori e i suoi genitori lo chiamavano \"Misha\". I bambini dormivano su dure brande, si alzavano all'alba, si lavavano in acqua fredda e mangiavano un semplice porridge per colazione. Michail, come i suoi fratelli, ricevette un'istruzione da tutor privati e aveva una tata inglese, la signora Elizabeth Franklin.\nMichail e Ol'ga andavano spesso a fare escursioni nelle foreste intorno a Gat\u010dina con il padre, che ne approfittava per insegnare loro la lavorazione del legno. Anche attivit\u00e0 fisiche come l'equitazione gli venivano insegnate in tenera et\u00e0, cos\u00ec come l'osservanza religiosa. Anche se Natale e Pasqua erano periodi di festa e stravaganza, la Quaresima era rigorosamente rispettata: carne, latticini e qualsiasi forma di intrattenimento erano evitati. Le vacanze in famiglia si facevano in estate al palazzo di Peterhof e con i nonni in Danimarca.\nMichail aveva quasi 16 anni quando suo padre si ammal\u00f2 gravemente; il viaggio annuale in Danimarca venne annullato. Il 1 novembre 1894, Alessandro III mor\u00ec all'et\u00e0 prematura di 49 anni. Il fratello maggiore di Michail, Nicola, divenne zar, e l'infanzia di Michail fin\u00ec.\nCarriera militare e doveri pubblici.\nLa madre di Michail, l'imperatrice madre, torn\u00f2 al Palazzo Ani\u010dkov con Michail e Ol'ga. Come la maggior parte dei membri maschi della sua famiglia, Michail si arruol\u00f2 nell'esercito. Complet\u00f2 l'addestramento in una scuola di artiglieria e si \u00e8 unito alle guardie a cavallo. Nel novembre 1898, raggiunse la maggiore et\u00e0 e, solo otto mesi dopo, divenne l'erede presunto dello zar siccome il fratello di maggiore, Georgij, mor\u00ec in un incidente. La morte di Georgij e il successivo cambiamento nella linea di successione evidenziarono che a Nicola II mancava un figlio. Poich\u00e9 la successione era limitata ai maschi, le sue tre figlie erano escluse. Quando la moglie di Nicola II, Aleksandra, rimasta incinta nel 1900, si sperava che il bambino fosse maschio. Si propose di dichiararlo reggente del futuro nascituro in caso di morte di Nicola II, ma il governo non era d'accordo e stabil\u00ec che Michail sarebbe succeduto indipendentemente dal sesso del bambino non ancora nato. L'imperatrice diede alla luce una quarta figlia l'anno successivo.\nMichail era percepito come insignificante, tranquillo e di buon carattere. Svolse i consueti doveri pubblici che ci si aspetta da un erede al trono. Nel 1901 rappresent\u00f2 la Russia ai funerali della regina Vittoria. Nel giugno 1902, Michail si trasfer\u00ec al reggimento dei corazzieri e si trasfer\u00ec a Gat\u010dina, dove aveva sede il reggimento. Da quando era diventato maggiorenne, aveva assunto l'indipendenza finanziaria. Le sue attivit\u00e0 includevano la pi\u00f9 grande raffineria di zucchero del paese, un capitale pari a milioni di rubli, una raccolta di veicoli a motore e tenute di campagna a Otrovo nella Polonia russa e a Bra\u0219ov vicino a Or\u00ebl.\nMichail fu erede presunto fino al 12 agosto 1904, quando la nascita di zarevi\u010d Alekseij. Michail divenne di nuovo il secondo in linea al trono, ma fu nominato co-reggente per il ragazzo, insieme ad Alexandra, in caso di morte di Nicola.\nRelazioni sentimentali.\nNel 1902, Michail incontr\u00f2 la principessa Beatrice di Sassonia-Coburgo-Gotha. Si innamorarono e iniziarono a corrispondere in inglese. Michail parlava fluentemente sia il francese che l'inglese. All'inizio sembrava che si sarebbero sposati; tuttavia, la Chiesa ortodossa proib\u00ec il matrimonio dei primi cugini, e il padre di Michail e la madre di Beatrice erano fratelli. Nicola si rifiut\u00f2 di permettere il matrimonio e, con il reciproco sgomento di Michail e Beatrice, la loro storia d'amore fin\u00ec.\nL'attenzione di Michail si rivolse ad Alexandra Kossikovskaja (settembre 1875-1923), conosciuta affettuosamente come \"Dina\", che era la dama di compagnia di sua sorella Ol'ga . Il padre di Dina, Vladimir Kossikovskij, era un avvocato e Dina era una cittadina comune. Michail rifiut\u00f2 l'idea, proposta dai suoi amici, che la tenesse come amante, e nel luglio 1906 scrisse a Nicola chiedendo il permesso di sposarla. Nicola e l'imperatrice madre rimasero inorriditi. Entrambi pensavano che i reali dovessero sposare i reali e, secondo la legge domestica russa, eventuali figli di un matrimonio tra un reale e un cittadino comune non sarebbero idonei per la successione. Nicola minacci\u00f2 di revocare la commissione militare di Michail e di esiliarlo dalla Russia se si fosse sposato senza il suo permesso. L'imperatrice madre licenzi\u00f2 Dina come dama di compagnia di Ol'ga e port\u00f2 Michail in Danimarca fino a met\u00e0 settembre.\nPoco dopo il suo ritorno in Russia, tre giornali inglesi annunciarono il 24 settembre 1906 il matrimonio tra Michail e la principessa Patrizia di Connaught, ma n\u00e9 lui n\u00e9 Patrizia sapevano nulla. Buckingham Palace neg\u00f2. Tuttavia, due anni dopo, nell'ottobre 1908, Michail visit\u00f2 Londra e lui e Patrizia furono \"accoppiati\" a impegni sociali. Michail e Dina stavano progettando di fuggire, ma i loro piani sono stati ostacolati poich\u00e9 Dina era sotto sorveglianza dall'Ochrana, la polizia segreta dello zar, e le \u00e8 stato impedito di viaggiare. Sotto la pressione della famiglia e incapace di vedere Dina, nell'agosto 1907 Michail sembrava aver perso interesse per lei. Dina and\u00f2 a vivere all'estero. Non si spos\u00f2 mai e credette di essere la legittima fidanzata di Michail, anche se la loro storia d'amore era finita.\nAll'inizio di dicembre 1907, Michail conobbe Natal'ja Sergeevna \u0160eremetevskaja coniugata Wulffert, la moglie di un collega ufficiale, e dal 1908 iniziarono una profonda amicizia. Natal'ja era una persona comune che ha avuto una figlia dal suo primo matrimonio. Nell'agosto 1909 divennero amanti, e nel novembre 1909 Natal'ja si separ\u00f2 dal secondo marito e and\u00f2 a vivere in un appartamento a Mosca pagato da Michail. Nel tentativo di evitare uno scandalo, Nicola trasfer\u00ec Michail agli ussari di Chernigov a Or\u00ebl, a 250 miglia da Mosca, ma Michail viaggi\u00f2 diverse volte al mese per vedere Natal'ja. Il loro unico figlio, Georgij nacque nel luglio 1910, prima che il suo divorzio dal secondo marito fosse ufficializzato. Per garantire che il bambino potesse essere riconosciuto come suo, piuttosto che come quello di Wulfert, Michail aveva falsificato la data del divorzio. Nicola emesse un decreto dando al ragazzo il cognome \"Brasov\", preso dalla tenuta di Michail a Brasovo, che era un tacito riconoscimento che Michail era il padre.\nNel maggio 1911, Nicola permise a Natal'ja di trasferirsi da Mosca a Brasovo e le concesse il cognome \"Brasova\". Nel maggio 1912, Michail si rec\u00f2 a Copenaghen per il funerale di suo zio, Federico VIII di Danimarca, dove si ammal\u00f2 di un'ulcera allo stomaco che lo avrebbe tormentato per anni. Dopo una vacanza in Francia, dove la coppia era seguita dall'Ochrana, Michail fu trasferito di nuovo a San Pietroburgo per comandare le guardie a cavallo. Port\u00f2 con s\u00e9 Natal'ja nella capitale e la sistem\u00f2 in un appartamento e, nel giro di pochi mesi, la trasfer\u00ec in una villa a Gat\u010dina.\nMatrimonio.\nNel settembre 1912, Michail e Natal'ja trascorsero una vacanza all'estero e, come al solito, furono seguiti dall'Ochrana. A Berlino, Michail annunci\u00f2 che lui e Natal'ja sarebbero andati a Cannes e incaric\u00f2 il suo staff di seguirlo in treno. L'Ochrana aveva ricevuto istruzioni di seguirlo in treno anzich\u00e9 in macchina, quindi la coppia non sarebbe stata accompagnata nel loro viaggio verso sud. Il viaggio di Michail era uno stratagemma deliberato. Sulla strada per Cannes, la coppia si diresse a Vienna, dove si sposarono il 16 ottobre 1912 da padre Misitsch presso la chiesa serbo-ortodossa di San Sava. Pochi giorni dopo, dopo aver viaggiato attraverso Venezia e Milano, arrivarono a Cannes, dove raggiunsero il figlio e la figlia di Natal'ja del suo primo matrimonio. Due settimane dopo il matrimonio, Michail scrisse a sua madre e suo fratello per informarli. Erano entrambi inorriditi dall'azione di Michail.\nNicola era particolarmente turbato in quanto il suo unico figlio maschio, ed erede, era malato di emofilia. Michail cit\u00f2 come uno dei motivi per cui ha sposato Natal'ja. Temendo che sarebbe diventato di nuovo l'erede presunto alla morte di Aleksej, non sarebbe mai stato in grado di sposare Natal'ja. Sposandola in anticipo, sarebbe stato rimosso dalla linea di successione. In una serie di decreti dal dicembre 1912 al gennaio 1913, Nicola sollev\u00f2 Michail dal suo comando, lo band\u00ec dalla Russia, congel\u00f2 tutti i suoi beni in Russia, prese il controllo delle sue propriet\u00e0 e lo rimosse dalla reggenza. La societ\u00e0 rimase scioccata dalla gravit\u00e0 della rappresaglia di Nicola, ma c'era poca simpatia per Natal'ja. A Natal'ja non fu concesso il titolo di \"granduchessa\" ma il titolo di contessa Brasova.\nPer sei mesi hanno soggiornato in alberghi in Francia e Svizzera senza alcuna diminuzione del loro tenore di vita. Sono stati visitati dalla sorella di Michail, la Granduchessa Ksenija e dal cugino, il Granduca Andreij. Nel luglio 1913, videro la madre di Michail a Londra, che disse a Natal'ja \"alcune verit\u00e0 familiari\", secondo il diario di Ksenija. Dopo un altro viaggio nell'Europa continentale, Michail prese in affitto Knebworth House, una casa signorile con personale e ammobiliata a 20 miglia a nord di Londra. Le finanze di Michail furono messe a dura prova poich\u00e9 doveva fare affidamento sulle somme inviate dalla Russia al comando di Nicola, che controllava ancora tutte le sue propriet\u00e0 e beni.\nPrima guerra mondiale.\nAllo scoppio della prima guerra mondiale, Michele chiese allo zar Nicola II il permesso di tornare in Russia e di entrare nell'esercito, con l'accordo che anche sua moglie e suo figlio sarebbero venuti. Lo zar acconsent\u00ec. Michail aveva gi\u00e0 affittato Paddockhurst nel Sussex, una propriet\u00e0 pi\u00f9 grande di Knebworth, e aveva programmato di trasferirsi l\u00ec alla scadenza del contratto di locazione di Knebworth. Vi fece trasferire mobili e suppellettili. La guerra non doveva durare a lungo e la coppia pensava che sarebbero tornati in Inghilterra alla sua conclusione. Nel frattempo, Michail offr\u00ec il suo aiuto ai militari britannici. A San Pietroburgo, ora chiamata Pietrogrado, si trasferirono in una villa in via Nikolaevskaya 24, che Michaeil aveva comprato per Natal'ja. A Natal'ja non era permesso vivere in nessuno dei palazzi imperiali. Torn\u00f2 a casa come generale russo, e comand\u00f2 la Divisione Selvaggia, formata da ceceni e daghestani. La nomina \u00e8 stata percepita come una retrocessione perch\u00e9 la divisione era formata principalmente da nuove reclute musulmane piuttosto che dalle truppe d'\u00e9lite che Michail aveva comandato in precedenza. Lui, a differenza di suo fratello lo Zar, era un popolare leader militare.\nNel gennaio 1915, la natura orribile della guerra era evidente. Michail si sentiva \"molto amareggiato verso le persone in generale e soprattutto verso coloro che sono al vertice, che detengono il potere e permettevano che tutto quell'orrore accadesse. Se la questione della guerra fosse decisa dalla gente in generale, non sarei appassionatamente contrario a quella grande calamit\u00e0.\" Michail confess\u00f2 in una lettera alla moglie che si \"vergognava di affrontare le persone, cio\u00e8 i soldati e gli ufficiali, in particolare quando visitavano gli ospedali da campo, dove si vedeva tanta sofferenza, perch\u00e9 avrebbero potuto pensare che uno sia anche responsabile, perch\u00e9 uno \u00e8 posto cos\u00ec in alto eppure non \u00e8 riuscito a impedire che tutto ci\u00f2 accada e a proteggere il proprio paese da questo disastro\".\nAll'inizio della guerra, Michail scrisse a Nicola chiedendogli di legittimare suo figlio in modo che il ragazzo fosse provvisto in caso della sua morte al fronte. Alla fine, Nicola acconsent\u00ec a rendere Georgij legittimo e gli concesse lo stile di \"Conte Brasov\" con decreto il 26 marzo 1915.\nRitirata.\nNel giugno 1915 i russi iniziarono la ritirata. Quando il granduca Konstantin mor\u00ec quel mese, Michail era l'unico membro della famiglia imperiale assente dal funerale a Pietrogrado. Natal'ja lo rimprover\u00f2 per la sua assenza e Michail replic\u00f2 che era semplicemente sbagliato che i suoi parenti abbandonassero le loro unit\u00e0 per partecipare al funerale del granduca in un momento simile. Il corrispondente di guerra americano, Stanley Washburn, rifer\u00ec che Michail indossava \"una semplice uniforme con nulla che indicasse il suo grado, ma spalline dello stesso materiale della sua uniforme\". Michail era \"inalterato e democratico\" e \"viveva cos\u00ec semplicemente in uno sporco villaggio\". Natal'ja era sconvolta dal fatto che Michail evitasse uniformi stravaganti e decorazioni per la vita al fronte, ma era convinta \"che in un momento cos\u00ec difficile doveva servire la Russia e servirla qui al fronte\".\nNel luglio 1915, si ammal\u00f2 di difterite ma si riprese. La guerra stava andando male per la Russia e il mese successivo Nicola si nomin\u00f2 comandante supremo delle forze russe. La mossa non fu ben accolta.\nNell'ottobre 1915, Michail riprese il controllo delle sue propriet\u00e0 e dei suoi beni e, nel febbraio 1916, ricevette il comando del 2\u00ba Corpo di Cavalleria, che includeva la Divisione Selvaggia. Le offese contro di lui da parte del seguito dello zar continuarono, per\u00f2. Quando fu promosso a tenente generale nel luglio 1916, a differenza di tutti gli altri granduchi che raggiunsero quel grado, non fu nominato aiutante di campo dello zar con il grado di aiutante generale. Michail ammise di aver \"sempre disprezzato l'alta societ\u00e0 di Pietrogrado ... nessun popolo \u00e8 pi\u00f9 subdolo di loro; con poche eccezioni, sono tutti feccia\". Michail non fece dichiarazioni politiche pubbliche, ma si presumeva che fosse un liberale, come sua moglie, e il console britannico Bruce Lockhart pensava che \"sarebbe stato un eccellente monarca costituzionale\".\nPer tutta l'estate del 1916, il corpo di Michail fu coinvolto nell'offensiva Brusilov. L'esercito delle guardie sub\u00ec pesanti perdite sotto la guida incompetente dello zio di Michail, il granduca Pavel, che fu rimosso dal comando. Al contrario, Michail fu nominato aiutante generale. Lo scarso progresso della guerra e la loro separazione quasi costante deprimevano sia Michail che Natal'ja. Michail soffriva ancora di ulcere gastriche e, nell'ottobre 1916, gli fu ordinato di prendere congedo in Crimea.\nRivoluzione bolscevica.\nMichail e altri membri della famiglia imperiale avvertirono della crescente agitazione pubblica e della percezione che Nicola fosse governato dalla moglie di origine tedesca e da Rasputin. Nicola e Alexandra si rifiutarono di ascoltare. Nel dicembre 1916, il granduca Dmitrij e quattro dei suoi amici uccisero Rasputin. Michail venne a sapere dell'omicidio a Brasovo, dove stava trascorrendo il Natale con la sua famiglia. Il 28 dicembre, secondo l'ambasciatore francese, ci fu un tentativo fallito di assassinare Alexandra; l'unico aggressore \u00e8 stato catturato e impiccato il giorno successivo. Il presidente della Duma Michail Rodzjanko, la granduchessa Maria Pavlovna e l'ambasciatore britannico Buchanan si unirono alla richiesta di rimuovere Alexandra dal consiglio, ma Nicola si rifiut\u00f2 comunque di accettare il loro consiglio. Complotti e pettegolezzi contro Nicola e Alexandra continuarono a crescere.\nDal 29 gennaio venne nominato Ispettore Generale di Cavalleria di stanza a Gat\u010dina. Fino a febbraio, il Granduca Alessandro, il presidente della Duma Rodzjanko e Michail fecero pressioni su Nicola e Alexandra per cedere alle richieste popolari. I disordini pubblici crebbero e, il 27 febbraio, i soldati di Pietrogrado si unirono ai manifestanti, membri dell'esercito si ammutinarono e i prigionieri furono liberati. Nicola, che era al quartier generale dell'esercito a Mogilev, prorog\u00f2 la Duma, ma i deputati si rifiutarono di andarsene e istituirono invece il proprio governo rivale. Dopo aver consultato Rodzjanko al Palazzo Mariinskij di Pietrogrado, Michail consigli\u00f2 a Nicola di licenziare i suoi ministri e di istituire un nuovo governo guidato dal leader del partito di maggioranza alla Duma. Il suo consiglio \u00e8 stato sostenuto dal generale Michail Alekseev, capo dello staff di Nicola. Nicola rifiut\u00f2 il suggerimento e impart\u00ec futili ordini alle truppe di spostarsi su Pietrogrado.\nNella notte tra il 27 e il 28 febbraio 1917, Michail tent\u00f2 di tornare a Gat\u010dina da Pietrogrado, dove era stato in conferenza con Rodzjanko e da dove aveva telegrafato allo zar, ma pattuglie rivoluzionarie e sporadici incendi gli impedirono di raggiungere la citt\u00e0. I rivoluzionari pattugliavano le strade, radunando persone legate al vecchio regime. Michail riusc\u00ec a raggiungere il Palazzo d'Inverno, dove ordin\u00f2 alle guardie di ritirarsi presso l'Ammiragliato. Michail stesso si rifugi\u00f2 nell'appartamento di una conoscente, la principessa Putyatina. Negli appartamenti vicini, il ciambellano dello zar Nikolai Stolypin e il procuratore del Santo Sinodo furono arrestati dai rivoluzionari e nella casa accanto il generale barone Staekelberg fu ucciso quando la sua casa fu presa d'assalto da una folla.\nIl 1 marzo, Rodzjanko invi\u00f2 guardie all'appartamento di Putyatina per garantire la sicurezza di Michail, e Michael firm\u00f2 un documento redatto da Rodzjanko e dal Granduca Pavel che proponeva la creazione di una monarchia costituzionale. Il nuovo Soviet di Pietrogrado respinse il documento, che divenne irrilevante. Le richieste di abdicazione dello zar l'avevano sostituita.\nAbdicazione di Nicola II.\nIl 2 marzo (calendario giuliano) - 15 marzo (calendario gregoriano) - 1917 lo Zar Nicola II, sotto pressione del governo rivoluzionario, abdic\u00f2 alle 15:05 in favore di suo figlio Aleksej, con Michail come reggente.\nDato che Aleksej non era adulto ed era in cattiva salute, ci\u00f2 avrebbe implicato una reggenza, probabilmente assicurata da sua madre, assai odiata nel paese. Questa soluzione fu giudicata inaccettabile da parte del governo russo che oper\u00f2 positivamente per un'abdicazione completa dello zar e della sua famiglia stretta alle 23:15 di quella sera.\nNella seconda abdicazione, firmata alle 23:15 ma segnata come avvenuta alle 15:05, l'ora di quella originale, Nicola annunci\u00f2: \u00abConsegniamo la nostra eredit\u00e0 a nostro fratello, il Granduca Michail Aleksandrovi\u010d e gli diamo la nostra benedizione per la sua ascesa al trono\u00bb. L'abdicazione fu controfirmata dal ministro della corte imperiale, Conte Freedericksz.\nL'ascesa di Michele fu accettata dai conservatori nel governo guidato dal primo ministro principe Georgij L'vov ma il procuratore generale Aleksandr Kerenskij minacci\u00f2 una rivolta se l'esito fosse stato quello indicato. Con due avvocati prepar\u00f2 un manifesto di rinuncia da fare firmare a Michele: cosa che avvenne il giorno seguente (3 marzo-16 marzo 1917). Il manifesto non parlava di rinuncia al trono ma pose precise condizioni circa la sua accettazione. Dichiarava:\n\u00abSono fermamente determinato ad assumere il potere supremo solo se tale \u00e8 la volont\u00e0 del nostro grande popolo, che deve ora, con suffragio universale e attraverso i rappresentanti dell'Assemblea Costituente, stabilire una forma di governo e nuove leggi fondamentali dello stato russo\u00bb.\nAlcune speranze che Michele potesse assumere il trono dopo le elezioni della Duma sono state distrutte dagli eventi successivi. La sua rinuncia al trono, anche se condizionata, segn\u00f2 la fine del regime zarista in Russia. Dato che non govern\u00f2, n\u00e9 fu incoronato, e dato che regn\u00f2 per meno di un giorno, suo fratello Nicola II \u00e8 considerato l'ultimo vero zar.\nAssassinio.\nMichail torn\u00f2 a Gat\u010dina e non gli fu permesso di tornare alla sua unit\u00e0 o di viaggiare oltre l'area di Pietrogrado. Il 5 aprile 1917 fu dimesso dal servizio militare. A luglio, il principe Lvov si era dimesso da primo ministro per essere sostituito da Alexander Kerenskij, che ordin\u00f2 che l'ex imperatore Nicola fosse trasferito da Pietrogrado a Tobol'sk perch\u00e9 era \"un luogo remoto, un angolo tranquillo, dove avrebbero attirato meno attenzione\". Alla vigilia della partenza di Nicola, Kerenskij diede il permesso a Michail di fargli visita. Fu l'ultima volta che si videro.\nIl 21 agosto 1917, le guardie circondarono la villa dove Michail viveva con Natal'ja. Per ordine di Kerenskij, erano entrambi agli arresti domiciliari, insieme a Nicholas Johnson, che era stato il segretario di Michail dal dicembre 1912. Una settimana dopo, furono trasferiti in un appartamento a Pietrogrado. I problemi di stomaco di Michail peggiorarono e, con l'intervento dell'ambasciatore britannico Buchanan e del ministro degli esteri Mikhail Tereshchenko, furono riportati a Gat\u010dina nella prima settimana di settembre. Tereshchenko disse a Buchanan che all'Imperatrice vedova sarebbe stato permesso di lasciare il paese, se lo desiderava, per l'Inghilterra, e che Michail l'avrebbe seguito a tempo debito. Gli inglesi, tuttavia, non erano disposti ad accettare alcun Granduca russo per paura che avrebbe provocato una reazione pubblica negativa in Gran Bretagna, dove c'era poca simpatia per i Romanov.\nIl 1\u00ba settembre 1917 Kerenskij dichiar\u00f2 la Russia una repubblica. Due settimane dopo, gli arresti domiciliari di Michail furono revocati. Con un permesso di viaggio rilasciato da Peter Polotsov, un ex collega di Michail della Divisione Selvaggia che ora era un comandante a Pietrogrado, Michail progett\u00f2 di trasferire la sua famiglia in Finlandia. Imballarono oggetti di valore e si prepararono a muoversi, ma i loro preparativi furono visti dai simpatizzanti bolscevichi e furono nuovamente posti agli arresti domiciliari. L'ultima delle auto di Michail fu sequestrata dai bolscevichi.\nGli arresti domiciliari furono nuovamente revocati a novembre e l'Assemblea costituente fu eletta e riunita nel gennaio 1918. Nonostante fosse il partito di minoranza, i bolscevichi lo sciolsero. Il 3 marzo 1918, il governo bolscevico firm\u00f2 il Trattato di Brest-Litovsk, che di fatto cedette vaste aree dell'ex impero russo alle potenze centrali di Germania, Austria-Ungheria e Impero ottomano. Il 7 marzo 1918, Michail e il suo segretario Johnson furono nuovamente arrestati per ordine di Moisej Urickij, il capo della polizia segreta di Pietrogrado e imprigionati nella sede bolscevica dell'Istituto Smol'nyj.\nL'11 marzo 1918 Urickij invi\u00f2 Michail e Johnson a Perm', mille miglia a est, per ordine del Consiglio dei commissari del popolo, che comprendeva sia Vladimir Lenin che Iosif Stalin. Il viaggio, in treno merci in una carrozza senza finestrini n\u00e9 riscaldamento, dur\u00f2 otto giorni a una velocit\u00e0 media di 8 chilometri orari. In un primo momento, Michail fu alloggiato in un hotel, ma due giorni dopo il suo arrivo fu incarcerato dal Soviet locale. Natali'ja fece pressioni sui Commissari di Pietrogrado per il suo rilascio e, il 9 aprile 1918, fu messo in libert\u00e0 a Perm'. Si trasfer\u00ec nella camera migliore del miglior albergo di Perm', insieme a Johnson e due servitori, il cameriere Vasilij \u010celj\u0161ev e l'ex autista Borunov. Natal'ja temeva per la sicurezza del piccolo Georgij, e nel marzo 1918, fece in modo che fosse portato fuori dalla Russia dalla sua governante, Margaret Neame, con l'aiuto dei diplomatici danesi e dei Putyatin.\nA maggio, Natal'ja ottenne un permesso di viaggio per raggiungere Michail. Accompagnata dagli amici di famiglia, il principe Putyatin e Margaret Abakanovich, arriv\u00f2 a Perm' prima della Pasqua ortodossa e trascorsero insieme circa una settimana. Nel frattempo, come parte della tregua tra i bolscevichi e le potenze centrali, i prigionieri di guerra dall'Austria-Ungheria vennero spediti fuori dalla Russia. Le truppe ceche furono spinte lungo la ferrovia transiberiana in viaggio verso Vladivostok, dove avrebbero dovuto imbarcarsi. I cechi, tuttavia, non sarebbero tornati a casa per combattere per l'impero austriaco, ma per combattere per una patria separata e indipendente dall'Austria. I tedeschi chiesero ai bolscevichi di disarmare i cechi, che reagirono, presero la ferrovia, unendosi con le forze russe che combattevano contro i bolscevichi e avanzarono verso Perm'. Con l'avvicinarsi dei cechi, Michail e Natal'ja temendo si rimanere intrappolati l\u00ec, fece in modo che almeno lei si salvasse.\nIl 12 giugno 1918, il capo della polizia segreta locale, Gavril Myasnikov, con la complicit\u00e0 di altri bolscevichi locali, escogit\u00f2 un piano per uccidere Michail. Myasnikov riun\u00ec una squadra di quattro uomini che, come lui, erano tutti ex prigionieri del regime zarista: Vasily Ivanchenko, Ivan Kolpashchikov, Andrei Markov e Nikolai Zhuzhgov. Usando un ordine contraffatto, i quattro uomini ottennero l'ingresso all'hotel di Michail alle 23.45. In un primo momento, Michail si rifiut\u00f2 di seguire gli uomini finch\u00e9 non avesse parlato con il presidente locale della polizia segreta, Pavel Malkov, e poi perch\u00e9 era malato. Le sue proteste furono vane e si vest\u00ec. Johnson insistette per accompagnarlo.\nUscirono dalla citt\u00e0 per dirigersi nella foresta vicino a Motovilikha. Quando Michail chiese la loro destinazione, gli dissero che stavano andando a un incrocio ferroviario remoto per prendere un treno. Ormai erano le prime ore del 13 giugno. Scesero tutti dalle carrozze in mezzo al bosco, e sia Michail che Johnson furono colpiti da colpi d'arma da fuoco, ma poich\u00e9 gli assassini usavano proiettili fatti in casa, le loro pistole si incepparono. Michail, si mosse verso Johnson, ferito anche lui, con le braccia tese, ma venne colpito a bruciapelo alla testa. Sia Zhuzhgov che Markov affermarono di aver sparato il colpo fatale. Johnson fu ucciso a colpi d'arma da fuoco da Ivanchenko.\nI corpi furono spogliati e sepolti. Qualunque oggetto di valore fu rubato e gli abiti vennero riportati a Perm'. Dopo che furono mostrati a Myasnikov come prova degli omicidi, i vestiti furono bruciati. Il Soviet regionale degli Urali, guidato da Alexander Beloborodov, approv\u00f2 l'uccisione. Michail fu il primo dei Romanov ad essere assassinato dai bolscevichi, ma non fu l'ultimo. N\u00e9 i resti di Michail n\u00e9 quelli di Johnson furono trovati.\nLe autorit\u00e0 di Perm' distribuirono una storia di copertura inventata secondo cui Michail era stato rapito da uomini non identificati ed era scomparso. \u010celj\u0161ev e Borunov furono arrestati. Poco prima del suo arresto, il colonnello Peter Znamerovsky, un ex ufficiale dell'esercito imperiale anch'egli esiliato a Perm', riusc\u00ec a inviare a Natal'ja un breve telegramma dicendo che Michail era scomparso. Znamerovsky, \u010celj\u0161ev e Borunov furono tutti uccisi dai bolscevichi di Perm'. La disinformazione sovietica sulla scomparsa di Michail port\u00f2 a voci infondate secondo cui era fuggito e stava guidando una controrivoluzione di successo. Nella disperata speranza che Michail si sarebbe alleato con la Germania, i tedeschi decisero che Natal'ja e sua figlia sarebbero fuggite a Kiev controllata dai tedeschi. Alla caduta dei tedeschi nel novembre 1918, Natal'ja fugg\u00ec sulla costa e lei e sua figlia furono evacuate dalla Royal Navy.\nL'8 giugno 2009, quattro giorni prima del 91\u00ba anniversario dei loro omicidi, sia Michail che Johnson sono stati ufficialmente riabilitati. I procuratori di Stato russi hanno affermato: \"L'analisi del materiale d'archivio mostra che questi individui sono stati soggetti a repressione attraverso l'arresto, l'esilio e all'omicidio ... senza essere accusati di aver commesso alcun crimine contro la societ\u00e0\".\nIl figlio di Michail, Georgij, mor\u00ec in un incidente stradale poco prima del suo 21\u00ba compleanno nel 1931. Natal'ja mor\u00ec senza un soldo in un ospedale di beneficenza parigino nel 1952. La sua figliastra Natal'ja Mamontova si spos\u00f2 tre volte e scrisse un libro sulla sua vita intitolata \"Step-Daughter of Imperial Russia\", pubblicato nel 1940."}
{"id": "308713", "revid": "438678", "url": "https://it.wikipedia.org/wiki?curid=308713", "title": "L'uomo che amava le donne", "text": "L'uomo che amava le donne (\"L'homme qui aimait les femmes\") \u00e8 un film del 1977 diretto da Fran\u00e7ois Truffaut.\nIl protagonista, Charles Denner, incarna una figura disincantata, ironica, ma insieme tenera e malinconica.\nDalla sceneggiatura del film, Truffaut ricav\u00f2 un breve racconto.\nLe riprese furono effettuate dal 19 ottobre 1976 al 5 gennaio 1977 a Lilla e a Montpellier e dintorni, e il film fu proiettato per la prima volta il 27 aprile 1977.\nTrama.\nAi funerali del quarantenne Bertrand Morane, un ingegnere esperto di meccanica dei fluidi che lavorava in un istituto di ricerca di Montpellier, si presentano solo donne. Una di loro, Genevi\u00e8ve, la consulente di una casa editrice di Parigi, racconta la storia di questo seduttore attratto da tutte le donne giovani e belle che lo circondavano, e rapito soprattutto dalle loro gambe.\nCresciuto con una madre libertina, ma severa e dura nei confronti del figlio, che costringe anche a fare da postino per recapitare le lettere scritte ai suoi numerosi amanti, Bertrand ha la sua prima esperienza sessuale con una prostituta nell'et\u00e0 dell'adolescenza. Durante la giovinezza \u00e8 timido con le donne, ma con il tempo impara molto bene ad ovviare a questo problema. Da buon seduttore, egli predilige le avventure sentimentali poco impegnative, tanto che non permette mai a nessuna donna di passare una notte intera con lui. Una delle poche eccezioni \u00e8 quella con Delphine, una signora trentenne infelicemente sposata con un medico pi\u00f9 anziano, con la quale instaura una relazione che si protrae nel tempo: lei diventa gelosa e finisce addirittura in prigione quando tenta di uccidere il marito. Ma il rapporto serio che pi\u00f9 ha segnato Bertrand \u00e8 quello con V\u00e9ra, una donna con la quale i rapporti si sono interrotti in maniera brusca e mai chiarita del tutto. Ne \u00e8 la prova l'incontro casuale tra i due nella hall di un hotel. Bertrand la saluta ma si rattrista all'istante e addirittura le chiede di uscire prima lei dall'hotel evitando cos\u00ec un addio malinconico. Nel frattempo Bertrand vive moltissime avventure, tra cui quelle con una procace sordomuta che lavora in un cinema, con una baby sitter scandinava, con un'insegnante del conservatorio, con una cinese che si esibisce in un numero al luna park.\nFinch\u00e9 un giorno Bertrand, turbato dall'inatteso rifiuto di una commessa di 41 anni che sembrava facilmente disponibile, decide di scrivere un libro che racconti tutte le sue conquiste. Durante le feste di Natale, poco prima della pubblicazione della sua autobiografia, egli attraversa incautamente una strada, mentre \u00e8 a caccia di una nuova \"preda\", e viene travolto da un'auto. Morir\u00e0 poco dopo all'ospedale quando, nel tentativo di approcciare una giovane infermiera bionda, stacca inavvertitamente la sacca di alimentazione del sangue che lo teneva in vita.\nTermina cos\u00ec il lungo flashback e si torna alla scena del funerale di Bertrand, dove ognuna delle sue donne si sofferma a turno sulla sua bara, gettandovi sopra una manciata di terra. Di Bertrand cosa rimarr\u00e0 alla fine? Grazie all'aiuto della sua ultima conquista Genevi\u00e8ve, rester\u00e0 il libro autobiografico che verr\u00e0 dato alle stampe, testimonianza tangibile di un uomo non qualunque, ma di un uomo che amava le donne.\nProduzione.\nTruffaut scrisse la sceneggiatura del film durante i tempi liberi che venivano dati alla troupe sul set del film \"Incontri ravvicinati del terzo tipo\", film a cui lo stesso partecipava in vesti d'attore.\nCitazioni.\nIl regista cita se stesso nella scena in cui, verso la fine del film, un gatto viene ripreso mentre va a mangiare i resti della colazione lasciata fuori dalla porta della camera da Genevieve e Bertrand. La stessa situazione si incontra infatti in altri due film di Truffaut: \"La peau douce\" e \"Effetto notte\".\nFran\u00e7ois Truffaut compare in un cameo in una scena del film, nel ruolo di un uomo che si toglie il cappello mentre passa il carro funebre."}
{"id": "308717", "revid": "2039709", "url": "https://it.wikipedia.org/wiki?curid=308717", "title": "Cronologia di Star Trek", "text": "Quella che segue \u00e8 una cronologia degli eventi dell'universo fantascientifico di \"Star Trek\"."}
{"id": "308719", "revid": "124409027", "url": "https://it.wikipedia.org/wiki?curid=308719", "title": "Distruzione della flotta francese a Mers-el-K\u00e9bir", "text": "La distruzione della flotta francese a Mers-el-K\u00e9bir (nome in codice operazione Catapult) fu un'operazione navale della \"Royal Navy\" fra le pi\u00f9 controverse e criticate della seconda guerra mondiale.\nAntefatti dell'operazione.\nLa resa della Francia il 22 giugno 1940 aveva aperto un problema estremamente scottante e di grande interesse per tutti i belligeranti. Se l'esercito e l'aviazione francesi erano stati duramente sconfitti ed erano in procinto di essere fortemente ridimensionati in attuazione delle clausole armistiziali, la flotta francese era pressoch\u00e9 intatta, avendo subito poche perdite fino a quel momento.\nSi trattava della quarta flotta da guerra del mondo in ordine di grandezza assieme a quella italiana. Al momento dell'armistizio la \"Marine Nationale\" disponeva di una portaerei, sei corazzate (anche se tre di esse erano in porti controllati dalla Gran Bretagna) e due incrociatori da battaglia, sette incrociatori pesanti, dodici incrociatori leggeri, numerosi cacciatorpediniere e altre unit\u00e0 minori. Comprensibile era la preoccupazione del governo britannico per la sorte delle navi francesi.\nIl timore era gi\u00e0 riscontrabile nella risposta del 16 giugno di Winston Churchill alla richiesta del presidente del consiglio francese Paul Reynaud di cominciare dei sondaggi per una pace separata: \u00aba condizione, ed esclusivamente a condizione che la flotta francese parta per i porti britannici durante i negoziati, il governo di Sua Maest\u00e0 d\u00e0 pieno consenso a un sondaggio [presso il governo tedesco, \"n.d.r.\"] del Governo Francese per accertare i termini di un armistizio per la Francia\u00bb\nLa prospettiva di una cattura della flotta da parte delle potenze dell'Asse si fece concreta quando venne reso noto l'articolo 8 dei termini armistiziali, cos\u00ec come proposto dai tedeschi: tutte le navi francesi sarebbero dovute rientrare immediatamente nelle acque territoriali e la flotta doveva essere smobilitata e messa in disarmo sotto il controllo tedesco o italiano. Sarebbero rimaste in servizio le unit\u00e0 necessarie per la difesa dell'impero coloniale. I francesi riuscirono a ottenere la modifica di queste dure condizioni e il risultato fu che le condizioni armistiziali vennero ratificate il 30 giugno a Wiesbaden e prevedevano che la flotta francese sarebbe stata messa in disarmo in porti francesi al di fuori della zona occupata.\nLa maggioranza delle navi da guerra francesi si concentr\u00f2 nelle basi navali del Nordafrica e dell'Africa Occidentale Francese. Il grosso della flotta, composto dai moderni incrociatori da battaglia veloci \"Dunkerque\" e \"Strasbourg\", dalle vecchie navi da battaglia \"Bretagne\" e \"Provence\" con relativa scorta, raggiunse i porti di Orano e di Mers El Kebir. La possente nave da battaglia \"Richelieu\", che ancora non era operativa, aveva gi\u00e0 da vari giorni lasciato la base di Brest raggiungendo felicemente il porto di Dakar. La gemella \"Jean Bart\", completa solo al 77% e con solo la torretta di prua da 380\u00a0mm, riusc\u00ec a sua volta a raggiungere Casablanca lasciando il porto di St. Nazaire. Inoltre due vecchie navi da battaglia (la \"Paris\" e la \"Courbet\"), otto cacciatorpediniere e tre sommergibili si trovavano a Portsmouth e a Plymouth, mentre la corazzata \"Lorraine\", con quattro incrociatori e tre cacciatorpediniere, si trovava ad Alessandria d'Egitto, parte integrante della \"Mediterranean Fleet\".\nLondra non si fida.\nQuando le sorti della Campagna di Francia sembrarono decise a favore dei tedeschi, il comandante in capo della flotta francese, l'ammiraglio Fran\u00e7ois Darlan, scrisse il 20 giugno 1940 al suo capo di Stato Maggiore, ammiraglio Maurice Athanase Le Luc, un messaggio riservato con il quale diceva: \"Nel caso in cui gli avvenimenti militari conducessero a un armistizio nel quale le condizioni fossero imposte dai tedeschi, e se queste condizioni comportassero la resa della flotta, io non ho intenzione di eseguire quest'ordine\". Sembra anche che lo stesso Darlan avesse aggiunto una postilla al messaggio nella quale si affermava che, in caso fosse giunto un ordine diverso da quanto stabilito in precedenza, avrebbe voluto dire che lui non era pi\u00f9 padrone delle sue azioni e i comandanti delle navi dovevano agire autonomamente, se necessario ricorrendo all'autoaffondamento. La determinazione del comandante francese era netta. Tra il 14 e il 16 giugno vi furono frenetiche consultazioni ad alto livello tra francesi e inglesi. Tra pareri altalenanti, i francesi vennero informati che l'armistizio sarebbe stato accettato da parte inglese a patto che la flotta riparasse in porti controllati da parte britannica.\nDopo che il primo ministro, Maresciallo P\u00e9tain, lo ebbe nominato Ministro della Marina, il 24 giugno l'ammiraglio Darlan invi\u00f2 ai suoi comandanti un nuovo messaggio cifrato:\n\"Approfitto delle ultime comunicazioni che posso trasmettere in cifra, per farvi conoscere il mio pensiero a questo proposito:\nQuesto messaggio venne intercettato e decrittato dall\"intelligence\" britannica quello stesso giorno. La \"Royal Navy\" cominci\u00f2 immediatamente a predisporre misure cautelative atte a impedire che le navi francesi potessero cadere sotto il controllo dei tedeschi e degli italiani. Nessuna misura cautelativa francese avrebbe potuto distogliere il governo britannico dal convincimento che, nel caso in cui i tedeschi avessero tentato con un colpo di mano d'impadronirsi della flotta francese, avrebbero ottenuto delle navi con cui rendere insostenibile la situazione britannica nel Mediterraneo, e forse anche nell'Atlantico.\nIl 28 giugno il vice ammiraglio James Fownes Somerville assunse il comando di una potente squadra navale, la \"Forza H\", composta dall'incrociatore da battaglia \"Hood\", dalle navi da battaglia \"Resolution\" e \"Valiant\", dalla portaerei \"Ark Royal\", da due incrociatori e undici cacciatorpediniere.\nQuesta forza navale si sarebbe insediata a Gibilterra, con la possibilit\u00e0 di intervenire nell'Atlantico e contemporaneamente nel Mediterraneo occidentale, in cui il vuoto lasciato dai francesi lasciava la Regia Marina padrona della situazione. Il primo di luglio Somerville ricevette l'ordine di risolvere la situazione delle navi francesi ancorate a Mers El Kebir. Gli ordini in merito davano all'ammiraglio britannico il compito ingrato di porre ai comandanti francesi queste tre possibilit\u00e0:\nSia nella prima sia nella seconda ipotesi, la Gran Bretagna si sarebbe impegnata a restituire, a guerra terminata, la flotta alla Francia e a indennizzare quest'ultima di eventuali danni che essa avesse dovuto nel contempo subire.\nSe l'ammiraglio Marcel Gensoul, comandante della squadra francese, avesse rifiutato tutte e tre le proposte, la Forza H inglese avrebbe dovuto attaccare le navi francesi e distruggerle.\nLe trattative.\nL'ammiraglio Somerville era contrario e riluttante a un'azione di forza contro una marina che fino a pochi giorni prima era alleata della marina di Sua Maest\u00e0, e che si era battuta con coraggio e perizia contro i tedeschi e gli italiani (da ricordare l'ottimo comportamento delle unit\u00e0 navali francesi durante la campagna di Norvegia, il loro supporto all'Operazione Dynamo e il riuscito bombardamento delle coste liguri da parte di alcuni incrociatori francesi, dopo l'attacco italiano a una Francia in pratica gi\u00e0 sconfitta dai tedeschi). Una serie di alternative come quelle che sarebbero state proposte ai francesi non avrebbe dato loro altra scelta se non quella di resistere. Cionondimeno Somerville dovette eseguire gli ordini e, poco prima del tramonto del 2 luglio, le navi della Forza H uscirono dalla base di Gibilterra, sfilando sotto le finestre del consolato francese di Algeciras, per dar corso alla propria missione.\nAlle prime luci del 3 luglio l'ammiraglio Gensoul, imbarcato sulla \"Dunkerque\" venne informato che la squadra britannica era apparsa davanti al promontorio della base navale di Mers-el-K\u00e9bir. All'apparire della \"Provence\" all'orizzonte della squadra inglese la posizione in porto delle quattro navi da battaglia francesi era delle pi\u00f9 infelici. Le unit\u00e0 maggiori erano ormeggiate \"di punta\" al molo di levante, con la poppa collegata alla banchina e la prora a mare assicurata ai cosiddetti corpi morti in catena. Esse erano affiancate e tutte perpendicolari alla banchina a una distanza di circa 120 metri una dall'altra, con le torri prodiere puntate verso il mare e quelle poppiere a ridosso della diga, offrendo la fiancata destra al tiro inglese e ostacolandosi a vicenda nel rispondere al fuoco. Le sei cacciatorpediniere erano attraccate alle boe nella zona settentrionale della rada, con le prore rivolte verso l'uscita. Le caldaie di tutte le navi, e in special modo delle corazzate, erano spente, mentre un quarto degli equipaggi si trovava a terra.\nIl comandante britannico ordin\u00f2 al capitano di vascello Cedric Holland, comandante della portaerei \"Ark Royal\" ed ex addetto navale a Parigi tra il 1937 e il 1939, di entrare in porto a bordo del cacciatorpediniere \"Foxhound\", per consegnare al comandante francese la lettera con cui Somerville spiegava in dettaglio i dettami dell'ultimatum inglese. Infatti, prima ancora che l'HMS Foxhound arrivasse davanti all'imboccatura del porto, Gensoul aveva gi\u00e0 ricevuto un messaggio radio da parte di Somerville, che gli intimava, senza mezzi termini, di unirsi alle navi inglesi per continuare a combattere contro i tedeschi o autoaffondarsi, sottolineando nel contempo di non effettuare alcuna manovra di sorta o tentativi di reazione, in quanto questi rilevabili dai ricognitori dell\"Ark Royal\" apparsi nel cielo di Mers-el-K\u00e9bir e Orano. Ogni tentativo di reazione avrebbe comportato l'immediata apertura del fuoco da parte delle unit\u00e0 britanniche. L'unit\u00e0 inglese entr\u00f2 in porto alle 7:24 e fu raggiunta da una vedetta portuale con a bordo il tenente di vascello Dufay, aiutante di Gensoul.\nL'ammiraglio francese incominci\u00f2 subito a reagire con energia alla situazione venutasi a creare, informando subito l'ammiraglio Darlan, con un primo messaggio partito dalla Dunkerque alle 8:45. Per una deprecabile serie di disservizi radio verificatisi in Francia, il suo primo messaggio pervenne allo Stato Maggiore della Marine Nationale solo alle ore 12:30.\nInizialmente l'ammiraglio francese rifiut\u00f2 di ricevere Holland a bordo della \"Dunkerque\" adducendo motivi protocollari, ma alla fine accondiscese a ricevere l'inviato inglese. L'ultimatum, che offriva ai francesi diverse alternative, scadeva inderogabilmente alle ore 14:00. Alle ore 10:00 l'ammiraglio Gensoul segnal\u00f2 ai britannici che non avrebbe aperto il fuoco per primo, ma che le sue navi avrebbero reagito a un atto di forza con le armi. La giornata trascorse in un continuo scambio di messaggi tra le due parti, mentre il comandante francese cercava d'informare l'ammiraglio Darlan della situazione. Nel frattempo, su iniziativa di Gensoul, le navi francesi si mettevano velocemente in condizioni di combattere. Gli equipaggi vennero frettolosamente fatti rientrare a bordo, raggiungendo direttamente i posti di combattimento, sgombrando le tende rimaste tese, fino a quel momento, a prora e a poppa delle navi. In quelle stesse ore i direttori di macchina avevano fatto accendere tutte le caldaie, osservando la lenta salita della pressione del vapore, evitando la sia pur minima emissione di fumo o vapore dai fumaioli delle unit\u00e0. In coperta ci si prepar\u00f2 al disormeggio rapido, cio\u00e8 a prua a filare a mare le catene di collegamento ai corpi morti, tranciando nel contempo gli ultimi cavi sottili che collegavano la poppa delle navi al molo. I direttori di tiro presero a inquadrare, dall'alto delle rispettive apparecchiature di punteria generale, le unit\u00e0 della Forza \"H\", trasmettendo i dati costantemente aggiornati alle centrali di tiro. Le batterie costiere furono frettolosamente riarmate, mentre fu richiesta la copertura aerea da parte dell\"Arm\u00e9e de l'air\", che pot\u00e9 mettere a disposizione, in un cos\u00ec breve lasso di tempo, quarantadue aerei da caccia Curtiss Hawk-75.\nL'intenso lavoro francese non pass\u00f2 inosservato a bordo delle unit\u00e0 inglesi, tanto che alle 10:50 la \"Foxhound\" segnal\u00f2 a Gensoul che al primo accenno di manovra le navi inglesi avrebbero aperto il fuoco. Alle 12:30 gli inglesi posarono sull'imboccatura della rada cinque mine magnetiche, sganciate da altrettanti biplani Fairey Swordfish. Tale azione suscit\u00f2 la pi\u00f9 viva indignazione dell'ammiraglio Gensoul. Alle 13:30 Somerville intim\u00f2 nuovamente ai francesi di issare in testa d'albero, in segno di resa, un \"pennello nero\" (una bandiera di forma trapezoidale allungata), confermando che, altrimenti, le navi inglesi avrebbero aperto il fuoco alle 14:00. Alle 13:30 Gensoul, per cercare di guadagnare ulteriormente tempo, accett\u00f2 di ricevere Holland, segnalando nel contempo a Somerville di essere in attesa di ordini da parte del proprio governo. Alle 13:50 Somerville invi\u00f2 il \"Foxhound\", con a bordo Holland, all'imboccatura della rada, prorogando tacitamente il termine dell'ultimatum. Inoltre l'ammiraglio inglese fece trasmettere in chiaro alle proprie unit\u00e0 di non aprire, per il momento, il fuoco.\nIl comandante Holland, al termine di una lunga fase cerimoniale appositamente organizzata per guadagnare ulteriore tempo, incontr\u00f2 Gensoul alle 15:15, intavolando subito una discussione atta a trovare un compromesso, disarmando le navi in loco. Solo nell'incontro con Gensoul il comandante inglese prese visione degli ordini di Darlan che vietavano tassativamente la consegna al nemico di navi francesi intatte.\nPoco dopo le 16:00 gli inglesi intercettarono un messaggio del Ministero della Marina, trasmesso da un autocarro radio e indirizzato a Gensoul, che diceva: \"Dovete rispondere alla forza con la forza. Se necessario chiamate l'aviazione e i sommergibili\". Alle 16:10 gli inglesi intercettarono un ordine, attribuito al ministro della Marina, ma in realt\u00e0 emanato dall'ammiraglio Maurice Athanase Le Luc, con il quale si avvertiva Gensoul che da Tolone stavano per salpare quattro incrociatori pesanti, mentre sei incrociatori leggeri sarebbero partiti da Algeri, per presentarsi davanti a Orano, in formazione di combattimento, a fronteggiare le forze inglesi.\nAlle 16:15 il primo ministro inglese Winston Churchill ordin\u00f2 all'ammiraglio Somerville di aprire il fuoco sulle navi francesi entro le 16:30. Alle 16:35 Holland torn\u00f2 frettolosamente a bordo del \"Foxhound\" con il motoscafo di servizio, e l'unit\u00e0 inglese lasci\u00f2 immediatamente il porto.\n, tirate in lenta successione, da parte delle tre navi di linea che procedevano verso est a 20 nodi. Somerville prefer\u00ec eseguire un tiro mirato, sia pure indiretto, al di sopra delle alture, da parte di ogni singola nave, regolando le correzioni grazie agli osservatori a bordo dei propri aerei da ricognizione, piuttosto che affidarsi a un caotico, anche se pi\u00f9 celere, tiro di saturazione, destinato a coprire di colpi lo specchio d'acqua portuale. Questa decisione diede i suoi frutti.\nLe forze contrapposte.\nLe forze della Marine Nationale presenti nella rada di Mers-el-K\u00e9bir erano poste al comando dell'Ammiraglio Marcel Gensoul. Si trattava di quattro navi da battaglia, suddivise in due divisioni:\nLa loro scorta diretta era assicurata da sei cacciatorpediniere, tra cui spiccavano i due moderni esploratori classe Mogador della 6\u00aa Divisione cacciatorpediniere, \"Mogador\" e \"Volta\", nave di bandiera del contrammiraglio Emile Marie Lacroix, (comandante del \"2me Escadron l\u00e9ger\"), mentre le altre unit\u00e0 erano \"Le Terrible\" (10\u00aa Divisione cacciatorpediniere), il \"Kersaint\", il \"Tigre\" e il \"Lynx\" (appartenenti alla 4\u00aa Divisione cacciatorpediniere).\nEra presente in rada anche la nave portaidrovolanti \"Commandant Teste\", un'unit\u00e0 da 11.500 tonnellate di scarso valore bellico, l'avviso coloniale \"Rigault de Genouilly\" e i pescherecci armati \"Esterel\" e \"Terre Neuve\" (quest'ultimo armato con bombe di profondit\u00e0).\nLa base navale era inoltre difesa da una serie di batterie costiere:\nPer la protezione aerea l\"Arm\u00e9e de l'Air\" metteva a disposizione 42 caccia Curtiss H-75 Hawk, inoltre sull'aeroporto di Orano-La S\u00e9nia vi erano i moderni bombardieri LeO.451 dei reparti GB I/25 e GB II/25, che per\u00f2, in seguito alle disposizioni armistiziali, erano stati disarmati. Per la ricognizione marittima l\"Aeronavale\" metteva a disposizione alcuni idrovolanti da ricognizione a medio raggio Loire 130.\nTeoricamente disponibili a Orano vi erano i cacciatorpediniere \"Tramontane\", \"Trombe\", \"Typhon\", \"Tornade\", \"Boulonnais\", \"Brestois\", \"Bordelais\", \"Casque\", e \"Le Corsaire\", la torpediniera \"Le Poursuivante\", e i sommergibili \"Eurydice\", \"Ariane\", \"Danae\", \"Diane\", \"Pysche\", e \"Oreade\". Ad Algeri si trovavano gli incrociatori leggeri \"La Galissoniere\", \"Marsellaise\" e \"Jean De Vienne\" della 3\u00aa Divisione Incrociatori, \"Georges Leygues\", \"Gloire\" e \"Montcalm\" della 4\u00aa Divisione Incrociatori, i cacciatorpediniere \"Indomptable\" e \"Le Malin\" della 8\u00aa Divisione Cacciatorpediniere e \"Fantasque\" e \"L'Audacieux\" della 10\u00aa Divisione Cacciatorpediniere.\nLa Forza H, normalmente basata a Gibilterra, era ai comandi dell'ammiraglio James Fownes Somerville. Essa disponeva dell'incrociatore da battaglia \"Hood\" (nave ammiraglia), delle corazzate \"Resolution\" e \"Valiant\", della portaerei \"Ark Royal\", e degli incrociatori \"Arethusa\" e \"Enterprise\". Le navi erano scortate dai cacciatorpediniere \"Faulkner\", \"Foxhound\", \"Fearless\", \"Forester\", \"Foresight\", \"Escort\", HMS \"Kepple\", \"Active\", \"Wrestler\", \"Vidette\" e \"Vortigern\".\nLa componente aerea imbarcata sulla portaerei \"Ark Royal\" consisteva in 12 cacciabombardieri Blackburn Skua del No.800 Squadron, 12 cacciabombardieri Blackburn Skua del No. 803 Squadron, 12 aerosiluranti Fairey Swordfish del No. 810 Squadron, 9 aerosiluranti Fairey Swordfish del No. 818 Squadron e 9 aerosiluranti Fairey Swordfish del No. 820 Squadron.\nLa battaglia.\nImmediatamente dopo la partenza di Holland l'ammiraglio francese diede disposizione ai rimorchiatori di aprire le reti che ostruivano l'ingresso alla rada, per consentire alle navi di uscire in mare aperto sfruttando un varco lasciato dalle mine inglesi, non rilevato dai britannici. L'ordine di uscita delle navi francesi era stato fissato precedentemente. Per prima sarebbero salpati i due incrociatori da battaglia, seguiti subito dopo dalle due pi\u00f9 lente corazzate. Non appena usciti dalla rada e dalla prospiciente spiaggia, le possibilit\u00e0 sarebbero state di nuovo equilibrate. Per mollare gli ormeggi, prendere velocit\u00e0 e portarsi oltre le ostruzioni erano necessari diversi minuti, durante i quali il fuoco concentrato inglese avrebbe investito le unit\u00e0 francesi costrette a seguire un percorso obbligato della lunghezza di circa 3.000 metri.\nAlle 16:56 le unit\u00e0 inglesi aprirono il fuoco con i grossi calibri, sparando una prima salva di quattro colpi l'una da una distanza di poco meno di 14.000\u00a0m, in navigazione a 20 nodi. Mentre le corazzate aprivano il fuoco i cacciatorpediniere della 13th Flotilla (secondo Somerville le unit\u00e0 pi\u00f9 \"spendibili\") emisero una densa cortina fumogena al largo del porto che, complice il vento spirante da est, ben presto occult\u00f2 le navi inglesi, lasciando saltuariamente alla vista dei cannonieri francesi l'alberatura delle navi da battaglia inglesi. La seconda salva inglese, arrivata a meno di trenta secondi dalla prima, sfior\u00f2 la diga foranea, sbrecciandola in alcuni punti e sollevando, in sopraggiunta alle grandi colonne d'acqua alte anche sessanta metri, larghe trenta e della durata di dodici secondi, nubi di terriccio e numerosissime schegge di cemento e pietra che ostacolavano la visibilit\u00e0. La terza salva inquadr\u00f2 definitivamente il porto, centrandolo al pari delle successive con mortale precisione.\nLe unit\u00e0 francesi ricevettero l'ordine di rispondere al fuoco alle 16:57. Nonostante la sfavorevole posizione le corazzate francesi mollarono gli ormeggi e tentarono di guadagnare l'uscita del porto. Contemporaneamente furono lanciati gli idrovolanti Loire 130 imbarcati sulle unit\u00e0 della 1\u00aa Divisione di linea per favorire la direzione del tiro dei pezzi di grosso calibro. Alle 16:58 il tenente di vascello Pierre Marie Emile Cherri\u00e8re, direttore di tiro della \"Provence\" (e campione di tiro della flotta per l'anno precedente), apr\u00ec il fuoco sulle navi inglesi con i pezzi da 340/45\u00a0mm, senza curarsi del fatto che le vampe dei cannoni di grosso calibro investivano le sovrastrutture dell'incrociatore da battaglia \"Dunkerque\". La prima salva francese, diretta contro l'incrociatore da battaglia \"Hood\", risult\u00f2 corta di 2.000\u00a0m. La prima nave francese a essere colpita dal tiro inglese fu la \"Dunkerque\", ancora ferma all'ormeggio, che ricevette un proiettile da 381 mentre stava finendo di mollare a mare l'ultima catena. Il proiettile attravers\u00f2 l'hangar degli idrovolanti senza esplodere. \nAlle 16:59 la corazzata \"Bretagne\", ormai libera dagli ormeggi ma ancora a ridosso del molo, fu colpita in rapida successione da almeno tre proiettili da 381\u00a0mm. Il primo colpo, appartenente alla quarta salva inglese, centr\u00f2 il locale caldaie e in meno di sessanta secondi la nave divenne ingovernabile, incominciando ad appopparsi pesantemente. I danni erano talmente gravi da costringere il suo comandante, capitano di vascello Le Pivain, a dare l'ordine di abbandonare la nave. La corazzata fu colpita, alle 17:06, da altri due proiettili da 381\u00a0mm, con uno dei colpi che penetr\u00f2 in un deposito munizioni di grosso calibro a poppa, mentre l'ultimo centr\u00f2 la nave quando era gi\u00e0 sbandata. Alle 17:09 la corazzata si capovolse rapidamente sul lato di dritta e affond\u00f2, intrappolando al suo interno 977 uomini dell'equipaggio.\nSotto i colpi nemici la \"Strasbourg\", la \"Dunkerque\" e la \"Provence\" finirono di lasciare gli ormeggi e si diressero a lento moto verso l'imboccatura del porto, al pari dei sei cacciatorpediniere di scorta che stavano manovrando indipendentemente. La nave ammiraglia francese procedeva a lento moto, per la paura del suo comandante di aspirare fango dalle prese a mare dei condensatori, sparando contro le navi inglesi a ritmo accelerato, tirando in tutto una quarantina di colpi di grosso calibro. La \"Provence\", che procedeva lentamente e di conserva al \"Dunkerque\", sparava come e quando poteva attraverso gli spazi lasciati liberi dalle sovrastrutture di quest'ultima. Contrariamente alle due unit\u00e0 precedenti, lo \"Strasbourg\", al comando del capitano Louis Collinet, prese subito velocit\u00e0 passando da 5 a 10 nodi allo scopo di allontanarsi il pi\u00f9 presto possibile dalla zona battuta dai grossi calibri inglesi. La scelta di Collinet si rivel\u00f2 giusta, perch\u00e9 alle 17:03 entrambe le navi da battaglia francesi furono nuovamente colpite in rapida successione. Un proiettile di grosso calibro cadde sulla seconda torre corazzata della \"Dunkerque\", non riusc\u00ec a penetrare la corazzatura, ed esplose all'esterno. L'esplosione fu talmente forte da uccidere gli addetti ai pezzi della mezza torre di dritta, mettendo momentaneamente fuori uso due pezzi su quattro. L'ogiva di quel proiettile rimbalz\u00f2 sulla \"Provence\" che procedeva affiancata, uccidendo Cherri\u00e8re e alcuni suoi stretti collaboratori. Subito dopo due ulteriori proiettili da 381\u00a0mm centrarono la \"Dunkerque\", provocando l'avaria dei ventilatori del locale motrici di poppa, che venne immediatamente invaso dai fumi, e l'interruzione dell'energia elettrica a bordo, bloccando le torri di grosso calibro. La nave riusc\u00ec a spostarsi lentamente sul lato opposto del porto, meno esposto al tiro britannico. Alle 17:13 il suo comandante decise di portarla davanti a St. Andr\u00e9, dove diede fondo alle ancore, per impedire l'affondamento dell'unit\u00e0.\nContemporaneamente all'ammiraglia anche la \"Provence\" fu centrata da un ulteriore colpo da 381\u00a0mm che attravers\u00f2 la scarsa protezione orizzontale della nave, esplodendo e aprendo una falla nello scafo. Si scaten\u00f2 poi un grosso incendio che si diresse verso il deposito munizioni delle torri poppiere di grosso calibro. L'incendio delle munizioni avrebbe sicuramente fatto saltare in aria la nave ma l'equipaggio allag\u00f2 la santabarbara salvando l\u2019unit\u00e0. La vecchia corazzata, dopo aver dato fondo anch'essa alle 17:13, nel corso della notte venne fatta incagliare di fronte a Roseville per impedirne l'affondamento. Durante il combattimento la \"Provence\" era riuscita a sparare in tutto 23 colpi di grosso calibro, principalmente contro lo \"Hood\".\nIl cacciatorpediniere \"Mogador\", che alla guida di altre cinque unit\u00e0 stava cercando di uscire dal porto navigando a 24 nodi, avvist\u00f2 il cacciatorpediniere \"Wrestler\" che in testa a tutti stava stendendo una ormai imponente cortina fumogena. Il caccia francese stava mettendo i pezzi in punteria, quando, improvvisamente, si trov\u00f2 di fronte uno dei rimorchiatori che stavano aprendo le reti antisommergibili. L'unit\u00e0 dovette fermarsi per evitare una collisione e fu colpita a poppa da un proiettile da 381\u00a0mm, la cui esplosione innesc\u00f2 anche quella delle bombe antisommergibile pronte sulle tramogge poppiere. La nave, con la poppa troncata di netto all'altezza del secondo impianto poppiero da 138/50\u00a0mm, ormai ingovernabile e in preda agli incendi, venne evitata di stretta misura dal cacciatorpediniere \"Volta\". Con l'assistenza di rimorchiatori locali il cacciatorpediniere fu portato a dar fondo su di un basso fondale (7 metri d'acqua), davanti a Ste. Clotilde. Ormai stavano incominciando a sparare anche le batterie costiere francesi, ma il loro tiro si rivel\u00f2 scarsamente efficace in quanto le navi inglesi risultavano protette dall'orografia della costa, dalle cortine fumogene e in qualche caso anche dalla posizione della navi francesi. Alle 17:00 Somerville segnal\u00f2 a Londra di essere duramente impegnato, ordinando ai vecchi caccia della 13th Flottila di aumentare l'emissione di fumo. A causa del tiro celere della \"Dunkerque\", che alle 17:04 aveva finalmente inquadrato lo \"Hood\", l'ammiraglio Somerville diede ordine di accostare in fuori, dopo nove minuti dall'inizio della battaglia, facendo rotta verso nord. Il tiro francese caus\u00f2 allo Hood solamente alcuni danni da schegge, con due feriti a bordo. Entro le 17:10 le navi inglesi si allontanarono dalla costa, portandosi a una distanza di 16.000 metri. La batteria Canastel, su tre pezzi da 240/50\u00a0mm, spar\u00f2 circa 15 colpi contro le alberature di un cacciatorpediniere britannico che emergevano nella nebbia artificiale. Nonostante, successivamente, la propaganda francese affermasse che l'unit\u00e0 in questione era stata affondata, il tiro venne subito, realisticamente, stimato troppo corto.\nLa batteria Santon, su tre pezzi da 194/50, apr\u00ec il fuoco contro lo Hood, sparando in tutto 31 colpi, con un tiro giudicato efficace dalle autorit\u00e0 francesi. La batteria Gambetta, su quattro pezzi da 120/40\u00a0mm, non intervenne nell'azione, in quanto i suoi cannoni non disponevano di una sufficiente gittata per impegnare le unit\u00e0 inglesi. Le navi inglesi, che si allontanavano per contromarcia a 20 nodi, sospesero il fuoco delle torri poppiere di grosso calibro alle 17:11. Tra le 17:04 e le 17:12 i caccia della 13th Flottila ricevettero l'ordine di uscire dalle proprie cortine fumogene e di stenderne di nuove per nascondere la manovra del gruppo principale della Forza \"H\". Tale ordine mise a dura prova l'apparato propulsore degli anziani cacciatorpediniere, tanto che la \"Vidette\" dovette abbandonare il combattimento e rientrare a Gibilterra. Alle 17:19 i cacciatorpediniere dell'originaria flottiglia di Gibilterra, inquadrati insistentemente dal tiro delle batterie costiere, da quello della Strasbourg e dei caccia \"Volta\" e \"Le Terrible\", accostarono in fuori, favorendo cos\u00ec l'allontanamento del gruppo \"Strasbourg\" verso est.\nLa fuga della Strasbourg.\nL'incrociatore da battaglia \"Strasbourg\", approfittando del fumo che si alzava dopo l'esplosione della \"Bretagne\", riusc\u00ec a guadagnare il largo, uscendo dal porto alle 17:10, procedendo a una velocit\u00e0 di 15 nodi. La nave pass\u00f2 indenne tra le ostruzioni e le mine magnetiche deposte qualche ora prima dagli aerosiluranti Fairey Swordfish della portaerei \"Ark Royal\". La nave immediatamente spar\u00f2 due salve da 330/50\u00a0mm contro il cacciatorpediniere inglese \"Wrestler\". Il cacciatorpediniere inglese, raggiunto solo da alcune schegge, che non causarono danni di rilievo, accost\u00f2 in fuori, cercando la protezione della propria cortina fumogena. Lo \"Strasbourg\" fece rotta a est, verso il mare aperto, a una velocit\u00e0 di 28 nodi, in direzione di Tolone. La scortavano i cacciatorpediniere \"Volta\", \"Le Terrible\" e \"Tigre\", mentre il \"Kersaint\", che aveva le macchine in avaria, abbandon\u00f2 la squadra per raggiungere Algeri. L'apparizione della nave francese sorprese non poco gli inglesi, con l'ammiraglio Somerville che richiese espressamente conferma alla propria ricognizione aerea, ricevendola solamente dieci minuti dopo. Lo \"Hood\", scortato dai due incrociatori leggeri e dai tre cacciatorpediniere dell'8th Flottila (\"Faulknor\", \"Foxhound\" e \"Forester\"), si diresse a intercettare le navi francesi che prendevano il largo. Purtroppo la velocit\u00e0 massima dello \"Hood\", che a primavera, a causa delle tensioni con l'Italia, non aveva potuto effettuare a Malta il previsto lungo ciclo di lavori, era di soli 27 nodi. Nel tentativo di rallentare l'unit\u00e0 francese, l'Ammiraglio Somerville ordin\u00f2 ai sei aerosiluranti Fairey Swordfish Mk. I, equipaggiati con bombe da 115\u00a0kg, e originariamente destinati ad attaccare le navi in rada, di cercare di colpire l'incrociatore da battaglia francese. L'azione non ebbe alcun esito diretto, cost\u00f2 la perdita di due aerei abbattuti dal tiro contraereo francese, ma costrinse lo \"Strasbourg\" a cambiare rotta perdendo parte del vantaggio iniziale. Somerville riusc\u00ec a stringere le distanze, giungendo a portare lo \"Hood\" al limite della portata efficace dei cannoni da 381\u00a0mm. Il capitano di vascello Collinet, comandante del gruppo \"Strasbourg\", non appena avvist\u00f2 lo \"Hood\" diede ordine ai propri cacciatorpediniere di effettuare un attacco silurante. Tra le 17:40 e le 18:00 i cacciatorpediniere \"Volta\" e \"Le Terrible\" andarono all'attacco lanciando undici siluri (regolati su una corsa di 20.00 metri, a una velocit\u00e0 di 29 nodi) e facendo fuoco rabbiosamente con le loro artiglierie principali contro i cacciatorpediniere inglesi. Questo attacco non ebbe alcun esito, in quanto le navi inglesi si trovavano a pi\u00f9 di 20\u201325\u00a0km di distanza. Tuttavia tale azione ebbe il risultato di distogliere l'attacco dei Fairey Swordfish contro lo \"Strasbourg\", indirizzandolo verso i due cacciatorpediniere. Contemporaneamente i cacciatorpediniere \"Lynx\" e \"Tigre\" avvistarono e attaccarono con bombe di profondit\u00e0 il sommergibile \"Proteus\" in agguato davanti al porto di Orano. Intanto, giunto a una distanza di 25.000 metri, Somerville ritenne inutile impegnarsi in un combattimento alla massima distanza con la nave francese, in rotta verso est, la quale avendo entrambe le torri di grosso calibro disposte a proravia delle sue sovrastrutture era impossibilitata a sparare verso il settore poppiero (questo notevole errore progettuale affliggeva anche le corazzate britanniche della classe Nelson). Dopo l'attacco silurante francese egli accost\u00f2 in fuori, ricongiungendosi successivamente alle due navi da battaglia che arrancavano dietro lo Hood, riprendendo la linea di fila a una velocit\u00e0 di 20 nodi. Questa manovra venne riferita a Gensoul dalla ricognizione aerea francese, che non riusc\u00ec a fornire all'ammiraglio francese un chiaro movimento delle navi inglesi. Egli ebbe l'impressione che la formazione britannica avesse l'intenzione di ritornare davanti al porto per distruggere definitivamente le restanti unit\u00e0, ormai impossibilitate a combattere. Alle 18:30 Gensoul fece inviare in chiaro a Somerville un messaggio con il quale chiedeva di sospendere il fuoco, accordando una tregua. Alle 18:35 fu ricevuta risposta negativa, che riproponeva i medesimi termini originari. Sempre convinti di un imminente ritorno offensivo dei britannici, alla fine i francesi decisero di alzare sull'ammiraglia il cosiddetto \"pennello nero\", una bandiera di forma allungata che significava la sospensione dei combattimenti, mentre per radio avvisarono che le navi avevano cessato ogni azione e che il personale di bordo sarebbe stato evacuato. La richiesta fu prontamente accolta da Somerville, che non aveva nessuna intenzione di prolungare oltre il penoso combattimento.\nGli aerosiluranti dell\"Ark Royal\" diedero la caccia allo \"Strasbourg\" fino al tramonto ma senza successo. Il 6 luglio, dopo aver intercettato e decrittato un messaggio del comandante del \"Dunkerque\", che comunicava danni lievi alla propria unit\u00e0, un gruppo di aerosiluranti britannici effettu\u00f2 un nuovo attacco di sorpresa: un siluro colp\u00ec il cacciasommergibili \"Terre-Neuve\" (ormeggiato contro la fiancata del Dunkerque) che salt\u00f2 in aria con tutte le sue munizioni, causando 150 morti e un largo squarcio sulla fiancata del \"Dunkerque\", che rimase fuori combattimento per oltre un anno.\nOperazioni parallele.\nContemporaneamente all'attacco di Somerville i britannici si attivarono per la cattura delle navi francesi nei loro porti. Le operazioni vennero eseguite senza grossi incidenti (a parte la morte di un ufficiale francese sul sommergibile \"Surcouf\") a Portsmouth e a Plymouth. Ad Alessandria d'Egitto l'ammiraglio Cunningham riusc\u00ec a risolvere la situazione nella maniera migliore, trovando un accordo accettabile con il comandante francese, ammiraglio Godfroy, concluso entro il 7 luglio. Lo stesso giorno una formazione navale al comando del capitano di vascello Onslow (una porterei leggera e due incrociatori) si presentava davanti al porto di Dakar, formulando una richiesta simile a quella di Mers El Kebir, a cui i francesi risposero allo stesso modo. All'alba del 9 luglio gli aerosiluranti della portaerei \"Hermes\" attaccarono le navi in porto e colpirono la \"Richelieu\" con un siluro. Per quanto di lieve entit\u00e0 i danni richiesero un anno di lavori, per le scarse risorse disponibili. La corazzata francese fu per\u00f2 ben in grado di intervenire con i suoi grossi calibri contro le navi britanniche e le forze della Francia Libera che il 23 e 24 settembre tentarono uno sbarco.\nEpilogo: i risultati di un'operazione ingrata.\nLa marina di Sua Maest\u00e0 britannica aveva compiuto la sua sanguinosa missione, creando non poca indignazione tra i francesi. La grande maggioranza del personale della \"Marine Nationale\" internato dagli inglesi fu in seguito molto riluttante, comprensibilmente, a schierarsi con le forze della Francia Libera. Il fallimento del tentativo di sbarcare a Dakar il 23 e 24 settembre, respinto a cannonate, fu una prova evidente dei danni che l'operazione Catapult aveva causato. Inoltre tutte le navi da guerra francesi ancora in grado di farlo diressero a Tolone, pericolosamente vicine agli appetiti italo-tedeschi. Il rischio di un \"cambio di campo\" da parte della Francia non fu realmente paventabile per il disorientamento e la prostrazione in cui i francesi si trovavano. Ma l'indignazione fu grande. Sarebbero stati necessari due anni e l'intervento americano, combinato con l'invasione tedesca della zona libera, perch\u00e9 le forze francesi del Nordafrica non opponessero pi\u00f9 resistenza. E del resto fu due anni pi\u00f9 tardi che i timori britannici (che pure nel 1940 erano comprensibili) vennero fugati, quando la flotta francese agli ordini dell'ammiraglio Jean de Laborde, con le bandiere di combattimento a riva, si autoaffond\u00f2 a Tolone per evitare la cattura da parte dei tedeschi, tenendo fede a quanto era stato sempre affermato. Anche nel dopoguerra, e per parecchi anni, i rapporti tra marinai francesi e britannici, allorch\u00e9 si incontravano nei porti, furono improntati a sentimenti di profonda antipatia.\nPerdite.\nGli inglesi da parte loro persero due uomini e sei aerei."}
{"id": "308729", "revid": "1543377", "url": "https://it.wikipedia.org/wiki?curid=308729", "title": "Theresa Weld", "text": "Fu la prima donna ad eseguire un salto Salchow.\nBiografia.\nTheresa Weld inizi\u00f2 a prendere lezioni di pattinaggio di figura a dodici anni, presso lo \"Skating Club\" di Boston di cui suo padre, A. Windsor Weld, era un socio fondatore. Nel 1914 vinse il suo primo titolo nazionale statunitense nel singolo donne. Oltre al singolo, gareggiava anche in coppia: con il partner Nathaniel W. Niles vinse il campionato statunitense nel 1918.\nLe competizioni internazionali di pattinaggio, sospese nel 1915 a causa della prima guerra mondiale, ripresero nel 1920 con le Olimpiadi di Anversa. Pur trattandosi di Giochi olimpici estivi il programma includeva sport invernali come il pattinaggio di figura e l'hockey su ghiaccio, come gi\u00e0 avvenuto a Londra nel 1908. Theresa Weld partecip\u00f2 al concorso individuale femminile, e nel suo esercizio esegu\u00ec un salto Salchow, inventato dal campione svedese Ulrich Salchow una decina di anni prima. Non si era mai vista prima una donna tentare un Salchow in un evento ufficiale, e la pattinatrice statunitense fu addirittura richiamata dai giudici per aver eseguito un elemento che, allora, veniva ritenuto poco consono ad una signora. Theresa Weld arriv\u00f2 al terzo posto, dietro alle due svedesi Magda Julin e Svea Nor\u00e9n, conquistando cos\u00ec la prima medaglia olimpica statunitense in uno sport invernale.\nIl 1920 fu un anno significativo per Theresa Weld, non solo per le Olimpiadi. Ai campionati statunitensi mise a segno una doppietta, vincendo il titolo nazionale nel singolo e nelle coppie assieme a Nathaniel W. Niles; fu l'inizio di una lunga serie di titoli consecutivi, che dur\u00f2 fino al 1924 nel singolo ed arriv\u00f2 al 1927 nelle coppie. Fu anche l'anno del suo matrimonio con Charles Blanchard, dopo il quale gareggi\u00f2 come Theresa Blanchard\nNel 1923 il sodalizio sportivo Blanchard-Niles si lanci\u00f2 anche nel campo editoriale. I due pattinatori fondarono la rivista \"Skating magazine\", che viene tuttora pubblicata dalla U.S. Figure Skating Association (USFSA), la federazione statunitense del pattinaggio di figura.\nNel 1924 Theresa Blanchard partecip\u00f2 ai I Giochi olimpici invernali, dove fu quarta nel singolo e sesta in coppia con Niles. Ai successivi Giochi del 1928 si classific\u00f2 decima nell'individuale e nona nelle coppie.\nSi ritir\u00f2 dalle competizioni nel 1934, dopo aver vinto, a 40 anni, il campionato statunitense nella gara a quattro, il sedicesimo titolo nazionale della sua carriera. Lasciato l'agonismo, rimase attiva nel pattinaggio come giudice internazionale e come membro del consiglio esecutivo della USFSA.\nNel 1976 fu inserita nella U.S. Figure Skating Hall of Fame, la hall of fame del pattinaggio di figura statunitense."}
{"id": "308730", "revid": "339392", "url": "https://it.wikipedia.org/wiki?curid=308730", "title": "Chris-Crossed (Charmed Episode)", "text": ""}
{"id": "308731", "revid": "834", "url": "https://it.wikipedia.org/wiki?curid=308731", "title": "Theresa Blanchard", "text": ""}
{"id": "308732", "revid": "125070433", "url": "https://it.wikipedia.org/wiki?curid=308732", "title": "Marija Nikolaevna Romanova", "text": "Caratterialmente, Marija era eccezionalmente tranquilla e disciplinata, tanto da risultare fuori dal comune. Negli ultimi anni della sua vita, avendo un carattere molto civettuolo, ebbe frequenti infatuazioni per diversi uomini, ma furono tutti \"affezioni infantili\", specialmente con ufficiali. D'altro canto, Louis Mountbatten, suo cugino di primo grado, tenne per tutta la vita una sua fotografia vicino al suo letto, in memoria del suo amore per lei concepito nell'infanzia. Come per tutti i Romanov, la vita di Marija cambi\u00f2 drasticamente dopo l'abdicazione del padre, cui seguirono gli arresti domiciliari a Carskoe Selo, vicino a Pietrogrado, e in seguito la prigionia in Siberia e infine la morte.\nMarija, come le sue sorelle, era particolarmente interessata alla vita delle persone comuni. Durante la sua prigionia a Tobol'sk ed Ekaterinburg, era solita fare domande ai soldati circa la loro famiglia. Amava i bambini e da piccola disse di voler sposare un soldato russo e di voler avere venti bambini.\nBiografia.\nInfanzia.\nEssendo una discendente per linea materna della regina Vittoria del Regno Unito, Marija aveva aplogruppo mitocondriale H. Marija pass\u00f2 praticamente tutta la vita nei palazzi imperiali, principalmente il relativamente piccolo Palazzo di Alessandro, e nello yacht imperiale, in compagnia della sua famiglia. Da piccola era la pi\u00f9 grassa delle quattro sorelle e a volte oggetto di scherzi da parte delle altre tre, ma da grande fin\u00ec per essere giudicata proprio la pi\u00f9 bella delle quattro. I suoi grandi occhi blu erano soprannominati \"i piattini di Marija\". Divideva la sua stanza con Anastasija, che divenne presto la sua pi\u00f9 stretta confidente, facendo parte della cosiddetta \"piccola coppia\". Ciononostante, Marija sub\u00ec negli anni la maggior forza e vitalit\u00e0 della sorella minore, che in parte ne misero la figura in secondo piano. In famiglia e con amici non con-patrioti era chiamata anche con la versione francese del suo nome, Marie, e in famiglia e con amici con-patrioti o con il diminutivo russo, Mashka. Sulle lingue utilizzate dalle \"OTMA\" (Le sorelle Romanov) va menzionato che parlavano russo e fluentemente inglese fra di loro e con la loro madre, mentre con il fratellino pi\u00f9 piccolo e il padre parlavano in russo, anche se questi ultimi potevano anch'essi parlare fluentemente inglese.\nIl titolo di Marija si pu\u00f2 tradurre in modo pi\u00f9 letterale come \"Gran Principessa\" o \"Principessa Imperiale\", il pi\u00f9 alto grado fra le principesse europee, ma pi\u00f9 comunemente \u00e8 usato il titolo di \"Gran Duchessa\".\nCome le sue sorelle fu allevata nel modo pi\u00f9 sobrio e umile possibile: ad esempio, dormivano in camere in comune con brandine prive di cuscini, facevano un bagno freddo la mattina e uno caldo la sera, dove aggiungevano qualche goccia di profumo Coty. Se da piccole erano lavate con dei secchi dalla servit\u00f9, da grandi dovevano fare da sole e ci si aspettava che tenessero in ordine le proprie stanze. Quando non erano occupate, ricamavano oggetti da vendere in beneficenza. La domenica potevano avere un \"abbigliamento speciale\" perch\u00e9 era la giornata in cui potevano giocare a palla con la loro zia, la duchessa Olga (sorella di Nicola II).\nInsieme ad Anastasia formava la \"coppia piccola\" e come la \"coppia grande\", formata dalle due sorelle maggiori, condividevano stanza, vestiti e confidenze, anche se, una volta cresciute, la coesione fra tutte e quattro le sorelle si fece pi\u00f9 intensa.\nCome gli altri figli dell'imperatore, Maria era stata educata in casa. La formazione inizi\u00f2 all'et\u00e0 di otto anni e comprendeva le lingue francese, inglese e tedesca, storia, geografia, legge di Dio, scienza, arte, grammatica, aritmetica, la musica e la danza.\nVenuta di Rasputin.\nGrigorij Rasputin, starec e chiropratico di un villaggio della Siberia, era stato presentato all'imperatrice il 1\u00ba novembre del 1905. A causa della sua fama di \"guaritore\", entr\u00f2 a corte per volere della stessa affinch\u00e9 curasse lo zarevic Alessio affetto da emofilia, al quale in pi\u00f9 di un caso l'intervento di Rasputin sembrava aver salvato la vita.\nLa granduchessa Ol'ga Aleksandrovna ricord\u00f2 come una volta, accompagnata dall'imperatore, and\u00f2 nella camera da letto delle principesse dove Rasputin le stava vestendo nelle loro camicie da notte: avevano piena fiducia in lui. Tuttavia, il popolo non era dello stesso avviso e presto cominciarono a diffondersi voci di una presunta relazione fra Rasputin, la zarina e le figlie: anche queste preoccupazioni arrivarono a corte. Una testimonianza racconta che un giorno l'istitutrice delle bambine preg\u00f2 l'imperatore di allontanare Rasputin dalla corte, poich\u00e9 guardava orripilata il \"[...] modo in cui egli osservava le figlie in camicia da notte e girava liberamente per le loro stanze\".\nL'istitutrice venne licenziata a causa dell'imperatrice che si offese, ma intanto l'imperatore ordin\u00f2 a Rasputin di non avvicinarsi mai pi\u00f9 alle camere delle principesse. Al fine di fermare lo scandalo, con grande dispiacere dell'imperatrice, Nicola fu costretto a inibire temporaneamente l'accesso di Rasputin al palazzo. Nonostante le voci, i rapporti tra la famiglia imperiale e il guaritore continuarono fino al suo assassinio il 17 dicembre 1916. I bambini lo chiamavano \"il vecchio saggio\" o \"Anziano Gregorij\".\nQuando Rasputin mor\u00ec, testimonianze raccontano di come il lutto avesse sconvolto la famiglia imperiale. Il 21 dicembre 1916, insieme con tutta la famiglia reale, Maria partecip\u00f2 al servizio funebre. Oltre alla tomba del \"santo anziano\" i reali decisero di costruire una cappella, ma a causa degli eventi successivi il progetto non fu mai attuato.\nPrima guerra mondiale.\nDurante la guerra una residenza vicino al Palazzo di Alessandro venne adibita a ospedale dove venivano ricoverati i feriti. Le sorelle Olga e Tatiana vi prestavano servizio come infermiere assieme alla madre, mentre Maria e Anastasia, troppo giovani per un lavoro cos\u00ec duro, diventarono patrone dell'ospedale. Le principesse donavano il proprio denaro per comprare medicine per i feriti, leggevano loro ad alta voce, lavoravano a maglia indumenti , giocavano a carte e a dama, scrivevano sotto dettatura le lettere dei pazienti per la famiglia, intrattenevano conversazioni telefoniche, cucivano vestiti, bende e fasciature.\nMarija,assieme alla sorella Anastasia, facevano molto per distrarre i pazienti dal dolore inferto dalle ferite: erano solite passare tutto il giorno in ospedale tranne quando a malincuore dovevano andare a fare lezione.\nPrigionia.\nLa famiglia reale fu arrestata durante la rivoluzione russa del 1917 e fu imprigionata in varie residenze, prima nella loro casa a Carskoe Selo, successivamente nelle regge private di Tobol'sk e infine a Ekaterinburg, in Siberia. In questo periodo i principi avevano tutti contratto il morbillo; ad Aleksej venne molto leggero, mentre ad Ol'ga si infiamm\u00f2 la membrana dell'intestino (peritonite), a Tat'jana si ruppe un timpano per il forte mal di testa e Marija dovette respirare con una bombola di ossigeno. A causa del gran numero di farmaci assunti, le principesse perdettero i capelli a grosse ciocche, cos\u00ec Alix decise di farle rasare. \"Cara, devi sapere quanto \u00e8 terribile tutto quello che sta accadendo\", scrisse Ol'ga a un'amica di Tobol'sk.\nLa famiglia venne separata nell'aprile 1918 quando i bolscevichi trasferirono i genitori e Marija a Ekaterinburg, mentre Aleksej, Ol'ga, Tat'jana e Anastasia rimasero indietro a causa di una forte emorragia sofferta dal ragazzo in seguito a una caduta dalle scale mentre giocava su una slitta. L'imperatrice scelse di essere accompagnata da Marija perch\u00e9 Ol'ga stava vivendo un brutto momento di depressione e Tat'jana doveva occuparsi di Aleksej. Nicola diede a Ol'ga una piccola rivoltella che la prinpessa )cel\u00f2 in uno stivale a Carskoe Selo e a Tobol'sk. Il colonnello Eugenio Kobylynsky, il loro comprensivo carceriere, la supplic\u00f2 di cedere la sua rivoltella prima che lei, le sue sorelle e il fratello fossero trasferiti a Ekaterinburg: Ol'ga abbandon\u00f2 di malavoglia la sua pistola e se ne and\u00f2 disarmata.\nNel maggio del 1918 la nave \"Rus\" ricongiunse i restanti Ol'ga, Tat'jana, Anastasja e Aleksej ai genitori e alla sorella Marija, trasportandoli da Tobolsk a Ekaterinburg. Prima di partire, Ol'ga e le sorelle avevano cucito nei corpetti i loro gioielli per sottrarli ai bolscevichi. Quella notte, tuttavia, le guardie impedirono alle ragazze di chiudere le porte delle camere da letto a chiave e furono molestate indirettamente e verbalmente dai carcerieri. Il loro tutore inglese Sydney Gibbes ricord\u00f2 sempre le grida delle granduchesse e la sua incapacit\u00e0 di proteggerle.\nMorte.\nMarija fu uccisa all'et\u00e0 di diciannove anni con tutta la sua famiglia nello scantinato della palazzina Ipat'ev a Ekaterinburg. L'esecuzione venne eseguita da un commando della \u010ceka agli ordini del commissario bolscevico Jakov Jurovskij.\nDopo l'esecuzione ci furono numerose donne che sostennero di essere la terza figlia di Nicola II (alcune di esse sono Averees Iacowelly, Granny Alina e Ceclava Czapska). Quando nel 1991 furono ritrovati i resti dello zar e della sua famiglia, due corpi erano mancanti: uno era del fratellino Aleksej e l'altro quello di Marija (anche se inizialmente si ritenne fosse quello di Anastasija). Dalla deposizione di Jurovskij si sa che si tent\u00f2 di cremarli per confondere le ricerche.\nNell'agosto del 2007 nella regione degli Urali furono ritrovati i corpi di due giovani, accanto ai quali erano state trovate pallottole e boccette di acido solforico (usato per occultare i cadaveri). Gli esami dell'ADN (DNA), conclusi e resi pubblici il 16 luglio 2008, hanno confermato che i resti rinvenuti sono quelli di Marija e di Aleksej, chiudendo cos\u00ec per sempre la possibilit\u00e0 che qualche membro della famiglia imperiale fosse riuscito a scappare dal massacro di Ekaterinburg.\nPer il contegno durante la prigionia e la deportazione e per il perdono concesso ai persecutori, Marija e la sua famiglia sono stati canonizzati dalla Chiesa ortodossa nel 2000."}
{"id": "308733", "revid": "834", "url": "https://it.wikipedia.org/wiki?curid=308733", "title": "Theresa Weld Blanchard", "text": ""}
{"id": "308734", "revid": "994818", "url": "https://it.wikipedia.org/wiki?curid=308734", "title": "Kevin Costner", "text": "Biografia.\nKevin nasce a Lynwood, in California; suo padre \u00e8 un impiegato in una compagnia elettrica e sua mamma \u00e8 un'assistente sociale. Fin da piccolo ha desiderato fare l'attore, e ha avuto la passione del rugby e dell'equitazione.\nCarriera.\nNegli anni ottanta interpreta una serie di film, tra cui \"Testament\" (1983), ma \u00e8 con \"Fandango\" (1985) e con \"The Untouchables - Gli intoccabili\" (1987) che si fa conoscere al grande pubblico. Ai Premi Oscar 1991 gli viene assegnata la statuetta come miglior regista alla sua prima esperienza dietro la macchina da presa, grazie al film \"Balla coi lupi\" (1990), che vince anche l'Oscar al miglior film, oltre ad altre sei statuette; il successo planetario della pellicola consacra l'attore come vera e propria icona di un cinema coraggioso, lontano dalle mode.\nIl successo continua nel corso degli anni novanta con film quali \"Robin Hood - Principe dei ladri\", \"Guardia del corpo\", \"JFK - Un caso ancora aperto\" fino a \"Un mondo perfetto\", dove esprime una grande performance, paragonabile a quella di \"Balla coi lupi\". In seguito, tuttavia, Costner non riesce a tornare al grande successo riportato, in particolar modo successivamente a \"Waterworld\" (1995, da lui prodotto ed interpretato, che fu il film pi\u00f9 costoso girato sino ad allora) e a \"L'uomo del giorno dopo\" (1997). Nel 1999 riscuote un discreto successo con \"Le parole che non ti ho detto\".\nNegli anni 2000 interpreta per lo pi\u00f9 commedie, ma anche film d'impegno (\"Thirteen Days\") o thriller (\"Il segno della libellula - Dragonfly\") ancora per\u00f2 senza tornare al pieno successo. \u00c8 tuttavia da segnalare la sua terza regia, \"Terra di confine - Open Range\", altro western apprezzato sia dal pubblico che dalla critica, che mostra ancora l'impegno e il coraggio dell'attore-regista a cimentarsi con un genere non molto fortunato al botteghino e in parte dimenticato dal pubblico. Nel 2006 recita a fianco di Ashton Kutcher nel film \"The Guardian - Salvataggio in mare\", dove interpreta un leggendario aerosoccorritore della US Coast Guard. \u00c8 appassionato di baseball e ha girato alcuni film incentrati su questo sport, tra cui \"L'uomo dei sogni\" e \"Gioco d'amore\".\nNell'estate 2007 Costner intraprende una nuova carriera, quella di musicista rock and roll. In settembre, alla guida di una band e imbracciando una chitarra folk elettrificata, tiene nel Nuovo Messico un concerto a titolo gratuito per le riprese del film \"Swing Vote - Un uomo da 300 milioni di voti\". Del 2010 la pubblicazione dell'album \"Turn it On\" che Costner porta anche in tour in molti paesi europei entrando anche nella Top 30 dei dischi pi\u00f9 venduti in Germania (26\u00ba posto). Nel 2014 \u00e8 testimonial pubblicitario per Bolton Group del \"Tonno Rio Mare\". Nel 2015 partecipa al film \"McFarland, USA\".\nKevin Costner ritorna al grande successo di pubblico come produttore e interprete della iconica serie \"Yellowstone\", un western contemporaneo, tra le pi\u00f9 popolari in televisione, giunta alla terza stagione e in attesa di un prequel.\nL'attore \u00e8 anche un attivista per la lotta ambientale. Nel 2010, dopo il caso della marea nera nel Golfo del Messico, l'attore si \u00e8 presentato al Congresso degli Stati Uniti a Washington per porre all'attenzione pubblica il problema dell'ecosistema, ha anche proposto soluzioni ecosostenibili per rimediare i danni all'ecosistema marino. \nVita privata.\n\u00c8 di origini inglesi, scozzesi, irlandesi, tedesche e cherokee.\nUltimo di tre figli dell'elettricista Bill Costner e dell'attrice Sharon Tedrick, ha due fratelli, Dan e Mark Douglas (morto il giorno dopo la nascita nel 1953).\nNel 1978, ha sposato l'attrice Cindy Silva, sua compagna al college che gli ha dato tre figli: Annie (1984), Lily (1986) e Joe (1988). La coppia ha divorziato nel 1994, a causa delle sue infedelt\u00e0. Dopo il divorzio, Costner ha avuto una breve relazione con la \"socialite\" Bridget Rooney che gli ha dato un figlio, Liam (1996). Nel 2004, ha sposato la modella Christine Baumgartner con cui si era fidanzato quattro anni prima e hanno avuto tre figli: Cayden (6 maggio 2007), Hayes (12 febbraio 2009) e Grace Avery (2 giugno 2010).\nDoppiatori italiani.\nNelle versioni in italiano dei suoi film, Kevin Costner \u00e8 stato doppiato da:\nDa doppiatore \u00e8 sostituito da:"}
{"id": "308758", "revid": "436907", "url": "https://it.wikipedia.org/wiki?curid=308758", "title": "Up the Downstair", "text": "Up the Downstair \u00e8 il secondo album in studio del gruppo musicale britannico Porcupine Tree, pubblicato il 7 giugno 1993 dalla Delerium Records.\nDescrizione.\nSecondo quanto dichiarato da Steven Wilson, l'album rappresenta il vero e proprio debutto in studio a nome Porcupine Tree, motivando che il precedente \"On the Sunday of Life...\" fosse pi\u00f9 una \u00abraccolta di materiale giovanile\u00bb, sperimentale e non ben focalizzato. Il disco figura inoltre alcuni brani realizzati con la partecipazione di alcuni ospiti, tra cui il bassista Colin Edwin e il tastierista Richard Barbieri, entrati successivamente in pianta stabile nel gruppo.\nL'idea iniziale del progetto prevedeva la sua pubblicazione sotto forma di doppio album contenente anche il brano \"Voyage 34\" (pubblicato a parte nel novembre 1992 nell'EP omonimo) e altri successivamente inclusi nell'EP \"Staircase Infinities\". Solo con la ripubblicazione dell'album, avvenuta nel 2005, sono apparsi i brani di \"Staircase Infinities\"; la riedizione, inoltre, si caratterizza per le parti di batteria suonate interamente da Gavin Harrison, che hanno rimpiazzato quelle originariamente programmate da Wilson.\nTracce.\nTesti e musiche di Steven Wilson, eccetto dove indicato."}
{"id": "308759", "revid": "709565", "url": "https://it.wikipedia.org/wiki?curid=308759", "title": "Alfabeto ogamico", "text": "LAlfabeto ogamico o Ogham craobh o semplicemente Beth-Luis-Nion (antico irlandese: \"Ogam\", forse derivato dal greco antico \"ogme\") \u00e8 un tipo di scrittura che fu in uso soprattutto per trascrivere antiche lingue celtiche. La sua caratteristica principale \u00e8 quella di non avere lettere di forme differenti, bens\u00ec di ottenere le differenti lettere con un numero diverso di incisioni a destra, a sinistra o attraverso una linea che costituisce il fulcro dello scritto.\nStoria.\nI testi pi\u00f9 antichi che si conoscano risalgono al V-VI secolo d.C. e si trovano solitamente su pietre (spesso cippi funerari) poste verticalmente, con lo spigolo della pietra che funge da linea mediana della scrittura e le lettere che si susseguono in verticale. Questi testi su pietra (circa 380, disseminati intorno al Mare d'Irlanda, soprattutto in Irlanda, Galles e Isola di Man, con poche attestazioni anche in Inghilterra, Scozia e Isole Shetland) non attestano per\u00f2 le fasi pi\u00f9 antiche di questa scrittura, che per molto tempo dovette essere utilizzata su supporti di legno o corteccia, oggi deperiti. L'alfabeto ogamico venne anche utilizzato, sporadicamente, per annotazioni su manoscritti di epoca pi\u00f9 tarda, fin verso il XVI secolo. Ad Ahenny, nella contea di Tipperary, si conosce un'iscrizione ogamica su una pietra tombale del 1802.\nAlfabeto.\nL'alfabeto ogamico comprende venti lettere diverse, (\"feda\"), distribuite in quattro serie o \"aicm\u00ed\" (plurale di \"aicme\" \"famiglia\"). Ogni \"aicme\" prendeva nome dalla sua prima lettera (\"Aicme Beithe\", \"Aicme h\u00daatha\", \"Aicme Muine\", \"Aicme Ailme\", \"la famiglia della B\", \"la famiglia dell'H\", \"la famiglia della M\", \"la famiglia della A\"). Nei manoscritti si trovano anche ulteriori lettere, chiamate \"forfeda\". I primi tre \"aicmi\" sono composti da consonanti, l'ultimo da vocali. Ogni lettera di questo alfabeto \u00e8 associata ad un particolare albero il nome stesso \"Ogham craobh\" significa \"scrittura arborea\".\nDi seguito sono riportati i quattro \"aicm\u00ed\", con la loro trascrizione secondo la tradizione dei manoscritti e i loro nomi in antico irlandese normalizzato, seguiti dai loro valori fonetici in irlandese arcaico e quello che si suppone fosse il loro nome in irlandese arcaico quando si conosca l'etimologia del nome.\nIl calendario arboreo.\nLo scrittore e poeta Robert Graves, con la sua opera \"La Dea bianca\", fece del calendario di Edward Davies il nucleo intorno al quale costru\u00ec \"l'antico calendario arboreo\", riallineando le consonanti secondo l'ordine del Beth-Luis-Nion; tale calendario \u00e8 formato da tredici mesi lunari (consonanti) e cinque giorni intercalari (vocali). Il calendario \u00e8 cos\u00ec composto:\nLe vocali del \"Beth-Luis-Nion\" costituiscono una sequenza stagionale complementare e rappresentano delle stazioni nel corso dell'anno, ecco quindi i giorni \"intercalari\"\nL'idea di un calendario arboreo risale ad Edward Davies, un antiquario del XIX secolo, che deriv\u00f2 l'idea dall\"Ogygia\" di Ruair\u00ed \u00d3 Flaitheartaigh. Questa \"Ogygia\" era una sorta di storia d'Irlanda scritta nel XVI secolo, nel quale si riportavano alcune informazioni relative alla scrittura ogamica, perlopi\u00f9 desunte dal Libro di Ballymote, e si stabiliva una relazione tra le varie lettere di quella scrittura e una serie di alberi e arbusti da cui quelle lettere avrebbero tratto i nomi. L\"Ogygia\" di \u00d3 Flaitheartaigh non faceva alcuna menzione ad eventuali calendari: fu Edward Davies a stabilire che quei nomi di alberi, presi secondo la successione alfabetica, implicassero l'esistenza di un antico calendario celtico basato sulla loro successiva fioritura.\nDunque il calendario arboreo fu n\u00e9 pi\u00f9 n\u00e9 meno un'invenzione di Edward Davies. Questi era un sostenitore di Iolo Morgannwg (Edward Williams, 1747-1826), il quale, tra la fine del XVIII e gli inizi del XIX secolo, aveva rifondato una presunta \u00abscienza druidica\u00bb basandosi su fonti e documenti contraffatti. In seguito Robert Graves fece del calendario arboreo di Davies il nucleo attorno al quale costru\u00ec, con \"La Dea bianca\", le sue riflessioni sul significato del mito e la natura della poesia. Il libro di Graves offr\u00ec una gran quantit\u00e0 di profonde intuizioni alla moderna rinascita celtica e rese popolarissima l'idea di tale calendario arboreo. \nLa suggestione esercitata da tali arcane \u00abconoscenze\u00bb ha indotto molte persone - tra cui anche studiosi di una certa levatura - ad una grande quantit\u00e0 di asserzioni infondate riguardo al calendario arboreo, ancora oggi popolarissimo presso celtofili, romanzieri, neodruidi, wiccani e newagers, e tuttora seriamente trattato in un gran numero di pubblicazioni pi\u00f9 o meno attendibili. Pi\u00f9 prosaicamente, l'alfabeto ogamico fu semplicemente un metodo di scrittura dei Celti insulari, le cui lettere erano forse legate ai nomi degli alberi, ma non aveva alcun riferimento a calendari o simili."}
{"id": "308763", "revid": "104458", "url": "https://it.wikipedia.org/wiki?curid=308763", "title": "Vreni Schneider", "text": "Si \u00e8 aggiudicata tre volte la Coppa del Mondo assoluta e undici Coppe di specialit\u00e0, ripartite tra slalom gigante e slalom speciale. In tutto i suoi successi in Coppa sono stati cinquantacinque, con centouno podi complessivi, cui si aggiungono cinque medaglie olimpiche e sei medaglie mondiali. Nella stagione 1988-1989 stabil\u00ed il record di quattordici vittorie in una singola annata di Coppa del Mondo che dur\u00f2 trent'anni, prima di essere superato da Mikaela Shiffrin nel 2019. Prima atleta a vincere tre medaglie d'oro nello sci alpino ai Giochi olimpici, \u00e8 stata portabandiera della Svizzera durante la cerimonia di apertura dei XVI Giochi olimpici invernali di .\nBiografia.\nCarriera sciistica.\nStagioni 1984-1987.\nSpecialista delle prove tecniche ma in grado di farsi valere anche nella velocit\u00e0, Vreni Schneider ottenne i primi risultati in carriera nella stagione 1983-1984 in Coppa Europa, quando si piazz\u00f2 al 3\u00ba posto nella classifica generale e al 2\u00ba in quella di slalom gigante. In Coppa del Mondo ottenne il primo risultato di rilievo il 14 dicembre 1984 sulle nevi di Madonna di Campiglio giungendo 9\u00aa in slalom speciale; pochi giorni dopo, il 17 dicembre, conquist\u00f2 in slalom gigante il primo podio di carriera a Santa Caterina Valfurva vincendo davanti alla statunitense Tamara McKinney e alla tedesca occidentale Maria Epple. Nella stessa stagione prese parte ai suoi primi Campionati mondiali: nella rassegna iridata di Bormio si classific\u00f2 12\u00aa nello slalom gigante.\nNella stagione 1985-1986 in Coppa del Mondo ottenne sette podi con tre vittorie a (Maribor, Oberstaufen e Waterville Valley), si aggiudic\u00f2 la sua prima Coppa del Mondo di slalom gigante (con 22 punti di vantaggio su Traudl H\u00e4cher) e si classific\u00f2 3\u00aa nella classifica generale. Convocata per i Mondiali di Crans-Montana 1987, la Schneider conquist\u00f2 la medaglia d'oro nello slalom gigante e due quarti posti, nel supergigante e nella combinata; in Coppa del Mondo, dopo aver ottenuto undici podi con sei vittorie, concluse la stagione vincendo la seconda coppa di cristallo di slalom gigante (a pari merito con la compagna di squadra Maria Walliser) e piazzandosi al 2\u00ba posto nella classifica generale, superata dalla Walliser di 7 punti.\nStagioni 1988-1989.\nIl 1988 vide il dominio della sciatrice ai XV Giochi olimpici invernali di , sua prima presenza olimpica, dove vinse la medaglia d'oro sia nello slalom gigante sia nello slalom speciale; non concluse invece la combinata. Inizi\u00f2 nello stesso periodo anche una serie di successi consecutivi (quattordici in totale, record assoluto in Coppa del Mondo) che sarebbe proseguita anche nella stagione successiva. In quel 1987-1988 tuttavia non si aggiudic\u00f2 alcun trofeo in Coppa del Mondo: nonostante gli otto podi (due le vittorie), si classific\u00f2 5\u00aa nella classifica generale, 3\u00aa in quella di slalom gigante e 2\u00aa in quella di slalom speciale, superata di 7 punti dalla vincitrice, l'austriaca Roswitha Steiner.\nNel 1988-1989 si aggiudic\u00f2 la medaglia d'oro nello slalom gigante e due medaglie d'argento, nello slalom speciale e nella combinata, ai Mondiali di Vail; vinse inoltre la sua prima Coppa del Mondo assoluta, con 115 punti di vantaggio sulla Walliser, e le Coppe di specialit\u00e0 di slalom gigante e di slalom speciale, rispettivamente con 59 punti di vantaggio su Mateja Svet e 90 su Monika Maierhofer. I suoi podi nel massimo circuito internazionale quell'anno furono quindici, con quattordici vittorie.\nStagioni 1990-1993.\nAnche la stagione 1989-1990 fu foriera di successi per la Schneider, che ottenne sei podi (cinque le vittorie) e vinse la Coppa del Mondo di slalom speciale, con 17 punti di vantaggio su Claudia Strobl; in classifica generale fu 6\u00aa. Nel 1991 venne convocata per i Mondiali di Saalbach-Hinterglemm, sua ultima partecipazione iridata, dove conquist\u00f2 la medaglia d'oro nello slalom speciale, la medaglia di bronzo nella combinata e giunse 7\u00aa nello slalom gigante; vinse inoltre la sua quarta Coppa di slalom gigante (con 34 punti di margine su Anita Wachter) e si piazz\u00f2 3\u00aa nella classifica generale di Coppa del Mondo, con otto podi e tre vittorie.\nAi XVI Giochi olimpici invernali di , dopo esser stata portabandiera della Svizzera durante la cerimonia di apertura, ottenne il 7\u00ba posto nello slalom speciale e non complet\u00f2 lo slalom gigante. Tuttavia anche quell'annata si chiuse con la conquista della Coppa di slalom speciale (con 66 punti di vantaggio su Pernilla Wiberg); in classifica generale fu 4\u00aa, con nove podi (cinque le vittorie), e in quella di slalom gigante 2\u00aa, staccata di 175 punti dalla vincitrice, la francese Carole Merle. Anche nel 1992-1993 vinse la Coppa del Mondo di slalom speciale, per la quarta volta, con 6 punti di margine su Annelise Coberger; complessivamente ottenne sei podi con quattro vittorie e in classifica generale si piazz\u00f2 al 6\u00ba posto.\nStagioni 1994-1995.\nNel 1994 fu al cancelletto di partenza per le sue terze e ultime Olimpiadi, i XVII Giochi olimpici invernali di , e vinse altre tre medaglie: l'oro nello slalom speciale, l'argento nella combinata e il bronzo nello slalom gigante; disput\u00f2 anche prova di discesa libera, classificandosi 33\u00aa. In Coppa del Mondo quell'anno conquist\u00f2 quindici podi (tra i quali l'unico della sua carriera in discesa libera, il 16 marzo a Vail alle spalle della fuoriclasse tedesca Katja Seizinger e della canadese Kate Pace) con sette vittorie; vinse la sua seconda Coppa assoluta (sopravanzando la Wiberg di 313 punti) e la quinta di slalom speciale, mentre in quella di slalom gigante fu 2\u00aa, superata di 119 punti dalla Wachter.\nLa stagione 1994-1995 fu l'ultima per la Schneider, durante la quale aggiunse al suo palmar\u00e8s dodici podi in Coppa del Mondo (quattro vittorie), la sua terza Coppa del Mondo assoluta (con 6 punti di vantaggio sulla Seizinger), la quinta Coppa di slalom gigante e la sesta di slalom speciale (rispettivamente con 30 punti di vantaggio su Heidi Zeller-B\u00e4hler e 205 sulla Wiberg). Il 19 marzo 1995 concluse l'ultima gara in Coppa del Mondo vincendo lo slalom speciale di Bormio davanti alla Wiberg e alla slovena Ur\u0161ka Hrovat e il 26 marzo seguente si laure\u00f2 per l'ultima volta campionessa svizzera di slalom speciale a Les Crosets, gara con la quale termin\u00f2 l'attivit\u00e0 agonistica.\nBilancio della carriera.\nVreni Schneider \u00e8 stata per lo sci alpino femminile ci\u00f2 che Ingemar Stenmark ha rappresentato in campo maschile: ha segnato un'epoca, nonostante la concorrenza agguerrita soprattutto delle connazionali Erika Hess, Michela Figini e Maria Walliser che in quegli anni dominavano la scena mondiale. Ha vinto ogni titolo a sua disposizione anche a causa di un'ernia discale che l'ha afflitta per gran parte della carriera.\nAltre attivit\u00e0.\nDopo il ritiro ha aperto una scuola di sci e snowboard e un negozio di articoli sportivi nel suo villaggio natale; si \u00e8 sposata e ha avuto due figli.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nKB = combinata"}
{"id": "308767", "revid": "92723", "url": "https://it.wikipedia.org/wiki?curid=308767", "title": "Carlo Ruzzini", "text": "Luigi Ruzzini (1659 - 1708), vescovo di Bergamo era il fratello del doge.\nBiografia.\nInfanzia ed educazione.\nTerzogenito di Marco Ruzzini e di Caterina Zen, nacque nella parrocchia di San Giobbe. Poich\u00e9 il compito di proseguire la casata - benestante, ma non ricchissima - fu affidato al fratello maggiore Giovanni Antonio, Carlo rimase celibe ed ebbe la possibilit\u00e0 di dedicarsi completamente alla politica.\nAbitava a San Giobbe, in un palazzo di propriet\u00e0 dei Querini arricchito da una preziosa pinacoteca e un piccolo museo di medaglie, gioie, pietre e cammei.\nA causa della sua salute cagionevole, il padre prefer\u00ec farlo istruire solo a Venezia. Studi\u00f2 inizialmente sotto la guida di precettori privati, quindi pass\u00f2 ai somaschi della Salute.\nCarriera politica.\nRaggiunta l'et\u00e0 necessaria, intraprese subito il \"cursus honorum\" previsto per i giovani patrizi veneziani. Dal 25 febbraio al 4 ottobre 1679 fu savio agli Ordini, quindi ricopr\u00ec per un anno, a partire dal 2 gennaio 1680, la carica di provveditore sopra gli Uffici.\nCarriera diplomatica.\nPoich\u00e9 il padre sedeva nel Collegio dei Savi, non poteva accedere alle cariche senatorie. Decise quindi di intraprendere la carriera diplomatica e, tra il 1681 e il 1684, segu\u00ec le ambasciate in Francia, in Germania e a Costantinopoli; vi intervall\u00f2 i ruoli di provveditore sopra le Camere (aprile-settembre 1683) e savio alle Decime (1685).\nLa decadenza della Repubblica veneziana e la guerra che la vide opposta ai turchi durante il periodo 1684-1699 comport\u00f2 la necessit\u00e0 di trovare abili diplomatici e ci\u00f2 avvantaggi\u00f2 la carriera del Ruzzini.\nLe notizie pi\u00f9 interessanti sulla sua vita ce lo mostrano durante le trattative a Carlowitz (1698-1699), impegnato, senza grande successo, ad ottenere dei vantaggi per la sua patria.\nIl 26 gennaio 1699 a Carlowitz, il Ruzzini in verit\u00e0 \"nulla credeva di poter fare di testa propria e voleva consultare il Senato per qualsiasi minuzia\" come segnala il Battistella ma poi, fin\u00ec per firmare il trattato bench\u00e9 controvoglia.\nUna certa esitazione ed il timore di prendere decisioni errate presto lo rese sgradito agli altri negoziatori che, quindi, presto tesero ad escluderlo dalle decisioni pi\u00f9 importanti.\nQuesto episodio non blocc\u00f2 la sua carriera, visto che partecip\u00f2 ad altre trattative importanti (Utrecht, gennaio 1712) in cui, per\u00f2, Venezia, potenza ormai decadente e relegata nei confini italiani, non ebbe gran parte e venne presto accantonata.\nAd Utrecht, intorno a lui si scaten\u00f2 una serie di intrighi diplomatici che sembrava dovesse portare alla costituzione di una confederazione italiana con a capo Venezia: \"Ruzzini si da un gran daffare, prende contatto anche con i ministri francesi, cerca di riunire intorno a s\u00e9 tutti i rappresentanti di tutti gli Stati italiani\" come rievoca Alvise Zorzi.\nL'ultima guerra combattuta da Venezia contro i turchi (1714-1718) si concluse con la pace di Passarowitz (21 luglio 1718) che, se da un lato vide ancora come rappresentante diplomatico un pi\u00f9 deciso Ruzzini che aveva sostenuto con calore i diritti e le richieste della Repubblica, dall'altro mise in piena evidenza la debolezza di Venezia, che ottenne poco o nulla da quel trattato.\nPur malato, era afflitto da podagra e idropisia, dopo essere tornato a Venezia, prosegu\u00ec la sua carriera diplomatica come ambasciatore a Costantinopoli, dove rimase per due anni e, presto, divenne uno dei personaggi pi\u00f9 rispettati del panorama politico.\nDivenne Savio del Consiglio, ma, siccome un fratello era stato nominato vescovo di Bergamo, dovette rinunciare a far parte del Collegio e allora, si mise a scrivere memorie. Era diventato anche sordo.\nCandidatosi senza successo alla carica dogale nel 1722, l'ottenne senza troppo faticare il 2 giugno del 1732, venendo eletto al primo scrutinio con ben trentanove voti su quarantuno al primo scrutinio brogli a parte, spuntandola su Alvise Pisani.\nCome sottolinea l'Arrighi, la sua elezione ebbe un consenso generale perch\u00e9 gi\u00e0 prima di essa, era considerato pi\u00f9 di un semplice patrizio e nonostante la malattia, manteneva ancora un portamento solenne.\nDogato.\nDurante il periodo del suo breve dogato, tre anni appena, la vita pass\u00f2 tranquilla per Venezia, ormai chiusa nella piena neutralit\u00e0 ed esclusa dal grande scacchiere della politica internazionale.\nin fattispecie, durante la Guerra di Successione Polacca. Fu un uomo scrupoloso e saggio, ma poco considerato dai nobili e dal Senato, che lo vedevano come una figura puramente simbolica.\nQuesto ci fa capire il comportamento maligno tenuto nei suoi confronti da uno dei tre capi della Quarantia, Pietro Magno che, trovatosi nella stanza del doge, momentaneamente assente, si pose il corno dogale in testa pavoneggiandosi davanti allo specchio; all'improvviso arriv\u00f2 il Ruzzini e fece finta di non aver visto.\nL'episodio pi\u00f9 importante durante il suo dogado, fu la traslazione dalla Francia a Venezia, delle reliquie del doge Pietro I Orseolo che era stato canonizzato il 19 maggio 1731; si trattata di tre ossa della gamba sinistra, le ultime di un santo che approdarono in laguna. Arrivarono verso la fine del 1732 dopo essere state provvisoriamente depositate a San Giorgio Maggiore il 7 gennaio 1733, furono solennemente portate nella cappella ducale di San Marco e collocate in un'urna d'argento. Un mese dopo, ci fu una funzione con la processione alla quale intervennero il doge con la Signoria, il clero e la milizia; a quella messa, vi cant\u00f2 il celebre Carlo Broschi meglio conosciuto come Farinelli. Il Senato per commemorare l'avvenimento, decret\u00f2 il 14 gennaio, festa di palazzo.\nDurante il dogado di Ruzzini, si aprirono pure divergenze fra la corte pontificia e Venezia per l'uccisione e il ferimento a Roma di alcuni familiari dell'ambasciatore veneziano per la costruzione di un fortino sul Po. I rapporti fra il Papa e la Repubblica di Venezia si sarebbero riappacificati solo con il doge Francesco Loredan.\nMorte.\nCarlo Ruzzini mor\u00ec il 5 gennaio 1735; fu sepolto nella cappella di Santa Teresa nella Chiesa di Santa Maria di Nazareth degli Scalzi."}
{"id": "308768", "revid": "120336524", "url": "https://it.wikipedia.org/wiki?curid=308768", "title": "Clonmel", "text": "Clonmel (\"Cluain Meala\" in irlandese che significa \"prati di miele\") \u00e8 una cittadina della contea di Tipperary, pi\u00f9 precisamente \"county town\" del South Tipperary, contea moderna della Repubblica d'Irlanda.\n\u00c8 una cittadina di discrete dimensioni, situata sul fiume Suir tra i monti Comeragh a sud e gli Slievenamon a est.\nFondata in tempi medievali, fu assediata da Oliver Cromwell nel 1650. Clonmel \u00e8 da sempre una cittadina dedita al commercio. Inoltre Clonmel \u00e8 ricordata per aver dato i natali a Laurence Sterne il 24 novembre 1713.\nIn anni recenti a Clonmel si sono stabilite varie multinazionali, in particolare operanti nel settore biomedico. A un paio di km dalla citt\u00e0 \u00e8 inoltre presente un grosso stabilimento utilizzato dalla ditta Bulmers per la produzione del sidro; gli estesi frutteti che lo riforniscono sono chiaramente visibili entrando a Clonmel da quella direzione."}
{"id": "308769", "revid": "599013", "url": "https://it.wikipedia.org/wiki?curid=308769", "title": "Idra (astronomia)", "text": "Idra, o formalmente (134340) III Hydra, \u00e8 un satellite naturale di Plutone scoperto il 15 giugno 2005 grazie all'analisi di fotografie scattate dal telescopio spaziale Hubble nel maggio dello stesso anno. Il suo nome deriva da quello dell'Idra, il mostruoso serpente policefalo che secondo la mitologia greca era a guardia dell'Oltretomba. Il satellite era precedentemente noto attraverso la designazione provvisoria S/2005\u00a0P\u00a01.\nIl satellite orbita attorno al baricentro del sistema plutoniano sullo stesso piano orbitale di Caronte e di Notte, ad una distanza di circa ; a differenza degli altri satelliti, tuttavia, possiede un'orbita lievemente eccentrica. Il suo periodo orbitale, pari a 38,2 giorni terrestri, \u00e8 prossimo ad una risonanza di 1:6 con quello di Caronte; lo scarto \u00e8 di appena lo 0,3%. Si ritiene che la causa della discrepanza sia una fluttuazione periodica del campo gravitazionale del sistema Plutone-Caronte dovuto alle diverse configurazioni spaziali dei due corpi.\nIl periodo di rotazione di Idra non \u00e8 costante, cos\u00ec come quello di una luna di Saturno: Iperione, e di Notte, perci\u00f2 essa \u00e8 definita una rotazione \"caotica\". Ci\u00f2 \u00e8 dovuto principalmente al fatto che, essendo un sistema binario, l'interazione con il campo gravitazionale \u00e8 variabile. Un'altra causa di questo strano periodo di rotazione, tra l'altro molto breve, \u00e8 la strana forma di Idra, che pu\u00f2 avere una differenza di dimensioni, tra un asse e l'altro, anche del 30%.\nStoria.\nL'individuazione di Idra, assieme a quella di Notte, risale al giugno 2005, grazie ad un'analisi delle immagini catturate dal telescopio spaziale Hubble condotta dal Pluto Companion Search Team. Le fotografie che permisero la scoperta furono scattate il 15 e il 18 maggio 2005; Max Mutchler individu\u00f2 per primo i satelliti il 15 giugno, e la scoperta, dopo successive verifiche, fu annunciata al pubblico il 31 ottobre 2005.\nDimensioni.\nSebbene non siano disponibili misure precise, si ritiene che le dimensioni di Idra possano variare da un minimo di (se la sua albedo \u00e8 pari a quella di Caronte, ovvero circa 0,35) ad un massimo di (se l'albedo rasenta i valori caratteristici degli oggetti della fascia di Kuiper, nell'ordine di 0,04).\nLe immagini scattate nel maggio 2005 mostrano una luminosit\u00e0 maggiore di circa il 25% rispetto a quella di Notte; di conseguenza, assumendo arbitrariamente che i due oggetti abbiano la medesima albedo, si ritiene che quest'ultimo satellite sia relativamente pi\u00f9 piccolo. Piccole variazioni nella magnitudine apparente di Idra sono state imputate alla presenza di formazioni geologiche differenziate sulla sua superficie. A differenza di Plutone e di Notte, tipicamente rossastri, si ritiene che la superficie del satellite sia relativamente grigia (entrambi i colori sono relativamente comuni per gli oggetti della fascia di Kuiper).\nLa presenza di marcate differenze cromatiche sembra deporre a sfavore della teoria secondo cui il sistema plutoniano si sarebbe originato da un grande impatto.\nEsplorazione di Idra.\nIl 14 luglio 2015 la sonda \"New Horizons\" ha raggiunto il sistema di Plutone acquisendo immagini di Idra dalla distanza di 640\u00a0000\u00a0km."}
{"id": "308772", "revid": "767487", "url": "https://it.wikipedia.org/wiki?curid=308772", "title": "Brahms", "text": ""}
{"id": "308774", "revid": "599013", "url": "https://it.wikipedia.org/wiki?curid=308774", "title": "Notte (astronomia)", "text": "Notte (ufficialmente denominato Nix o anche Pluto II), \u00e8 un satellite naturale di Plutone, scoperto il 15 giugno 2005 grazie all'analisi di fotografie scattate dal telescopio spaziale Hubble nel maggio dello stesso anno. Il suo nome deriva da quello di Notte, o Nyx, personaggio femminile della mitologia greca. Il satellite era precedentemente noto attraverso la designazione provvisoria S/2005\u00a0P\u00a02.\nIl satellite orbita attorno al baricentro del sistema plutoniano sullo stesso piano orbitale di Caronte e di Idra, ad una distanza di circa . Il suo periodo orbitale \u00e8 prossimo ad una risonanza orbitale di 1:4 con quello di Caronte.\nStoria.\nL'individuazione di Notte, assieme a quella di Idra, risale al giugno 2005, grazie ad un'analisi delle immagini catturate dal telescopio spaziale Hubble condotta dal Pluto Companion Search Team. Le fotografie che permisero la scoperta erano state scattate il 15 e il 18 maggio 2005; Max Mutchler individu\u00f2 per primo i satelliti il 15 giugno; la scoperta, confermata in modo indipendente da Andrew Steffl il 15 agosto, dopo le successive verifiche di precedenti immagini (precovery) risalenti al 2002, fu annunciata ufficialmente dalla IAU il 31 ottobre 2005.\nI due satelliti ricevettero la designazione provvisoria S/2005 P 1 (Idra) e S/2005 P 2 (Nix), prima di assumere la denominazione ufficiale. Nella versione inglese del nome, la proposta iniziale prevedeva di utilizzare la grafia \"Nyx\", ma per evitare confusione con l'asteroide 3908 Nyx, il nome venne cambiato nell'attuale \"Nix\".\nOrbita.\nIl satellite segue un'orbita circolare attorno al baricentro del sistema plutoniano sullo stesso piano orbitale di Caronte e di Idra, ad una distanza di circa . Il suo periodo orbitale di 24,9 giorni \u00e8 come valore prossimo ad una risonanza orbitale di 1:4 con quello di Caronte, tuttavia la discrepanza nei tempi del 2,7% indica che non si tratta di una vera risonanza. Un'ipotesi per spiegare tale quasi-risonanza \u00e8 che si sia originata prima della migrazione di Caronte verso l'esterno in seguito alla formazione dei tre satelliti, e che sia mantenuta in atto dalla periodica fluttuazione locale del campo gravitazionale del sistema Plutone-Caronte.\nIl 4 giugno 2015 viene diffusa dalla NASA la scoperta che i satelliti Notte e Idra mostrano una rotazione caotica anzich\u00e9 sincrona, nel senso che non mantengono sempre lo stesso lato rivolto verso Plutone-Caronte - e che \u00e8 molto difficile prevedere il loro movimento di rotazione.\nCaratteristiche fisiche.\nSebbene non siano disponibili misure dirette, si ritiene che le dimensioni di Notte possano variare da un minimo di (se la sua albedo \u00e8 pari a quella di Caronte, ovvero circa 0,35) ad un massimo di (se l'albedo rasenta i valori bassi caratteristici degli oggetti scuri della fascia di Kuiper, nell'ordine di 0,04).\nLe immagini scattate nel maggio 2005 mostrano una luminosit\u00e0 inferiore di circa il 25% rispetto a quella di Idra; di conseguenza, assumendo arbitrariamente che i due oggetti abbiano la medesima albedo, si ritiene che Notte sia il corpo pi\u00f9 piccolo del sistema di Plutone. Nelle immagini della scoperta, Notte appare di luminost\u00e0 6\u00a0300 volte pi\u00f9 debole di quella di Plutone.\nLe prime ricerche sembravano indicare che Notte avesse una colorazione superficiale rossastra come quella di Plutone e diversamente da quella degli altri satelliti, che sono grigi. Analisi successive invece indicano che la colorazione \u00e8 grigia al pari degli altri satelliti facendo quindi decadere le ipotesi di un'origine differente.\nIl sistema plutoniano visto da Notte.\nNotte, non essendo in rotazione sincrona con il baricentro plutoniano, non rivolge sempre la stessa faccia al pianeta doppio. Una volta posizionatosi sulla superficie di Notte esso si vedrebbe dunque sorgere e tramontare.\nEsplorazione di Notte.\nIl 14 luglio 2015 la sonda \"New Horizons\" ha raggiunto il sistema di Plutone."}
{"id": "308781", "revid": "767487", "url": "https://it.wikipedia.org/wiki?curid=308781", "title": "Ancilia", "text": "Gli Ancilia erano i dodici scudi (ovali e tagliati sui lati) sacri utilizzati dai fratelli Salii \nnelle loro processioni e nei loro riti della Roma arcaica.\nOrigine del nome.\nAutori differenti danno diverse etimologie. Per alcuni deriva dal greco , \"curvo\". Varrone lo fa derivare da \"ab Ancisu\", essendo arcuato o tagliato dai due lati, come gli scudi traci, chiamati \"pelt\u00e6\". Plutarco pensava che la parola derivasse dal greco , \"gomito\", essendo l'arma indossata sul gomito. Secondo Ovidio \nStoria.\nQuesti scudi erano di bronzo ma solo uno era l'originale inviato da Marte Gradivo a re Numa Pompilio come pegno dell'eterna invincibilit\u00e0 di Roma. La tradizione narra che durante una pestilenza uno scudo bilobato scese dal cielo e l'epidemia subito cess\u00f2.\nLa ninfa Egeria aveva rivelato che chi avesse posseduto questo scudo sarebbe diventato molto potente, perci\u00f2 Numa incaric\u00f2 il fabbro Mamurio Veturio (della gens Veturia), di forgiare altri 11 scudi identici all'Ancile, cos\u00ec che fosse impossibile ai nemici di Roma sottrarre quello autentico, cos\u00ec come era avvenuto per il Palladio di Troia ad opera di Ulisse. L'Ancile divenne cos\u00ec uno dei sette pegni del comando (\"pignora imperii\") di Roma.\nNuma affid\u00f2 gli scudi a dodici giovani patrizi detti Salii che li custodirono nella Regia.\nAlle idi di marzo i Salii portavano gli ancilia in processione per le vie di Roma, percuotendoli con le loro aste e cantando inni a Marte danzando in ritmo a tre tempi, alla fine del mese venivano solennemente riposti, ed era vietato intraprendere operazioni militari prima di quella data. Otone, che part\u00ec in guerra senza attendere la deposizione degli ancilia, perse la guerra.\nAraldica.\nIl termine \"ancile\" \u00e8 anche utilizzato, in araldica, per indicare lo scudo ovale."}
{"id": "308784", "revid": "599013", "url": "https://it.wikipedia.org/wiki?curid=308784", "title": "Marco Pisano", "text": "Caratteristiche tecniche.\nIn carriera ha giocato principalmente come terzino sinistro. \u00c8 stato provato anche come esterno in una difesa a tre e all'occorrenza anche come centrale.\nCarriera.\nCresciuto calcisticamente nelle giovanili della , dopo aver esordito in Coppa Italia (il 30 novembre 1999 in -Lazio 1-1, edizione poi vinta dalla stessa compagine capitolina), nel gennaio 2000 viene acquistato dal Brescia, in Serie B, dove per\u00f2 non trova spazio. Nelle 2 stagioni seguenti viene mandato in prestito in Serie C1 dapprima all' (8 partite e una rete) e quindi al (26 partite). Tornato al Brescia, fa il suo esordio in Serie A nella partita Bologna-Brescia (3-0) del 20 ottobre 2002, quell'anno gioca 17 partite e si mette in buona evidenza, nella stagione 2003-2004 gioca 9 partite.\nNell'estate del 2004, il giovane calciatore viene acquistato dalla e diventa subito uno tra i pi\u00f9 apprezzati elementi a disposizione dell'allenatore Walter Novellino. Gioca 28 partite nel campionato 2004-2005 e viene schierato costantemente come titolare anche nella stagione 2005-2006, nel corso della quale disputa anche 5 partite in Coppa UEFA (33 in campionato). Nell'estate del 2006 \u00e8 stato acquistato dal Palermo, con cui gioca 33 partite, ma nell'ultima parte di stagione delude molto, litigando anche con parte della tifoseria.\nA gennaio del 2008 si trasferisce con la formula del prestito con diritto di riscatto al , dopo aver giocato ancora 6 partite con la maglia rosanero, con i granata invece giocher\u00e0 14 partite.\nIl 25 giugno 2008 il lo acquista a titolo definitivo dal Palermo.\nNella stagione 2008-2009 colleziona 23 presenze, retrocedendo a fine stagione.\nIl 27 gennaio 2010 viene ceduto al , in Serie A, con la formula del prestito con diritto di riscatto, in cambio di Filippo Antonelli Agomeri, che va al Torino con la stessa modalit\u00e0. Con la nuova squadra esordisce il 9 maggio 2010, in - (3-3) valida per la 37\u00aa giornata di campionato, entrando a partita in corso.\nTornato al Torino per fine prestito, il 2 agosto 2010 viene ufficializzato il suo passaggio al ; ai granata, come contropartita, viene ceduto il difensore Filipe Oliveira in prestito con diritto di riscatto. Esordisce con la maglia del Parma nella prima giornata di campionato, nella vittoria casalinga contro il Brescia (2-0), entrando a partita in corso. Chiude la stagione con 5 presenze in campionato ed una in Coppa Italia.\nIl 17 luglio 2011 Parma e attuano uno scambio: Pisano viene ceduto a titolo definitivo ai biancorossi, mentre Raffaele Schiavi, con la stessa modalit\u00e0, fa il percorso inverso. Gioca 18 partite nel campionato regolare di Serie B e 2 nei play-out persi contro l' (in seguito la squadra \u00e8 stata ripescata).\nIl 31 gennaio 2014, ultimo giorno di calciomercato, \u00e8 stato prelevato a titolo definitivo firmando un contratto fino a fine stagione.\nStatistiche.\nPresenze e reti nei club.\n\"Statistiche aggiornate al 2 febbraio 2013.\""}
{"id": "308790", "revid": "125832892", "url": "https://it.wikipedia.org/wiki?curid=308790", "title": "Giovanni Tedesco", "text": "Biografia.\nPalermitano, \u00e8 cresciuto nel quartiere Pallavicino. Suo nonno, Salvatore Tedesco, da tutti conosciuto come \u201cu zu Totino\u201d, era il custode del Campo Malvagno. Giovanni \u00e8 il fratello maggiore di Giacomo, anche lui calciatore.\nGiovanni ha anche un altro fratello maggiore, Salvatore, pure lui interessatosi al calcio ma che non ha raggiunto il livello degli altri due, e una sorella, anche lei allenatrice di calcio. Venne affettuosamente chiamato \"Giovannino\" da una parte della tifoseria palermitana.\nDal 2009 fa parte dell'azienda Pik\u00e0 insieme all'ex compagno di squadra Fabrizio Miccoli.\nIl 2 settembre 2010 \u00e8 stato insignito della Benemerenza Civica dalla provincia regionale di Palermo, riconoscimento assegnato a comuni cittadini che hanno conseguito ottimi risultati durante la loro vita.\nCaratteristiche tecniche.\nGiocatore.\nEra un centrocampista dalle buone doti realizzative (grazie alla sua capacit\u00e0 di inserirsi tra le linee), nonostante sia alto solo 1,70 m era molto abile nei colpi di testa. Si distingueva anche per la sua grinta che lo portava a correre senza mai risparmiarsi.\nCarriera.\nGiocatore.\nGli inizi, Perugia e Genoa.\nMuove i suoi primi passi nel calcio professionistico fra le file della in Serie B e poi per due stagioni in Serie C1.\nPassa nel 1993 alla dove disputa un buon campionato fra i cadetti prima dell'esordio in massima divisione nel campionato 1994-1995. Dopo altre tre stagioni in Serie B con e , nell'ottobre 1998 si trasferisce al .\nCon gli umbri disputa sei stagioni guadagnandosi dapprima la fascia di capitano e in seguito, nel 2003, aiutando la squadra biancorossa a conquistare la Coppa Intertoto segnando anche un gol nella finale di ritorno contro il .\nLasciata la societ\u00e0 nel gennaio 2004, passa al , ma non si integra immediatamente nei piani della squadra rossobl\u00f9. Le cose cambiano quando al posto di Luigi De Canio viene scelto come allenatore Serse Cosmi, suo maestro a Perugia.\nResta sempre in difesa, anche se riesce a segnare 8 gol, cosa che non gli riusciva dall'annata 2000-2001 nel Perugia, in Serie A. Nell'estate 2005 decide di rimanere a Genova nonostante la squadra venga retrocessa d'ufficio in Serie C1, dopo l'annullamento della promozione in Serie A, divenendone capitano.\nPalermo.\nIl 31 gennaio 2006 lascia Genova per trasferirsi al Palermo, squadra della sua citt\u00e0. In quello stesso campionato colleziona 14 presenze coronate da 3 marcature, compresa quella del momentaneo raddoppio nel successo 3-1 sulla , alla sua prima apparizione al Barbera. Va in rete anche nei sedicesimi di finale di Coppa UEFA, in Repubblica Ceca, contro lo Slavia Praga.\nNella stagione 2006-2007 colleziona in campionato 26 presenze e altre 3 reti, tra cui quella nel derby siciliano contro il ; si ripete inoltre in Coppa UEFA con un gol siglato al Celta Vigo nel girone eliminatorio. Nell'annata seguente si segnala per la rete al , in una gara terminata 2-1 per il Palermo, ma \u00e8 una stagione dove trova poco spazio in campionato e ancor di meno ne trova nel biennio successivo, dov'\u00e8 impiegato quasi mai da titolare anche a causa di vari infortuni.\nUn'inversione di tendenza pare arrivare nell'estate 2009, con la fiducia accordatagli dal nuovo tecnico Walter Zenga in avvio di campionato, finch\u00e9 nell'allenamento di rifinitura del 12 settembre si infortuna gravemente rimediando la frattura del malleolo peroneale. Torna in campo a quasi sette mesi di distanza, subentrando a Nicol\u00e1s Bertolo all'81' della trasferta di Serie A contro il (2-2); scende in campo anche nell'ultima partita della stagione, il 16 maggio 2010 sul terreno dell'Atalanta, procurandosi il calcio di rigore poi trasformato da Edinson Cavani che sancisce in zona Cesarini la vittoria per 2-1 dei rosanero. Chiude l'anno con appena 4 presenze in campionato, il bottino meno corposo della sua esperienza rosanero, penalizzato anche dalla gerarchia del subentrante allenatore Delio Rossi.\nPochi giorni dopo la fine del campionato annuncia il ritiro dall'attivit\u00e0 agonistica. In carriera ha totalizzato complessivamente 258 presenze e 34 reti in Serie A e 205 presenze e 18 reti in Serie B.\nAllenatore e dirigente.\nGli esordi dirigenziali.\nLa carriera dirigenziale, come da lui auspicato, gli viene proposta dall'allora presidente rosanero Maurizio Zamparini gi\u00e0 nel 2009, sicch\u00e9 il 6 luglio 2010 \u00e8 nominato \"team manager\" del .\nIl passaggio in panchina.\nIl 18 aprile 2011 ha conseguito l'abilitazione per la qualifica di allenatore del settore giovanile con il massimo dei voti. Il suo primo incarico su una panchina \u00e8 stata l'esperienza con gli Allievi del Palermo a partire dal 14 settembre 2011, a seguito della \"promozione\" di Antonio Capodicasa a tecnico della Primavera che a sua volta ha sostituito Devis Mangia approdato in prima squadra dopo l'esonero di Stefano Pioli.\nIl 26 giugno 2012 viene ufficializzato il suo addio al Palermo. Il giorno seguente diventa allenatore del Foligno, in Lega Pro Seconda Divisione, col suo staff formato da Mirko Barbetta come vice, Stefano Raponi come preparatore dei portieri e il professor Antonio Romagnolo come preparatore atletico, con cui ha gi\u00e0 lavorato nell'annata trascorsa agli Allievi dei rosanero. Il 24 settembre seguente, all'indomani della sconfitta interna con il Pontedera (la quarta in sei partite ufficiali), lascia la squadra dopo il raggiungimento di un accordo consensuale con la societ\u00e0.\nDopo un periodo come commentatore di Umbria TV per le telecronache delle partite del Perugia, Il 7 marzo 2013 diventa collaboratore del dirigente Giorgio Perinetti a seguito del ritorno di quest'ultimo nei ranghi societari del Palermo durante la stagione 2012-2013.\nL'11 luglio 2013 si \u00e8 laureato campione d'Italia UISP con il Gruppo Sportivo Sassonia.\nFloriana e Birkirkara.\nIl 6 aprile 2014 viene assunto come allenatore del Floriana, squadra della prima divisione maltese del presidente Riccardo Gaucci, figlio di Luciano che era il presidente del Perugia quando Tedesco giocava nella squadra umbra. Chiude il campionato al quinto posto.\nIl 31 maggio 2015 diventa il nuovo tecnico del Birkirkara. Viene eliminato nei preliminari di Europa League dal West Ham United. Il 10 dicembre dopo aver perso nei giorni precedenti il primato in campionato rescinde consensualmente il contratto che lo legava al club maltese.\nPalermo e ritorno al Floriana.\nIl 25 gennaio 2016 \u00e8 nominato nuovo allenatore del Palermo in attesa che il tecnico Guillermo Barros Schelotto possa essere tesserato dal club rosanero. Esordisce alla ventiduesima giornata a Modena (Carpi Palermo 1-1); perde poi contro il (0-2) e pareggia contro il (2-2). Il 10 febbraio viene sostituito da Giovanni Bosi rimanendo tuttavia nello staff tecnico come vice-allenatore fino al 15 febbraio quando ritorna Beppe Iachini con tutto il suo staff. Dal 10 marzo fa di nuovo parte dello staff come collaboratore tecnico di Walter Novellino prima e di Davide Ballardini poi.\nIl 15 giugno dello stesso anno viene annunciato il suo ritorno ai maltesi del Floriana. Il 4 dicembre 2017, nonostante i dodici risultati utili nelle ultime 13 partite disputate, rassegna le dimissioni.\nEsperienze maltesi.\nSul finire del maggio 2018, Tedesco diviene allenatore dell', societ\u00e0 che la stagione prima aveva in rosa i connazionali Davide Succi e Cristian Zaccardo. Dopo aver portato il club al quarto posto in campionato, si dimette dal club dopo solo un anno, nel maggio 2019, accordandosi poco dopo con lo . L'esordio alla guida della nuova squadra avviene in occasione del turno preliminare di Europa League, nel quale Tedesco riesce a condurre i suoi a un inspeato passaggio del turno, eliminando i pi\u00f9 quotati avversari dell'Hajduk Spalato. Nonostante lo storico risultato, nel gennaio 2020 viene sollevato dall'incarico alla guida della squadra, in quel momento in quarta posizione in campionato.\nDopo meno di un mese dalla fine della sua avventura alla guida dei \"Maroons\", Tedesco viene nominato, nel febbraio 2020 allenatore del . Esordisce alla guida della nuova squadra il 21 febbraio 2020, ottenendo una vittoria per 1-0 proprio contro la compagine che aveva allenato fino a un mese prima. Resta alla guida dei \"Citizens\" fino alla conclusione anticipata del campionato a causa dell'emergenza dovuta alla pandemia di COVID-19 a Malta. Pochi giorni dopo aver annunciato la sua volont\u00e0 di rinnovare il contratto per un altro anno, alcuni contrasti circa l'assunzione di un nuovo preparatore atletico lo portano a rifiutare l'offerta del club della capitale; nel giugno 2020 resta cos\u00ec senza squadra.\nAl-Bataeh, Sirens, Ras Al Khaimah e St. Lucia.\nIl 2 ottobre 2020 firma per l', squadra militante in UAE Division 1, la seconda divisione calcistica degli Emirati Arabi Uniti. Dopo poco pi\u00f9 di due mesi e senza nessuna partita disputata rescinde tuttavia il contratto con la compagine emiratina e fa ritorno nel campionato maltese, accordandosi con il , dove rester\u00e0 fino al maggio 2021. Nell'agosto dello stesso anno approda negli Emirati Arabi Uniti per sedersi sulla panchina del ; l'esperienza emiratina dura tuttavia appena 45 giorni poich\u00e9 il successivo 20 settembre, causa mancati introiti finanziari, il club non si iscrive al campionato. Rimasto senza squadra, il 26 gennaio 2022 accetta l'offerta del per subentrare sulla panchina del club maltese.\nStatistiche.\nAllenatore.\nClub.\n\"Statistiche aggiornate al 20 febbraio 2022.\""}
{"id": "308791", "revid": "1958640", "url": "https://it.wikipedia.org/wiki?curid=308791", "title": "Joseph Plateau", "text": "\u00c8 noto, in particolare, per l'invenzione, nel 1832, di uno strumento ottico, il fenachistoscopio, che permetteva di visualizzare immagini animate: questa invenzione contribu\u00ec allo sviluppo della tecnica cinematografica.\nBiografia.\nPlateau nacque a Bruxelles il 14 ottobre 1801. Egli impar\u00f2 a leggere gi\u00e0 all'et\u00e0 di sei anni, una situazione molto rara al tempo, mostrando interesse per le scienze naturali gi\u00e0 nei primi anni di scuola. Dopo la morte dei genitori, Joseph e le due sorelle furono cresciute dallo zio materno, un avvocato. Per allontanarsi dalla citt\u00e0 che aveva loro recato dolore, lo zio decise di spostarsi a Ohain, nei pressi di Waterloo. La scelta non si rivel\u00f2 azzeccata, in quanto il giorno successivo al trasferimento ebbe luogo la battaglia di Waterloo e i bambini dovettero rifugiarsi nella foresta di Soigne assieme agli altri abitanti del posto.\nAll'et\u00e0 di 16 anni, il giovane Plateau inizi\u00f2 la scuola secondaria nell'Ateneo di Bruxelles. Nel 1822, fu costretto dallo zio a frequentare la facolt\u00e0 di giurisprudenza presso l'Universit\u00e0 di Liegi, bench\u00e9 non fosse incline agli studi umanistici. Decise dunque, in maniera sorprendente, di intraprendere nello stesso momento gli studi scientifici presso la stessa citt\u00e0. Nel 1827 pubblic\u00f2 un primo saggio scientifico sulla rivista di Qu\u00e9telet, gi\u00e0 suo insegnante di scienze al liceo, dal nome \"Correspondance Math\u00e9matique et Physique\". Consegu\u00ec il dottorato in fisica e matematica nel 1829.\nAffascinato dalla persistenza delle immagini sulla retina, realizz\u00f2 un esperimento durante il quale fiss\u00f2 il sole in maniera diretta per quasi 30 secondi. Egli consider\u00f2 la sua successiva perdita della vista come conseguenza dell'esperimento. In effetti, egli non fu in grado di vedere quasi nulla per alcuni giorni gi\u00e0 dopo la sperimentazione ed egli stesso racconta di come tra il 1829 e il 1841 iniziasse ad avere problemi nel distinguere i colori fino a diventare poi completamente cieco nel 1843, perdendo l'uso prima dell'occhio destro e poi di quello sinistro.\nDurante i giorni della Rivoluzione belga contro il regime olandese, la sua casa fu occupata da alcuni volontari locali che la adoperavano per esecuzioni. Plateau si spost\u00f2 a sud in Vallonia, sulle Ardenne. Tornato a Bruxelles nel 1830, inizi\u00f2 a pubblicare diverse opere scientifiche divenendo professore dell'Accademia Reale di Bruxelles nel 1833, dopo aver inventato, nel 1832, una sorta di stroboscopio, il fenachistoscopio: esso consisteva di due dischi, uno dei quali con finestre radiali equidistanti attraverso le quali l'osservatore poteva guardare il secondo disco che conteneva una sequenza di immagini. Quando i due dischi ruotano alla velocit\u00e0 corretta l'osservatore pu\u00f2 cos\u00ec visionare un'animazione. La proiezione di fotografie stroboscopiche, che creavano l'illusione del movimento, diedero cos\u00ec un decisivo contributo alla tecnica cinematografica.\nVenne poi nominato professore di Fisica sperimentale all'Universit\u00e0 di Gand e spos\u00f2 Fanny Clavareau il 27 agosto 1840. L'esperienza di Plateau che aveva perso la vista a seguito di un esperimento attir\u00f2 un grande interesse da parte della comunit\u00e0 scientifica, tanto da essere associato, per via della sorte che gli tocc\u00f2, a Ludwig van Beethoven, il celeberrimo compositore divenuto sordo.\nPlateau studi\u00f2 anche il fenomeno della capillarit\u00e0 e della tensione superficiale (\"Statique exp\u00e9rimentale et th\u00e9orique des liquides soumis aux seules forces mol\u00e9culaires\", 1873). Contribu\u00ec ai primi studi sull'instabilit\u00e0 capillare di un cilindro liquido, e il problema matematico della definizione di una superficie minima con confini dati, prende il nome da lui.\nCondusse studi esaurienti sulle lamine di sapone e formul\u00f2 le leggi di Plateau che descrivono la forma di questo genere di superfici. Negli ultimi anni della sua vita fu visitato da diversi oftalmologi per via della sua condizione.\nJoseph Plateau si spense all'et\u00e0 di 82 anni, il 15 settembre 1883, a Gand."}
{"id": "308794", "revid": "289247", "url": "https://it.wikipedia.org/wiki?curid=308794", "title": "13th floor elevators", "text": ""}
{"id": "308796", "revid": "1522738", "url": "https://it.wikipedia.org/wiki?curid=308796", "title": "Dinastia Qing", "text": "La dinastia Qing o Ch'ing (cinese: ), a volte nota anche come dinastia Manci\u00f9-Qing (mancese: \"daicing gurun\"), fu una dinastia fondata dal clan Manci\u00f9 degli Aisin Gioro, nell'attuale Manciuria, espansasi poi nella Cina vera e propria e nei territori circostanti dell'Asia interna, costituendo cos\u00ec l'Impero del grande Qing (Cinese: ). La dinastia Manci\u00f9 originaria cambi\u00f2 il proprio nome in dinastia Jin Posteriore nel 1616, per poi dichiararsi \"Qing\" nel 1636, e conquist\u00f2 Pechino nel 1644, unificando la Cina durante i quarant'anni successivi, governandola fino al 1912. La denominazione \"Jin posteriore\" non \u00e8 da confondersi con l'omonima dinastia del periodo tra il 936 e il 946.\nLa dinastia Qing fu l'ultima dinastia cinese e la sua caduta nel 1912 per mano della Rivoluzione Xinhai guidata dal leader repubblicano di educazione occidentale Sun Yat-sen, segn\u00f2 la fine della storia imperiale bimillenaria cinese e la nascita della Cina moderna. La Repubblica originaria comprendeva circa l'80% dei territori ancora in possesso del Grande Qing prima della sua caduta (11,077 milioni di km2 su 13,1 nel 1911-12), incluse la Mongolia e Taiwan. I restanti 2,03 milioni di km2, noti come Resti dell'Impero Qing, rimasero sotto il dominio di varie signorie e successivamente dei Giapponesi.\nCon una superficie di 15,0 milioni di km2 nel 1790 (ridotti a 14,7 nel XIX secolo), il Grande Qing fu l\u2019impero pi\u00f9 vasto del suo tempo e la prima dinastia cinese per espansione, insieme alla sola dinastia Yuan (15 milioni nel 1330) e superando quella Tang. Questo impero fu il quinto pi\u00f9 vasto di sempre. Quand'era ancora denominata dinastia Jin posteriore, la superficie era di 12,73 milioni di km2, e di 10,6 milioni con i Manci\u00f9. Nel XX secolo il Grande Qing contava 440 milioni di sudditi ovvero il 36,6% della popolazione mondiale, risultando l'impero pi\u00f9 popoloso del mondo moderno.\nFormazione dello Stato Manci\u00f9.\nLa dinastia Qing non fu fondata dall'etnia degli Han che formano la stragrande maggioranza della popolazione. Il popolo semi-nomade dei Manci\u00f9 si distinse per la prima volta nell'attuale Cina nord-orientale. Traendo vantaggio dall'instabilit\u00e0 politica e dalle ribellioni popolari che sconvolgevano la dinastia Ming, le forze militari dei Manci\u00f9 si riversarono nel 1644 nella capitale dei Ming, Pechino, e vi rimasero fino alla detronizzazione della dinastia Qing nel corso della Rivoluzione Xinhai del 1911, quando l'ultimo imperatore abdic\u00f2 all'inizio del 1912.\nLo stato Manci\u00f9 fu formato da Nurhaci all'inizio del XVII secolo. Originariamente vassallo dei Ming, egli si dichiar\u00f2 imperatore della neonata \"recente dinastia Jin\" () nel 1609. Nello stesso anno estese le risorse economiche e umane - come anche la tecnologia - schiavizzando gli abitanti cinesi della Manciuria. Nel 1625 Nurhaci costitu\u00ec la sua capitale a Shenyang (in mancese: Mukden), ma l'anno successivo sub\u00ec la sua prima grande sconfitta militare a opera del generale Ming Yuan Chonghuan. Nurhaci mor\u00ec lo stesso anno. Uno dei traguardi pi\u00f9 importanti fu la creazione di otto unit\u00e0 di bandiera responsabili dell'amministrazione civile e militare di tutte le loro truppe e delle loro famiglie.\nIl successore di Nurhaci, Huang Taiji (Abahai) prosegu\u00ec l'opera del padre incorporando le prime unit\u00e0 cinesi nel suo esercito, e adott\u00f2 inoltre diverse istituzioni politiche Ming nel suo Stato Manci\u00f9, ma . Quando Lingdan Khan, l'ultimo gran Khan dei Mongoli, mor\u00ec nel 1634 sulla strada per il Tibet, suo figlio Ejey si arrese ai Manci\u00f9 e consegn\u00f2 il grande sigillo della dinastia Yuan a Huang Taiji. Nel 1636 Huang Taiji rinomin\u00f2 lo Stato \"Qing\" (puro), facendo intuire l'ambizione di espanderlo oltre la Manciuria. In una serie di campagne militari sottomise la Mongolia interna e la Corea e assunse il controllo della regione del fiume Amur (Heilongjiang).\nLa conquista della Cina.\nDopo anni di tumulti, la capitale Ming, Pechino, venne saccheggiata da una coalizione di forze ribelli capeggiate da Li Zicheng. La dinastia Ming fin\u00ec ufficialmente quando l'ultimo imperatore Ming si suicid\u00f2 impiccandosi su un albero di una collina che dominava la Citt\u00e0 proibita. Dopo aver preso Pechino nell'aprile del 1644, Li Zicheng condusse un esercito di 60.000 uomini per confrontarsi con Wu Sangui, il generale al comando della guarnigione Ming forte di 100.000 uomini a guardia di Shanhaiguan (\u5c71\u6d77\u5173). Questa citt\u00e0 \u00e8 un passaggio strategico situato nella parte nord-orientale della grande muraglia cinese, circa 80 km a nord-est di Pechino. Per anni le sue difese avevano tenuto i Manci\u00f9 fuori dalla Cina. Wu, preso tra due fuochi, decise di avvicinarsi ai Manci\u00f9 e si alle\u00f2 con il principe Dorgon, reggente dell'imperatore Shunzhi allora di sei anni, figlio dell'imperatore Huang Taiji deceduto l'anno precedente.\nInsieme i due eserciti incontrarono le forze ribelli di Li Zicheng nella battaglia del 27 maggio 1644. Anche se i ribelli furono messi in fuga, l'esercito di Wu era cos\u00ec stremato dal quel combattimento che non ebbe altra possibilit\u00e0 se non quella di unirsi alle forze mancesi per riprendere Pechino il 6 giugno 1644 e iniziare la conquista dell'intera Cina. Ci vollero altri diciassette anni per combattere i lealisti dei Ming, i loro pretendenti e i ribelli. L'ultimo pretendente Ming, il principe Gui, fugg\u00ec in Birmania, ma fu catturato da una spedizione dei Qing capeggiata da Wu Sangui e venne giustiziato all'inizio del 1662.\nI governatori manci\u00f9 istituirono il famoso \"ordine del codino\", che costrinse gli Han ad adottare la capigliatura manci\u00f9 (il \"codino infame\") e il conseguente abbigliamento, che simboleggiava la loro fedelt\u00e0 alla dinastia. La severa regola decretava che tutti i maschi Han cinesi si dovessero rasare i capelli sulla fronte a met\u00e0 del capo e raccogliere tutti i capelli rimasti in una lunga coda. Questo ordine violava l'etica confuciana e la pratica cinese, che stabiliva che non si dovevano tagliare i capelli. Comunque i Cinesi non avevano scelta, qualcosa dovevano farsi tagliare: o i capelli o la testa. Durante i 268 anni di governo manci\u00f9 vi furono diverse ribellioni proprio a causa di questa ordinanza.\nRegno dell'imperatore Kangxi e consolidamento.\nL'imperatore Kangxi (r. 1662 - 1722) sal\u00ec al trono all'et\u00e0 di sette anni. Nei primi anni del suo regno fu molto aiutato dalla nonna, la grande favorita Xiaozhuang. I manci\u00f9 si resero conto che difendere il loro impero, acquisito di recente, non era un compito facile. La vastit\u00e0 del territorio cinese significava che vi erano truppe di bandiera per proteggere le citt\u00e0 chiave, un reggimento che formava l'ossatura di una rete di difesa che si reggeva soprattutto su soldati Ming arresisi alla nuova dinastia regnante.\nProprio tre generali Ming che si arresero, si distinsero per i loro contributi alla causa imperiale Qing, ricevettero il titolo nobile di principi feudali () e il titolo di governatori di vasti territori nella Cina meridionale. Il loro capo era Wu Sangui (), che ricevette la provincia dello Yunnan e il Guizhou, mentre i generali Shang Kexi () e Geng Zhongming () rispettivamente il Guangdong e il Fujian.\nCon il passare degli anni, i tre signori feudali e i loro territori divennero inevitabilmente sempre pi\u00f9 autonomi. Infine, nel 1673, Shang Kexi present\u00f2 una petizione all'imperatore Kangxi, manifestando il suo desiderio di ritirarsi dalla sua citt\u00e0 natale nella provincia di Liaodong () e nomin\u00f2 suo figlio come successore. Il giovane imperatore garant\u00ec il suo ritiro, ma neg\u00f2 l'eredit\u00e0 del suo feudo. Come reazione gli altri due generali decisero di proporre due petizioni dello stesso genere per mettere alla prova la capacit\u00e0 risolutiva di Kangxi, pensando che non avrebbe corso il rischio di offenderli. Ma il giovane imperatore ripar\u00f2 al loro bluff, accettando le loro richieste, e ordinando che tutti e tre i loro feudi venissero restituiti alla corona.\nMesso di fronte alla perdita del suo potere, Wu Sangui cap\u00ec di non avere altra scelta se non di scatenare una rivolta. Fu raggiunto da Geng Zhoming e dal figlio di Shang Kexi, Shang Zhixin (). La ribellione dur\u00f2 otto anni. Al culmine dei periodi favorevoli ai ribelli, questi riuscirono ad estendere il loro controllo a nord, fino al fiume Changjiang (). Tuttavia il governo Qing riusc\u00ec a sedare la ribellione e riprese a esercitare il suo controllo su tutta la Cina meridionale. Questa ribellione sarebbe stata conosciuta nella storia cinese come la Rivolta dei tre feudatari.\nLe minacce, tuttavia, non erano tutte intestine. L'imperatore Kangxi condusse la Cina personalmente in una serie di campagne militari contro il Tibet, la Zungaria e la Russia. Concert\u00f2 il matrimonio di sua figlia con il Khan Gordhun per evitare un'invasione. La campagna militare di Gordhun contro i Qing fall\u00ec, rafforzando ulteriormente l'impero. Anche Taiwan nel 1683 fu conquistata dalle forze Qing dal figlio di Zheng Jing, Zheng Ke-Shuang. Il nonno di Zhen Ke-Shuang, Koxinga, l'aveva conquistata agli olandesi.\nDall'inizio della Dinastia Yuan, alla fine del XVII secolo la Cina si trovava in un momento di massimo splendore. Kangxi era riuscito a rafforzare il controllo del governo Qing sulla Cina vera e propria. Tratt\u00f2 inoltre con molti missionari Gesuiti che vennero in Cina con la speranza di ottenere conversioni di massa. Sebbene avessero fallito nel loro intento, Kangxi continu\u00f2 a ospitare pacificamente i missionari a Pechino.\nGli imperatori Yongzheng e Qianlong.\nDopo la morte di Kangxi nell'inverno del 1722, il suo quarto figlio Yinzhen gli successe nel ruolo di imperatore Yongzheng (r. 1723 - 1735). Fu un personaggio controverso a causa della sua possibile usurpazione del trono, e negli ultimi anni di Kangxi fu coinvolto in dure lotte politiche con i suoi fratelli. Yongzhen era un amministratore che lavorava duramente e governava con il pugno di ferro. Il suo primo passo verso un regime pi\u00f9 duro, arriv\u00f2 quando . Nel 1724 scopr\u00ec che dei funzionari manipolavano i tassi di cambio, allo scopo di adattarli alle loro necessit\u00e0 finanziarie. Quelli che vennero colti in flagrante furono immediatamente esautorati o, nei casi estremi, giustiziati. Yongzheng ordin\u00f2 anche la creazione di un centro di comando generale () che divenne di fatto il Consiglio dei ministri fino alla fine della dinastia.\nYongzheng dimostr\u00f2 grande fiducia negli ufficiali Han e nomin\u00f2 molte delle sue guardie personali in posizioni prestigiose. Nian Gengyao venne nominato per condurre una campagna militare al posto del fratello dell'imperatore Yinti nello Qinghai. Le azioni arroganti di Nian, comunque, portarono alla sua caduta nel 1726. Il regno di Yongzheng vide il consolidamento del potere imperiale al suo apogeo nella storia cinese e diversi territori vennero incorporati nel Nord-Ovest.\nYongzheng mor\u00ec nel 1735. Gli succedette il figlio Hongli con il nome di Qianlong (r. 1735 - 1796). Era conosciuto come un abile generale. Succedendo al trono all'et\u00e0 di 24 anni, Qianlong condusse personalmente l'esercito nelle campagne vicino allo Xinjiang e in Mongolia. Vennero successivamente sedate rivolte e sommosse nel Sichuan e in parti della Cina Meridionale.\nDurante i regni di Yongzheng e di suo figlio Qianlong, il potere Qing raggiunse l'apogeo, governando su 15 milioni di chilometri quadrati di territorio nel 1790. Era il quinto impero pi\u00f9 vasto della storia e la prima dinastia cinese insieme agli Yuan (15 milioni nel 1330). Un'estensione di 14,7 milioni di chilometri quadrati fu raggiunta di nuovo e mantenuta nel 1850 per breve tempo.\nPer circa quarant'anni, durante il regno di Qianlong, il governo Qing vide il ritorno di una grande corruzione. Il funzionario Heshen fu probabilmente uno dei pi\u00f9 corrotti nell'intera dinastia Qing. Alla fine fu costretto a suicidarsi dal figlio di Qianlong, Jiaqing (r. 1796 - 1820).\nRibellioni, tumulti e pressioni esterne.\nOpinione comune sulla Cina del XIX secolo \u00e8 che in quest'era il controllo dei Qing si indebol\u00ec, diminuendo la prosperit\u00e0 dell'intera Cina. Infatti la nazione soffriva di un enorme squilibrio sociale, di stagnazione economica, e di un esplosivo tasso demografico che ridusse la disponibilit\u00e0 pro capite di alimenti. Gli storici offrono varie spiegazioni a questi avvenimenti, ma generalmente si \u00e8 d'accordo che il potere dei Qing fosse tormentato da problemi interni e da una pressione esterna che era semplicemente eccessiva per il vetusto apparato statale cinese, per la burocrazia e per il sistema produttivo.\nLa rivolta dei Taiping a met\u00e0 del XIX secolo \u00e8 stata la prima grande espressione del sentimento anti-manci\u00f9 che minacciava la stabilit\u00e0 della dinastia Qing, un fenomeno che sarebbe solo aumentato negli anni successivi. Comunque il numero orribile delle vittime di questa ribellione - ben 30 milioni di persone potrebbero essere morte - e la completa devastazione di un'ampia area nel sud del paese sono state in un certo senso messe in secondo piano da un altro conflitto, sebbene non sanguinoso: il mondo esterno, con le sue idee e le sue tecnologie, ebbe un enorme impatto rivoluzionario su uno stato Qing traballante e sempre pi\u00f9 debole.\nUno dei fattori principali che influirono negativamente sulla Cina del XIX secolo fu il problema di come trattare con altri paesi. Nei secoli precedenti l'Europa e la Cina erano state molto isolate - la corte cinese nutriva pregiudizi nei confronti delle altre nazioni, che considerava barbare e incivili, e perci\u00f2 non aveva interesse a sviluppare relazioni esterne. Gli Stati europei, nel frattempo, non erano interessati a commerciare con la Cina, poich\u00e9 questa era, semplicemente, troppo lontana. Il XIX secolo vide per\u00f2 una graduale espansione degli imperi europei in tutto il mondo, dato che gli stati europei sviluppavano economie pi\u00f9 forti basate sul commercio marittimo.\nVerso la fine del XVIII secolo colonie europee si erano stabilite nella vicina India e in Indonesia, mentre l'Impero russo aveva annesso aree della Cina settentrionale. Durante le guerre napoleoniche la Gran Bretagna tent\u00f2 di forgiare un'alleanza con la Cina, inviando una flotta ad Hong Kong con doni per l'imperatore, inclusi esempi delle ultime tecnologie e arti europee. Quando l'ambasciata britannica ricevette una lettera da Pechino che spiegava che la Cina non era troppo impressionata dagli sviluppi raggiunti dall'Europa, ma che il re Giorgio III era benvenuto nel rendere omaggio alla corte cinese, il governo britannico, offeso, rinunci\u00f2 a qualsiasi tentativo successivo di migliorare le relazioni con il regime dei Qing.\nNel 1793 il regime stabil\u00ec ufficialmente che la Cina non aveva bisogno dei manufatti europei. In seguito i principali mercanti cinesi accettarono in pagamento delle loro merci soltanto lingotti d'argento. La grande domanda europea di merci cinesi quali la seta, il t\u00e8 e l'oppio poteva essere soddisfatta solo quando le imprese commerciali europee acconsentivano a pagare la Cina in argento.\nQuando, nel 1815, finirono le guerre napoleoniche, il commercio mondiale crebbe rapidamente e la vasta popolazione cinese offr\u00ec mercati illimitati alle merci europee. L'aumento di tale commercio, tuttavia, cre\u00f2 una crescente ostilit\u00e0 tra i governi europei e il regime dei Qing.\nAlla fine del 1830 i governi di Gran Bretagna e Francia erano profondamente preoccupati per il deflusso dei metalli preziosi, e pertanto cercarono formule commerciali alternative con la Cina - la pi\u00f9 estrema delle quali fu di rendere la Cina dipendente dall'oppio. Quando il regime dei Qing cerc\u00f2 di bandire il traffico dell'oppio nel 1838, la Gran Bretagna dichiar\u00f2 guerra alla Cina.\nLa prima guerra dell'oppio rivel\u00f2 lo stato di decadenza dell'esercito cinese che, sebbene superasse di gran lunga quello britannico per numero, disponeva di una tecnologia e di tattiche inadeguate per una guerra contro la potenza mondiale dominante. La marina da guerra Qing, composta interamente da giunche di legno, non poteva competere con le imbarcazioni della Royal Navy. Nelle battaglie di terra i soldati britannici, che impiegavano fucili moderni e artiglieria, superavano le forze Qing per manovrabilit\u00e0 e potenza di fuoco. I Qing si arresero nel 1842 e ci\u00f2 inferse alla Cina un colpo decisivo e umiliante. Il Trattato di Nanchino, che prevedeva il pagamento di riparazioni per i danni di guerra, permise agli Europei l'accesso senza restrizioni nei porti cinesi e cedette l'isola di Hong Kong alla Gran Bretagna, rivelando molte inadeguatezze nel governo Qing e provocando ribellioni sparse contro il regime.\nLe potenze occidentali, ampiamente insoddisfatte del Trattato di Nanchino, diedero solo un appoggio superficiale al governo Qing durante le ribellioni del Taiping e dei Nian. La produzione della Cina precipit\u00f2 durante le guerre, mentre vaste aree agricole venivano distrutte, milioni di persone perdevano la vita e numerosi eserciti dovevano essere levati e armati per combattere i ribelli. Nel 1854 la Gran Bretagna tent\u00f2 di rinegoziare il Trattato di Nanchino inserendo clausole che permettessero l'accesso commerciale ai fiumi cinesi e la creazione di un'ambasciata britannica permanente a Pechino. Quest'ultima clausola offese il regime dei Qing, che si rifiut\u00f2 di firmare, provocando cos\u00ec una nuova guerra contro la Gran Bretagna. La seconda guerra dell'oppio termin\u00f2 con un'altra cocente sconfitta cinese, mentre i Trattati di Tientsin contenevano clausole molto umilianti per i Cinesi, quali la richiesta che tutti i documenti ufficiali cinesi venissero scritti in inglese e la concessione alle navi da guerra britanniche di un accesso incondizionato a tutti i fiumi navigabili cinesi.\nIl governo dell'imperatrice favorita Cixi.\nAlla fine del XIX secolo emerse un nuovo leader. L'imperatrice Cixi, concubina dell'imperatore Xianfeng (r. 1850-1861), madre dell'imperatore bambino Tongzhi e zia dell'imperatore Guangxu, s'impadron\u00ec del governo Qing e fu di fatto leader della Cina per 47 anni. Inscen\u00f2 un colpo di Stato per detronizzare la reggenza condotta da Sushun nominato dall'ultimo imperatore. Era nota per la sua partecipazione \"dietro le quinte\" (\u5782\u5e18\u542c\u653f) in politica.\nNel 1860 la dinastia Qing aveva sedato le ribellioni con l'aiuto di una milizia organizzata dalla nobilt\u00e0 cinese. Vennero costituiti diversi eserciti modernizzati, incluso il famosissimo esercito Beiyang. Comunque, durante la prima guerra sino-giapponese le flotte del \"Pei-yang\" furono distrutte (1894-95). La reazione a questa disfatta fu di riconoscere la necessit\u00e0 di ulteriori riforme pi\u00f9 grandi ed estese. Dopo l'inizio del XX secolo la dinastia Qing era in preda ad un dilemma. Poteva procedere con le riforme e scontentare cos\u00ec la nobilt\u00e0 conservatrice o poteva bloccare le riforme scontentando i rivoluzionari. La dinastia Qing tent\u00f2 di seguire una via di mezzo, ma fin\u00ec per alienarsi entrambe le parti.\nDopo 10 anni di reggenza nel regno dell'imperatore Guangxu (r. 1875 - 1908), la pressione occidentale era cos\u00ec forte che fu costretta a rinunciare ad ogni sorta di potere. Nel 1898 Guangxu tent\u00f2 la riforma dei cento giorni (\u767e\u65e5\u7ef4\u65b0/\u620a\u620c\u53d8\u6cd5), nei quali vennero approvate nuove leggi e vennero aboliti alcuni vecchi regolamenti. Mai come prima si diede cos\u00ec tanta fiducia a pensatori progressisti riconosciuti in Kang Youwei, mentre pensatori di matrice conservatrice riconosciuta in Li Hongzhang vennero esautorati da posizioni elevate. Ma gli ideali vennero repressi da Cixi, e Guangxu fu imprigionato nel suo palazzo. Cixi si concentr\u00f2 sull'accentramento del proprio potere. In occasione del suo 60\u00ba compleanno spese pi\u00f9 di 30 milioni di monete d'argento per decorazioni e avvenimenti, risorse che inizialmente dovevano essere impiegate per l'ammodernamento della flotta del Pei-yang.\nNel 1901, in seguito all'assassinio dell'ambasciatore tedesco, l'alleanza delle otto nazioni (\u516b\u56fd\u8054\u519b) entr\u00f2 per la seconda volta in Cina come forza militare unita. Cixi reag\u00ec dichiarando guerra a tutte e otto le nazioni, ma fin\u00ec solo per perdere il controllo di Pechino per un breve periodo di tempo. Insieme all'imperatore Guangxu fugg\u00ec a Xi'an. Come ricompensa militare l'alleanza stil\u00f2 un elenco che comprendeva una miriade di richieste al governo Qing, incluso una lista di individui da colpire, nella quale Cixi era al primo posto. Dopo che Li Hongzhang fu mandato a parlamentare, l'Alleanza ritir\u00f2 molte delle richieste.\nNel 1912 l'impero cadde e fu proclamata la Repubblica di Cina, che comprendeva circa l'80% dei territori imperiali del 1911. Rimasero diversi territori sotto il dominio di dinastie locali, noti nel complesso come Resti dell'Impero Qing; saranno poi conquistati in gran parte dall'impero giapponese dal 1932 al 1942.\nGoverno Qing e societ\u00e0.\nSociet\u00e0.\nGli uomini manci\u00f9 avevano l'abitudine di raccogliere i capelli in un codino. Durante la dinastia Qing i manci\u00f9 resero questa pratica obbligatoria anche per la popolazione Han e qualsiasi uomo che fosse stato trovato sprovvisto di codino per strada veniva decapitato.\nL'imperatore Kangxi ordin\u00f2 che venisse redatto il pi\u00f9 grande dizionario di caratteri cinesi e sotto l'imperatore Qianlong venne eseguita la compilazione dei lavori importanti sulla cultura cinese. Migliaia di libri considerati politicamente inaccettabili dai governatori manci\u00f9 vennero distrutti man mano che il catalogo veniva compilato.\nIl 24 aprile 1909 venne fondata la Biblioteca Capitale, che sarebbe poi diventata la Biblioteca nazionale della Cina, la pi\u00f9 grande biblioteca asiatica e una delle pi\u00f9 grandi al mondo, contenente circa 23 milioni di volumi.\nPolitica.\nIl corpo amministrativo principale della dinastia Qing era il Gran Consiglio composto dall'imperatore e dagli alti dignitari. La dinastia era caratterizzata da un doppio sistema di nomine con la quale ogni posizione nel governo centrale aveva un manci\u00f9 e uno han che lo assegnavano. Durante il regno di Qianlong, per esempio, i membri della sua famiglia si distinguevano per i paramenti con un grande emblema circolare sulla schiena, mentre uno Han poteva solo sperare di indossare capi di abbigliamento con un emblema quadrato. Questo significava effettivamente che qualsiasi guardia di corte poteva distinguere i membri della famiglia semplicemente guardando la schiena. Se si eccettuano la Mongolia, il Tibet e lo Xinjiang, la dinastia Qing adott\u00f2 un blando sistema di controllo e l'imperatore Qing agiva come i Khan mongoli, paladini del Buddhismo tibetano e sostenitori dei Musulmani.\nCome questo sistema debba essere definito con precisione \u00e8 ancora oggetto di controversie per via delle sue attuali implicazioni politiche. I sostenitori del nazionalismo cinese rimproverano al governo Qing di aver concesso a queste regioni un eccessivo grado di autonomia all'interno di un singolo stato nazionale, mentre i sostenitori dell'indipendenza tibetana sostengono che la dinastia Qing fosse un'unione personale tra parecchi stati nazionali.\nComunque, nel 1884 la politica dei Qing cambi\u00f2, con l'istituzione della provincia dello Xinjiang. In risposta all'azione militare britannica e russa in Xinjiang e Tibet, i Qing inviarono unit\u00e0 del nuovo esercito che sorprendentemente agirono con successo contro le unit\u00e0 britanniche.\nL'abdicazione dell'imperatore manci\u00f9, che aveva unito l'impero, port\u00f2 inevitabilmente a dispute sullo status dei territori esterni dei Qing. Era e rimane la posizione dei nazionalisti mongoli e tibetani, poich\u00e9 giurarono fedelt\u00e0 al monarca Qing con una formula personale, per cui, con l'abdicazione dei Qing, non erano legati da alcuna fedelt\u00e0 allo stato cinese. Questa posizione venne rifiutata dalla nuova repubblica cinese e in seguito dalla repubblica popolare, che hanno reclamato che queste terre rimanessero parte integrante della Cina. Le potenze occidentali accettarono la seconda di queste teorie, soprattutto per evitare attriti con la Cina.\nBurocrazia.\nIl sistema amministrativo della dinastia Qing si \u00e8 evoluto rispetto ai suoi predecessori, i Ming. Nella sua forma pi\u00f9 evoluta di stato, il governo Qing era concentrato attorno all'imperatore come sovrano assoluto che presiedeva su sei ministeri, ognuno di questi comandato da due segretari di stato supremi (\u5c1a\u4e66|Sh\u00e1ngsh\u00f9) coadiuvati da quattro assistenti segretari (\u4f8d\u90ce|Sh\u00edl\u0101ng). A differenza del sistema Ming, comunque, la politica razziale obbligava che le nomine dovessero essere divise tra i Cinesi mandarini che avevano passato i livelli pi\u00f9 alti degli esami imperiali e i nobili manci\u00f9. I sei ministri e le loro rispettive aree di competenza erano le seguenti:\nMinistero delle nomine civili (\u540f\u90e8|L\u00ecb\u00fa) - Presiedeva l'amministrazione del personale di tutti gli ufficiali civili, inclusa la valutazione, la promozione e il licenziamento. Era inoltre incaricato della \"lista d'onore\".\nMinistero dell'economia (\u6237\u90e8|H\u00fab\u00fa) - La traduzione letterale della parola cinese 'h\u00fa' \uff08\u6237\uff09 \u00e8 'faccenda di casa'.Per la maggior parte del periodo storico Qing la principale entrata del governo proveniva dalla tassazione delle propriet\u00e0 terriere a cui si aggiungevano gli importanti monopoli ufficiali, quali il sale e il t\u00e8. Cos\u00ec la 'faccenda di casa' di una dinastia Qing prevalentemente agraria, era la base della finanza imperiale. Il dipartimento era incaricato della raccolta delle decime e della gestione finanziaria del governo.\nMinistero del cerimoniale (\u793c\u90e8|L\u01d0b\u00fa) - Questo ministero era responsabile per tutte le materie del protocollo di corte, che comprendeva, non solo l'adorazione periodica degli antenati e tutti gli attributi divini dell'imperatore nella sua figura di \"figlio del Cielo\" (Tianzi|\u5929\u5b50) per assicurare la gestione corretta dell'impero, ma anche per la cura della buona ospitalit\u00e0 verso gli ambasciatori ospiti delle nazioni tributarie. Il concetto cinese di cortesia (li|\u793c) come venne insegnato da Confucio era considerato parte integrante dell'educazione. Una persona istruita si diceva \"conoscesse il libro dei riti di cortesia\" (\"\u77e5\u4e66\u8fbe\u793c\"). Cos\u00ec le altre funzioni dei ministri erano quelle di supervisionare l'ampio sistema di esami civili per guadagnarsi l'entrata nel complesso burocratico. Poich\u00e9 la democrazia era sconosciuta alla Cina pre-repubblicana, il neo-confucianesimo vedeva negli esami sostenuti dallo stato come un modo per legittimare un regime permettendo che la sua intelligentsia partecipasse ad un sistema non elettivo e altrimenti autocratico.\nMinistero della guerra (\u5175\u90e8|B\u00ecngb\u00fa) - A differenza della dinastia precedente dei Ming che aveva pieno controllo su ogni materia militare, il consiglio di amministrazione militare dei Qing aveva a confronto molti meno poteri. Per prima cosa, le unit\u00e0 di bandiera erano sotto il diretto controllo dell'imperatore e dei principi ereditari di Manciuria e Mongolia, lasciando ai ministri solamente l'autorit\u00e0 sui grandi eserciti standard. Inoltre le funzioni dei ministeri erano puramente amministrative - Campagne e movimenti di truppe erano monitorati e diretti prima dall'imperatore tramite il consiglio di amministrazione dei manci\u00f9 e poi dal Centro di Comando generale (Junjichu|\u519b\u673a\u5904).\nMinistero della giustizia (\u5211\u90e8|X\u012bngb\u00fa) - Si occupava di tutte le materie legali compresa la supervisione dei diversi tribunali legali e delle prigioni. L'apparato legale Qing era relativamente debole se paragonato con i sistemi legali odierni poich\u00e9 non vi era alcuna separazione tra l'esecutivo e il legislativo di ogni governo. Il sistema legale poteva essere incoerente e a volte arbitrario poich\u00e9 l'imperatore governava per decreto e aveva potere decisionale su tutti i risultati giudiziari. Gli imperatori potevano, e ogni tanto lo facevano, sovvertire giudizi di corti inferiori. L'equit\u00e0 dei trattamenti era anche una tematica nel sistema di apartheid praticato dal governo manci\u00f9 sulla maggioranza cinese Han. Per ovviare queste inadeguatezze e mantenere la popolazione in riga, i Qing hanno mantenuto un codice penale molto severo nei confronti dei popolosi Han, ma non pi\u00f9 severo di altre dinastie cinesi precedenti.\nMinistero delle infrastrutture (\u5de5\u90e8|Gongbu) - Si occupava di tutti i progetti di costruzione governativi inclusi i palazzi, i templi e anche la manutenzione delle vie idriche e dei canali irrigui. Era anche incaricato di coniare monete.\nOltre ai sei ministeri il governo Qing disponeva anche di un unico ufficio per gli affari feudatari (\u7406\u85e9\u9662, L\u01d0f\u00e0nyu\u00e1n). Quest'istituzione ha avuto origine allo scopo di controllare l'operato degli alleati mongoli dei Qing. Quando l'impero si \u00e8 espanso ha assunto la responsabilit\u00e0 amministrativa di tutti i gruppi etnici che vivevano all'interno e attorno all'impero inclusi i primi contatti con la Russia - considerata una nazione tributaria. L'ufficio aveva lo status di un ministero ed era gestito da dignitari dello stesso rango. Comunque le nomine erano inizialmente ristrette ai candidati di etnia mancese o mongola.\nAnche se il ministero dei rituali e l'ufficio degli affari feudatari condivisero i doveri di un ministero degli esteri presto divennero uno solo. Questa divisione era causata dalla tradizionale considerazione imperiale di credere la Cina come centro del mondo, mentre tutti gli stranieri erano considerati come barbari, estranei alla civilt\u00e0, non meritevoli di uno status ugualitario a livello diplomatico. Il 1861 fu l'anno della svolta, un anno dopo la sconfitta nella seconda guerra dell'oppio contro la coalizione anglo-francese, perch\u00e9 il governo Qing si piegasse alle pressioni straniere e creasse un ufficio per gli affari esteri conosciuto per il nome preoccupante di \"Tribunale per la gestione degli affari di tutte le nazioni\" (Z\u01d2ngl\u01d0g\u00e9g\u016bosh\u00edw\u00fa Y\u0101m\u0113n|\u603b\u7406\u5404\u56fd\u4e8b\u52a1\u8859\u95e8), altrimenti detto per abbreviazione \"Z\u01d2ngl\u01d0y\u0101m\u0113n\" (\u603b\u7406\u8859\u95e8). L'ufficio era originariamente inteso come temporaneo ed equipaggiato con ufficiali scelti dal centro di comando generale (J\u016bnj\u012bch\u00fa |\u519b\u673a\u5904) su base part-time. Comunque, dato che i regolamenti d'affari con gli stranieri divennero sempre pi\u00f9 complicati e frequenti, l'ufficio aument\u00f2 in dimensioni e importanza con l'aiuto della fonte di guadagno delle imposte doganali che erano sotto la sua diretta giurisdizione. Nonostante il sospetto della corte imperiale verso tutto ci\u00f2 che era straniero, l'ufficio divenne uno dei dipartimenti pi\u00f9 potenti all'interno dell'ultimo governo Qing.\nEsercito.\nInizi e primi sviluppi.\nLo sviluppo del sistema militare Qing pu\u00f2 essere diviso in due lunghi periodi separati dalla rivolta dei Taiping (1850 - 1864). Nella fase iniziale l'esercito Qing era radicato nelle unit\u00e0 di bandiera manci\u00f9, create per la prima volta da Nurhaci come metodo per organizzare la societ\u00e0 al di l\u00e0 di piccole affiliazioni di clan. C'erano in tutto otto unit\u00e0 di bandiera, differenziate dai colori: Bianco, Giallo, giallo bordato, blu e blu bordato, rosso, rosso bordato. Il giallo, il giallo bordato e le bandiere bianche erano conosciute come le \"tre bandiere superiori\" (\u4e0a\u4e09\u65d7), sotto il comando diretto dell'imperatore. Solo i manci\u00f9 che appartenevano alle tre bandiere superiori potevano essere selezionati come guardie del corpo personali dell'imperatore. Le altre bandiere erano conosciute come \"le cinque bandiere inferiori\" (\u4e0b\u4e94\u65d7) ed erano comandate dai principi manci\u00f9 ereditari - discendenti della famiglia immediata di Nurhaci - conosciuti informalmente come \"principi della corazza di ferro\" (\u94c1\u5e3d\u5b50\u738b). Insieme formavano il consiglio governativo della nazione manci\u00f9, come pure il comando superiore dell'esercito. Nel 1730 l'imperatore Yongzheng form\u00f2 il centro di comando generale (Junjichu) inizialmente per dirigere quotidianamente le operazioni militari, ma gradualmente Junjichu assunse altri compiti militari e amministrativi e serv\u00ec le autorit\u00e0 centrali per la corona. Comunque i principi della \"corazza di ferro\" continuarono ad esercitare un'influenza considerevole sugli affari politici e militari del governo Qing fin nel regno di Qianlong.\nMentre il potere Qing si espandeva a nord della grande muraglia negli ultimi anni della dinastia Ming il sistema delle bandiere fu ampliato dal figlio di Nurhaci e dal suo successore Huang Taiji, per includere bandiere cinesi e mongole. Mentre conquistavano territori precedentemente governati dalla dinastia Ming, gli eserciti relativamente piccoli venivano assorbiti nell'esercito dello Stendardo Verde (\u7eff\u8425\u5175) che infine super\u00f2 le truppe di bandiera di tre ad uno. L'esercito dello stendardo verde, costituito da quelle truppe cinesi Han della dinastia Ming che si erano arrese ai manci\u00f9 durante la conquista, venne cos\u00ec chiamato per il colore del loro stendardo di battaglia. Venivano condotti da un gruppo misto di ufficiali dallo stendardo verde e dalle otto bandiere. Le unit\u00e0 di bandiera e lo stendardo verde erano eserciti regolari, pagati dal governo centrale. Inoltre i governatori regionali per passare a quelli provinciali e via via fino agli amministratori dei villaggi tenevano le loro milizie irregolari locali per servizi di polizia e riparazione degli inconvenienti. A queste milizie veniva garantito solitamente un piccolo stipendio annuale dalle offerte regionali per obblighi di servizio part-time. Ricevevano davvero pochi sostegni militari, quando questo capitava, e non venivano considerate truppe combattenti.\nPace e stagnazione.\nGli eserciti di bandiera erano divisi per etnie, ossia tra mancesi e mongoli. Sebbene esistesse un terzo ramo di uomini di bandiera cinesi, fatto da quelli che si erano uniti ai manci\u00f9 prima della loro conquista della Cina, gli uomini di bandiera cinesi non vennero mai considerati dal governo Qing come pari agli altri due rami in parte perch\u00e9 vi si erano aggregati in un secondo tempo e anche per la loro schiatta Han. La natura del loro servizio - principalmente in fanteria, artiglieria e tra i vettovagliamenti - era considerato estraneo alle tradizioni nomadi dei manci\u00f9 che prediligevano la cavalleria come tecnica di combattimento.\nDopo la conquista, i cinesi nelle truppe delle unit\u00e0 di bandiera venivano velocemente spostati nell'armata dello stendardo verde e gli uomini di bandiera cinesi smisero di esistere del tutto dopo la riforma delle insegne voluta dall'imperatore Yongzheng per ridurre le spese imperiali. L'origine socio-militare del sistema delle insegne signific\u00f2 che la popolazione all'interno di ogni gruppo e le loro sottodivisioni erano ereditarie e rigide. Solo in circostanze speciali specificate da un editto imperiale erano permessi spostamenti di soldati tra le varie insegne. Al contrario l'armata dello stendardo verde fu fin dall'inizio pensata come formata da professionisti volontari. Comunque durante il lungo periodo di pace dal XVII secolo alla met\u00e0 del XIX, gli arruolamenti dalle comunit\u00e0 rurali diminuirono, in parte per la posizione negativa del neoconfucianesimo nei confronti della carriera militare. Al fine di mantenere le forze, la armata dello stendardo verde inizi\u00f2 far diventare ereditaria la carriera militare.\nDopo la conquista, l'esercito delle insegne manci\u00f9, forte di circa 200.000 uomini fu diviso: met\u00e0 divenne l\"'armata proibita delle otto insegne\" (\u7981\u65c5\u516b\u65d7 \"J\u00ecnl\u01da B\u0101q\u00ed\"), di stazione a Pechino; essa fungeva da guarnigione della capitale e forza d'attacco principale del governo Qing. Il resto delle truppe delle insegne fu distribuito a guardia delle citt\u00e0 chiave ed era conosciuta come armata territoriale delle otto insegne (\u99d0\u9632\u516b\u65d7 \"Zh\u00f9f\u00e1ng B\u0101q\u00ed\"). I governanti manci\u00f9, ben consci del loro stato di inferiorit\u00e0, rinforzarono la politica di segregazione razziale dividendo dai manci\u00f9 e dai mongoli i cinesi Han per paura di essere assimilati dalla cultura di questi ultimi, dato che vivevano insieme e gli Han erano numericamente superiori. Questa politica fu applicata direttamente alle guarnigioni delle insegne, che in molte citt\u00e0 occupavano una zona fortificata all'interno del centro abitato. Essendo Pechino la sede imperiale, il reggente Dorgon fece spostare tutta la popolazione cinese nei quartieri meridionali, successivamente noti come \"cittadella esterna\" (\u5916\u57ce \"w\u00e0ich\u00e9ng\"). La parte fortificata a nord, detta \"cittadella interna\" (\u5167\u57ce \"n\u00e8ich\u00e9ng\"), fu suddivisa tra le altre otto insegne manci\u00f9, cosicch\u00e9 ognuna era responsabile di una sezione della cittadella che circondava la Citt\u00e0 Proibita (\u7d2b\u7981\u57ce \"Z\u01d0j\u00ecnch\u00e9ng\").\nLa politica di dislocare le truppe delle insegne in varie citt\u00e0 non era un mezzo per proteggere ma piuttosto un modo per incutere timore ai cinesi soggiogati. Come risultato, dopo un secolo di pace e mancanza di allenamento sul campo, le truppe dell'insegna manci\u00f9 si erano molto indebolite. Inoltre, prima della conquista, l'insegna manci\u00f9 era un'armata di cittadini e i suoi membri erano contadini e pastori manci\u00f9 obbligati a prestare servizio militare per lo stato in caso di guerra. La decisione del governo Qing di far diventare le truppe delle insegne una forza fatta di professionisti per cui ogni benefit e bisogno era supplito dalle casse dello stato port\u00f2 la ricchezza e con essa la corruzione ai soldati semplici dell'insegna Manci\u00f9 e affrett\u00f2 il decadimento dell'esercito. Questo accadde anche per lo stendardo verde. In tempo di pace, il mestiere di soldato divenne solo un lavoro da cui ricavare ricchezze. Soldati e comandanti trascuravano allo stesso modo le esercitazioni, preoccupandosi solo dello stipendio. La corruzione era dilagante, dato che i comandanti delle unit\u00e0 regionali facevano la cresta al momento di richiedere risorse al quartier generale. Quando scoppi\u00f2 la rivolta dei Taiping a met\u00e0 del XIX secolo la corte dei Qing scopr\u00ec - in ritardo - che n\u00e9 le truppe delle insegne n\u00e9 quelle dello stendardo verde, riuscivano a sedare i rivoltosi e neanche a tenere a bada gli invasori alle frontiere.\nTransizione e modernizzazione.\nAll'inizio della rivolta dei Taiping, le forze dei Qing soffrirono una serie di sconfitte disastrose, culminanti nella perdita della citt\u00e0 capoluogo di regione Nanchino (\u5357\u4eac) nel 1853. I ribelli massacrarono l'intera guarnigione manci\u00f9 e le loro famiglie presenti nella citt\u00e0 e fecero di questa la loro capitale. Poco dopo una pattuglia di spedizione Taiping penetr\u00f2 a nord fino alla periferia di Tientsin (\u5929\u6d25), in quello che era considerato il cuore dell'impero. In grande allarme, la corte ordin\u00f2 al mandarino cinese Zeng Guofan (\u66fe\u570b\u85e9) di riorganizzare le milizie regionali e del villaggio (Tu\u00e1nyong \u5718\u52c7 e Xiangyong \u9109\u52c7) in un esercito regolare per contenere la rivolta Taiping. La strategia di Zeng era di appoggiarsi alle famiglie nobili locali per far nascere un nuovo tipo di organizzazione militare dalle province direttamente minacciate dai Taiping. Questa nuova forza venne chiamata \"Armata Xiang\" (\u6e58\u8ecd), dal nome della regione in cui era stata creata. L'Armata Xiang era un ibrido tra milizia locale e esercito regolare. I soldati avevano ricevuto un addestramento professionale ma erano pagati con i fondi regionali e i soldi che i loro comandanti - per lo pi\u00f9 piccoli nobili cinesi - potevano raccogliere. La Armata Xiang insieme alla sua erede, la Armata Huai (\u6dee\u8ecd), creata dal collega e pupillo di Zeng, Li Hongzhang (\u674e\u9e3f\u7ae0), furono poi chiamate Yongying (\u52c7\u71df).\nPoich\u00e9 Zeng aveva iniziato la sua carriera come mandarino e non aveva alcuna esperienza militare, bas\u00f2 il piano per la formazione della Armata Xiang su quella del generale della dinastia Ming Qi JiGuan (\u621a\u7ee7\u5149), che a causa della debolezza delle truppe regolari Ming aveva deciso di formare il suo \"esercito privato\" per combattere i pirati giapponesi. L'idea di Qi si basava principalmente sul concetto neoconfuciano di vincolare la lealt\u00e0 delle truppe ai loro superiori immediati e alla regione in cui erano cresciuti i soldati, il che inizialmente diede alle truppe un certo spirito di corpo. Quella di Qi era per\u00f2 solo una soluzione provvisoria per un problema specifico - combattere i pirati - cos\u00ec come lo doveva essere anche il piano di Zen con la Armata Xiang - sedare la rivolta dei Taiping. In realt\u00e0 il sistema Yongying divenne poi un'istituzione permanente dell'organizzazione militare dei Qing che nel lungo periodo port\u00f2 diversi problemi.\nInnanzitutto, il sistema Yongying segn\u00f2 la fine del dominio manci\u00f9 nell'organizzazione militare imperiale. Sebbene le armate delle insegne e dello stendardo verde continuassero a depredare le risorse destinate all'intera amministrazione Qing, da allora in poi i corpi Yongying divennero di fatto le truppe di prima linea del governo imperiale. In secondo luogo il sistema Yongying era finanziato con denaro delle province e guidato da comandanti regionali e questo passaggio di potere dal centro alle regioni indebol\u00ec il controllo del governo centrale sull'intera nazione. Comunque nonostante questi aspetti negativi questa \"devoluzione\" fu ritenuta necessaria dato che la priorit\u00e0 era recuperare il gettito fiscale nelle province occupate dai ribelli. Alla fine la natura della struttura del comando Yongying fece s\u00ec che i suoi comandanti, una volta fatta carriera e arrivati ai ruoli burocratici, gettarono il seme per la fine dei Qing e il definitivo scoppio degli scontri tra signori della guerra locali.\nAlla fine del XIX secolo la Cina stava velocemente precipitando in uno stato semicoloniale. Anche gli elementi pi\u00f9 conservatori della corte Qing non poterono pi\u00f9 ignorare la debolezza dell'esercito cinese a confronto con i \"barbari\" stranieri che premevano alle porte. Nel 1860, durante la seconda guerra dell'oppio la capitale Pechino fu conquistata e il vecchio palazzo d'Estate fu preso dalla relativamente piccola coalizione anglo-francese (25.000 uomini). Nonostante i cinesi avessero inventato la polvere da sparo all'epoca della dinastia Song e usassero le armi da fuoco gi\u00e0 da allora, le armi costruite in Occidente con le tecnologie della grande rivoluzione industriale come ad esempio la canna da fucile con scanalature (1855), la mitragliatrice Maxim (1885), e le navi da guerra a vapore (fine dell'Ottocento) avevano reso l'esercito e la marina cinesi, per tradizione ben addestrati ed equipaggiati, obsoleti. I tentativi di \"occidentalizzare\" e modernizzare le truppe cinesi, per la maggior parte nell'esercito Huai non ebbero grande successo, in parte per mancanza di denaro e in parte per poca volont\u00e0 da parte del governo Qing di fare queste riforme.\nLa sconfitta nella prima guerra sino-giapponese del 1894 - 1895 segn\u00f2 lo spartiacque per la politica del governo Qing. Il Giappone, una nazione a lungo considerata dai cinesi come poco pi\u00f9 di uno stato nato da una banda di pirati, aveva battuto il suo vicino maggiore e cos\u00ec annullato l'orgoglio dei Qing: la nuova flotta del mare del Nord. Cos\u00ec facendo il Giappone divenne la prima nazione asiatica a raggiungere la potenza coloniale dei paesi occidentali. La sconfitta fu cos\u00ec ancor pi\u00f9 scioccante se vista nel contesto in cui accadde, solo tre decenni dopo il Rinnovamento Meiji adottata per emulare lo sviluppo economico e tecnologico delle nazioni occidentali. Alla fine, nel dicembre 1894 il governo Qing realizz\u00f2 delle riforme concrete nell'esercito e per riaddestrare unit\u00e0 speciali con azioni tattiche e armamenti occidentali.\nCaduta della dinastia.\nAll'inizio del XX secolo iniziarono ad esserci ribellioni di massa. Cixi e l'imperatore Guangxu morirono entrambi nel 1908, lasciando l'autorit\u00e0 centrale in crisi e senza effettivo controllo del paese. Pu Yi, il figlio maggiore del principe Zaifeng, di soli due anni, fu nominato successore, lasciando a Zaifeng la reggenza. Il Generale Yuan Shikai fu allontanato.\nA met\u00e0 del 1911 Zaifeng cre\u00f2 il \"Gabinetto della famiglia imperiale\", un organo di consiglio del governo imperiale formato quasi interamente da membri della famiglia manci\u00f9 Aisin Gioro. Questa azione suscit\u00f2 molte critiche da parte dei funzionari anziani come Zhang Zhidong.\nLa Rivolta di Wuchang nel 1911 dette inizio alla Rivoluzione Xinhai che port\u00f2 alla proclamazione della Repubblica di Cina e alla fine del Celeste Impero.\nA Nanchino, con Sun Yat-sen come presidente provvisorio, numerose province iniziarono a separarsi dal controllo dei Qing. La situazione disperata, il governo imperiale richiam\u00f2 Yuan Shikai al comando dello stato maggiore e della armata Beiyang, affinch\u00e9 sconfiggesse i rivoluzionari. Dopo aver ricevuto carica di Primo Ministro e aver creato il suo Gabinetto, Yuan os\u00f2 chiedere la rimozione di Zaifeng dalla reggenza e con l'appoggio della imperatrice vedova Longyu la richiesta venne esaudita.\nSenza Zaifeng, Yuan Shi-kai e i suoi comandanti Beiyang riuscirono a dominare la politica dei Qing. Essi ritenevano che la guerra fosse un'opzione irragionevole e costosa, specialmente ora che il governo Qing puntava alla riforma nel senso di una monarchia costituzionale. Similmente, il governo di Sun Yat-sen voleva una repubblica costituzionale, con lo stesso obiettivo di un miglioramento per la comunit\u00e0 e l'economia cinese. Con il permesso dell'imperatrice vedova Longyu, Yuan inizi\u00f2 a negoziare con Sun Yat-sen. Gli accordi portarono alla abdicazione dell'imperatore bambino Pu Yi (1912) e alla nomina di Yuan alla presidenza della repubblica.\nSi concluse cos\u00ec la storia imperiale bimillenaria della Cina.\nL'eredit\u00e0.\nCome conseguenza della rivoluzione Xinhai si insedi\u00f2 una nuova Repubblica di Cina (che copriva l'80% dei territori imperiali nel 1911, pari a 13,1 milioni di km2) e l'ultimo imperatore, Pu Yi abdic\u00f2. Fu restaurato per breve tempo nel 1917 durante la restaurazione Manci\u00f9, mentre nel 1915-16 la Repubblica divenne brevemente l'impero di Cina. I 268 anni della dinastia Qing avevano conosciuto gloriosi successi, umilianti sconfitte e profondi cambiamenti in tutti gli aspetti della vita dei cinesi. La Cina di oggi \u00e8 stata plasmata da queste esperienze. Il consolidamento del potere dei Qing fu accompagnato da un'espansione territoriale e i confini della Cina moderna riflettono in gran parte i successi delle campagne militari della dinastia.\nLinea di successione degli imperatori.\nGli imperatori sono riportati con il nome con il quale sono pi\u00f9 comunemente conosciuti."}
{"id": "308802", "revid": "35804", "url": "https://it.wikipedia.org/wiki?curid=308802", "title": "Pieve di Campi", "text": ""}
{"id": "308804", "revid": "767487", "url": "https://it.wikipedia.org/wiki?curid=308804", "title": "Polifenilenossido", "text": "Il polifenilenossido \u00e8 un polimero termoplastico altamente amorfo e reagente.\nPropriet\u00e0.\nPresenta ottima stabilit\u00e0 dimensionale, rigidezza, resistenza al calore e agli attacchi chimici (acidi minerali, soluzioni alcaline, grassi e oli, alcool).\n\u00c8 un discreto isolante elettrico con buone caratteristiche dielettriche (indipendenti dalla frequenza) ed \u00e8 molto resistente alla corrente strisciante. Reagisce al fuoco con autoestinguenza senza gocciolamento.\nViene utilizzato per realizzare particolari che devono possedere resistenza all'impatto (anche a basse temperature), all'abrasione e all'invecchiamento unite ad una buona elasticit\u00e0 quali pannelli per tetti e pannelli solari, pompe, articoli elettrici e canaline, computer (chassis e componenti).\nLa Tg \u00e8 alta: 209\u00a0\u00b0C, il che consente l'utilizzo del materiale fino a temperature superiori alla media (fino a 175\u00a0\u00b0C).\nIl polimero si ottiene tramite polimerizzazione di condensazione per accoppiamento ossidativo catalizzata da rame e piridina.\nI costi di produzione e di lavorazione sono elevati.\nIl polifenilenossido presenta alta viscosit\u00e0 del fuso e, a temperatura di fusione, \u00e8 interessato da fenomeni degradativi come l'ossidazione del gruppo metile, ci\u00f2 limita lo sfruttamento delle ottime propriet\u00e0 del PPO solo a casi specifici dove altri termoplastici pi\u00f9 economici non possono competere.\nPer questo motivo \u00e8 molto difficile trovare applicazioni in cui si usi il PPO omopolimero, lo si trova soprattutto legato al polistirene a formare una lega che prende il nome commerciale di NORYL."}
{"id": "308805", "revid": "123205821", "url": "https://it.wikipedia.org/wiki?curid=308805", "title": "Stangeria eriopus", "text": "La Stangeria eriopus \u00e8 una cicade endemica delle Province del Capo e del KwaZulu-Natal, in Sudafrica.\n\u00c8 l'unica specie del genere Stangeria, strettamente imparentato con il genere australiano \"Bowenia\", assieme al quale forma la famiglia delle Stangeriaceae.\nStoria.\nLa \"Stangeria\" fu scoperta dai botanici nel XIX secolo. Fu il botanico tedesco Otto Kunze, nel 1829, a descriverla erroneamente come una nuova specie di felce, la \"Lomaria eriopus\". Fu solo nel 1851 che un esemplare raccolto da Max Stanger, e custodito dal \"Chelsea Physic Garden\" di Londra, diede alla luce un cono, dimostrando cos\u00ec di essere una cicade e non una felce. La cosa cre\u00f2 qualche imbarazzo e indusse il botanico inglese T. Moore a denominare la specie \"Stangeria paradoxa\", in riferimento all'errore in cui si era in precedenza caduti. Ci\u00f2 fu considerato inammissibile in base alle regole della nomenclatura botanica e pertanto nel 1892 si adott\u00f2 l'attuale denominazione di \"Stangeria eriopus\" proposta dal botanico francese Henri Baillon.\nMorfologia.\nA differenza delle altre cicadi la Strageria eriopus non ha un tronco visibile ma \u00e8 dotata di un lignotubero sotterraneo, talvolta ramificato, a forma di carota, con radici coralloidi.\nLe foglie, pinnate, lucide, con venature evidenti, e un lungo picciolo conferiscono alla pianta un aspetto simile alle felci. Sono di lunghezza variabile da 25\u00a0cm a 2\u00a0m a seconda dell'ambiente in cui si sviluppano e della esposizione solare, tendendo ad essere pi\u00f9 grandi negli esemplari che crescono in zone ombreggiate. Analogamente il colore varia dal verde chiaro al verde scuro.\nIl termine \"eriopus\" (dal greco \"\u03b5\u03c1\u03b9\u03bf\u03bd\", \"lana\", e \"\u03c0\u03bf\u03c5\u03c2\", \"piede\"), fa riferimento alla peluria vellutata che ricopre la base dei piccioli. \nSono piante dioiche, cio\u00e8 con infiorescenze maschili e femminili che crescono su esemplari separati.\nI coni maschili, singoli, dotati di un lungo peduncolo, hanno forma grossolanamente cilindrica, sono lunghi 10\u201325\u00a0cm long e sono di colore dal grigio al giallo. I coni femminili, anch'essi singoli e dotati di lungo peduncolo, hanno forma ovoidale e dimensioni leggernmente pi\u00f9 piccole (8\u201320\u00a0cm di lunghezza per 6\u201310\u00a0cm di diametro). \nI semi, ovoidali, sono lunghi circa 30\u201335\u00a0mm e sono di colore rosso porpora.\nDistribuzione e habitat.\n\u00c8 nativa della costa orientale del Sudafrica e del Mozambico meridionale. Predilige il clima mediterraneo: prospera in una stretta fascia costiera sino a circa 50\u00a0km dal mare, nelle zone al riparo dalla salsedine.\nPropagazione.\nTra gli uccelli che contribuiscono alla diffusione dei semi di Strangeria vanno segnalati il turaco crestaviola (\"Tauraco porphyreolophus\") e il bucero trombettiere (\"Bycanistes bucinator\").\nUsi.\nNella medicina tradizionale sudafricana la \"Stangeria\" occupa un ruolo importante: \u00e8 infatti ritenuta una pianta con virt\u00f9 magiche ed \u00e8 uno degli ingredienti dell'\"intelezi\", una pozione magica. \u00c8 inoltre utilizzata come emetico e come rimedio contro la pressione alta, il mal di testa e la congestione nasale.\nMinacce.\nLa raccolta per scopi di medicina popolare e la trasformazione dell'habitat naturale, dovuta alla deforestazione e all'agricoltura, sono due tra le principali minacce alla sopravvivenza della \"Stangeria\" allo stato selvatico."}
{"id": "308808", "revid": "21880", "url": "https://it.wikipedia.org/wiki?curid=308808", "title": "Stangeria", "text": ""}
{"id": "308810", "revid": "196390", "url": "https://it.wikipedia.org/wiki?curid=308810", "title": "Sommergibile Scir\u00e8 (2004)", "text": ""}
{"id": "308821", "revid": "222419", "url": "https://it.wikipedia.org/wiki?curid=308821", "title": "Star Wars- Jedi Academy", "text": ""}
{"id": "308824", "revid": "339392", "url": "https://it.wikipedia.org/wiki?curid=308824", "title": "Star Wars- Jedi Outcast", "text": ""}
{"id": "308829", "revid": "1471893", "url": "https://it.wikipedia.org/wiki?curid=308829", "title": "Monica Guerritore", "text": "Carriera.\nAttiva soprattutto in teatro fin da quando, a 16 anni, esord\u00ec a Milano sotto la direzione di Giorgio Strehler, ha costituito per circa vent'anni un sodalizio, artistico e sentimentale, con il regista Gabriele Lavia insieme a cui ha rappresentato, in scena e su pellicola, opere di autori moderni e contemporanei come von Kleist (\"Il principe di Homburg\"), \u010cechov (\"Il giardino dei ciliegi\", \"Zio Vanja\"), Ibsen (\"Spettri\"), Strindberg (\"Il padre\", \"La signorina Giulia\"), Pirandello (\"Sei personaggi in cerca d'autore\"), Sartre (\"Il diavolo e il buon Dio\"), Bergman (\"Scene da un matrimonio\") ma anche classici come Shakespeare (\"Amleto\", \"Macbeth\", \"Riccardo III\") o Moli\u00e8re (\"Il malato immaginario\").\nSul grande schermo, soprattutto nella prima parte della sua carriera, ha affrontato temi di rilevanza sociale come la sessualit\u00e0 adolescenziale (\"La prima volta, sull'erba\"), il perbenismo borghese sul tema dell'aborto (\"Stato interessante\", \"Eutanasia di un amore\"), o anche incesto e adulterio (\"Fotografando Patrizia\", \"Scandalosa Gilda\").\nNel nuovo millennio si \u00e8 cimentata anche nella regia teatrale con la messa in scena di lavori contemporanei di Brecht (\"L'anima buona di Sezuan\"), Woody Allen (\"Mariti e mogli\") e anche di s\u00e9 stessa (\"Mi chiedete di parlare\").\nPer meriti artistici \u00e8 insignita dal 2011 dell'onorificenza di commendatore al merito della Repubblica.\nBiografia.\nNata a Roma da padre napoletano (Dino Guerritore, medico e primario ospedaliero) e madre calabrese (Giuseppina Pentimalli, figlia di Francesco Pentimalli), esord\u00ec cinematograficamente nel 1973 a 15 anni in \"Una breve vacanza\" di Vittorio De Sica e successivamente apparve in una piccola parte in \"Peccato veniale\" di Salvatore Samperi, ma la notoriet\u00e0 giunse nella primavera del 1974 con il teatro, allorquando Giorgio Strehler la fece debuttare al Piccolo di Milano nella parte di Anja nel \"Giardino dei ciliegi\" di Anton \u010cechov.\nNel 1975 fu coprotagonista insieme ad Anne Heywood nel film di Gianluigi Calderone \"La prima volta, sull'erba\" in cui, non ancora diciottenne, si cimentava sul grande schermo con l'erotismo adolescenziale, per quanto subliminale e, dopo \u010cechov, fu nuovamente sul palcoscenico durante la stagione estiva al Castello Sforzesco di Milano in un adattamento di Lamberto Puggelli di una delle prime opere di Moli\u00e8re, \"Lo stordito\".\nDopo le ripetute riprese del \"Giardino dei ciliegi\", nel 1977 ancora un personaggio cechoviano: Elena nello \"Zio Vanja\" diretto da Mario Missiroli, con Anna Maria Guarnieri e Glauco Mauri. Nel 1978-79 \u00e8 Viola nella \"Dodicesima notte\", per la regia di Giorgio De Lullo, e Angelica ne \"Il malato immaginario\" con Romolo Valli. Nel 1981 si lega sentimentalmente e artisticamente a Gabriele Lavia, iniziando a recitare ne \"I masnadieri\" di Schiller. Lavia la dirige soprattutto in ruoli femminili molto forti come Giocasta, Lady Macbeth, Ofelia e La signorina Giulia. Nel 1995 interpreta \"Il giardino dei ciliegi\" nel ruolo della madre Liuba. Successivamente ricopre il ruolo di Marianne in \"Scene da un matrimonio\" di Ingmar Bergman. La coppia si separa nel 2001: la Guerritore incontra Giancarlo Sepe ed \u00e8 con lui in spettacoli di teatro/danza come \"Madame Bovary\", \"Carmen\" e \"La signora delle camelie\".\nAccanto alla carriera teatrale porta avanti anche quella televisiva e cinematografica: nel 1976 \u00e8 accanto a Marcello Mastroianni nel film \"Signore e signori, buonanotte\", nel 1977 \u00e8 protagonista del primo sceneggiato Rai a colori, \"Manon Lescaut\". Al cinema interpreta dal 1984 al 1986 quattro film erotici, che la consacrano come sex symbol del cinema italiano: fa scandalo il suo film sull'incesto \"Fotografando Patrizia\" di Salvatore Samperi (1984). Ricopre poi il ruolo di co-protagonista accanto a Laura Antonelli ne \"La venexiana\" di Mauro Bolognini (1986). Anche Gabriele Lavia l'ha diretta in due film dal forte contenuto sessuale: \"Scandalosa Gilda\" (1985) e \"Sensi\" (1986).\nTorna in Rai per sua decisione solamente nel 1997 con \"Costanza\" di Pierluigi Calderoni e nel '99 con \"L'amore oltre la vita\". Nel marzo 2004 la troviamo nel ruolo di Ambra in \"Amanti e segreti\", e due anni pi\u00f9 tardi in quello di Ada Sereni nel film in due puntate \"\". Lavia la dirige insieme a Giancarlo Giannini, Raoul Bova e Michele Placido nel grande successo \"La lupa\" (1996). Nel 2007 invece iniziano le riprese di \"Un giorno perfetto\" di Ferzan \u00d6zpetek, che conquista consensi al Festival del cinema di Venezia nel 2008.\nA marzo 2008 viene chiamata da Mimmo Calopresti per interpretare la madre di uno dei ragazzi uccisi nel film documentario sulla tragedia della Thyssen-Krupp, \"La fabbrica dei tedeschi\". A maggio lavora sul set dell'amico Pappi Corsicato per una partecipazione nel film che segna il ritorno del regista, \"Il seme della discordia\". A settembre-ottobre 2008 gira \"La bella gente\" con Antonio Catania e Elio Germano, per la regia di Ivano De Matteo. La pellicola vince il Festival di Annecy e riscuote in Francia notevole successo. Nel 2009 \u00e8 stata impegnata nelle riprese di \"Sant'Agostino\" nel ruolo di \"Monica\" con Alessandro Preziosi e la regia di Christian Dugay, produzione Lux Films. La miniserie televisiva \u00e8 andata in onda su Rai 1 nel gennaio 2010. Sempre sulla rete primaria, l'anno successivo ritorna con la serie \"Rossella\", regia di Gianni Lepre. Nel cinema ottiene un altro grande successo con \"La peggior settimana della mia vita\" di Alessandro Genovesi.\nMa \u00e8 nel teatro che Monica Guerritore trova la sua via, anche come interprete-regista, drammaturga di spettacoli di grandissimo successo come \"Giovanna d'Arco\" e \"Dall'Inferno all'Infinito\". Il 25 febbraio 2011 le viene consegnato il premio Moriconi come \"Protagonista della scena\". L'importante riconoscimento internazionale \u00e8 stato assegnato all'artista per la sua forte personalit\u00e0 artistica e per la passionalit\u00e0 delle interpretazioni teatrali e cinematografiche. Il primo maggio 2012 \u00e8 andata in onda la commedia di Eduardo De Filippo \"Sabato, domenica e luned\u00ec\" in cui la Guerritore ha interpretato il personaggio di Rosa Priore. In quest'occasione si registra una polemica piuttosto accesa con il giornalista Bruno Vespa. Quest'ultimo, per motivare l'assenza dell'attrice nella puntata di \"Porta a Porta\" dedicata alla commedia eduardiana, asserisce che \u00e8 molto malata. Di fronte alla secca smentita dell'interessata Vespa \u00e8 costretto a chiedere pubblicamente scusa.\nCon \"Mi chiedete di parlare\", un testo su Oriana Fallaci da lei scritto e interpretato, conquista il Festival di Spoleto (luglio 2011) e gira per due stagioni. Nel 2011 \u00e8 nominata dal Presidente Giorgio Napolitano, Commendatore al Merito della Repubblica Italiana per il suo impegno nel campo delle arti e della cultura. Nell'aprile del 2012 torna al Piccolo Teatro, per la prima volta dal 1974, con lo spettacolo \"Mi chiedete di parlare\", registrando il tutto esaurito. Nel febbraio 2013 esordisce con il musical \"End of the Rainbow\" di Peter Quilter per la regia di Juan Diego Puerta L\u00f3pez. In quest'opera, incentrata sulla figura della celebre Judy Garland, la Guerritore canta dal vivo. Nel febbraio 2013 va in onda \"Trilussa\" con Michele Placido. Nella fiction interpreta Rossa Tomei, la donna del popolo che fu accanto al poeta per tutta la vita e che alla morte di lui, sfrattata, mor\u00ec sola e in povert\u00e0.\nNel 2014 \u00e8 presidente della giuria del Premio Campiello. A ottobre dello stesso anno \u00e8 a fianco di Giovanni Nuti, con lo spettacolo \"Mentre rubavo la vita folle e commovente\", su poesie di Alda Merini, musiche dello stesso Nuti e regia di Mimma Nocelli. A febbraio 2015 \u00e8 regista e interprete di \"Qualcosa rimane (Collected stories)\" del Premio Pulitzer Donald Margulies. \u00c8 stata candidata ai Nastri D'Argento 2016 come Migliore Attrice per la sua interpretazione ne \"La bella gente\", per la regia di Ivano De Matteo. Nel 2016-2017 apre la stagione del teatro Sistina con il ritorno in scena del musical su Judy Garland \"End of the Rainbow\" e riprende per il terzo anno \"Qualcosa rimane\".\nNelle stagioni 2016-17 e 2017-18 porta al successo \"Mariti e mogli\" che riscrive, dirige e interpreta autorizzata dallo stesso Woody Allen. Riprende a grande richiesta, dopo 10 anni, \"Giovanna D'Arco\" nella tourn\u00e9e 2018-19.\nPer l'interpretazione nel film \"Puoi baciare lo sposo\" (2018) si aggiudic\u00f2 nel 2018 il Premio Flaiano.\nDal 2019 \u00e8 regista \u00e8 interprete de \"L'anima buona di Sezuan (2019) nella versione del suo maestro , Giorgio Strehler ( 1981) .\"\nVita privata.\nHa due figlie, Maria Fragolina Lavia (1989) e Lucia Lavia (1992), avute dal primo matrimonio con Gabriele Lavia. Alla fine degli anni settanta ha avuto una relazione con l'attore Giancarlo Giannini e una con Giancarlo Leone. Dal 2001 \u00e8 la compagna dell'ex presidente della Rai, professore di Diritto Costituzionale ed ex parlamentare del PD Roberto Zaccaria, attualmente presidente del CIR-Rifugiati, con il quale si \u00e8 sposata nel 2010."}
{"id": "308835", "revid": "124905277", "url": "https://it.wikipedia.org/wiki?curid=308835", "title": "Rabat", "text": "Rabat (; in berbero: \u2d30\u2d55\u2d31\u2d30\u2d5f, \"A\u1e5bba\u1e6d\") \u00e8 la capitale del Marocco. La citt\u00e0 \u00e8 situata sulla costa atlantica del paese, sulla sponda sinistra del fiume Bou Regreg, di fronte alla citt\u00e0 di Sal\u00e9. La citt\u00e0 conta abitanti (dato del censimento 2014), mentre l'area urbana, che comprende le citt\u00e0 di Sal\u00e9 e Temara, arriva a contare abitanti, rendendola la seconda area metropolitana pi\u00f9 popolata del Marocco (dopo Casablanca).\nOrigine e sviluppo.\nDopo l'insediamento di alcune popolazioni sul suo territorio, il 1150 pu\u00f2 essere considerato l'anno della fondazione della citt\u00e0 da parte del califfo almohade \u201bAbd al-M\u00f9\u2019min, che fece edificare una cittadella (la futura Kasba degli Ouda\u00efa), una moschea e una residenza. Questo spiega l'origine del nome della citt\u00e0, infatti, con il nome arabo \"Rib\u0101t al-Fath\" (rib\u0101t della Vittoria) viene indicata una sorta di monastero-fortezza (\"rib\u0101\u1e6d\"), in cui i soldati che si apprestavano a partire in et\u00e0 almoravide ed almohade per la Spagna musulmana (al-Andalus), all'epoca sotto minaccia cristiana, si radunavano per procedere all'imbarco. Il complemento di specificazione \"della Vittoria\" (\"al-fath\") era semplicemente benaugurante.\nSar\u00e0 poi compito del nipote di \u201bAbd al-M\u00f9'min, Ya'qub al-Mans\u016br, ingrandire e completare la citt\u00e0 con le mura.\nDopo il 1253 inizia un periodo di crisi, in concomitanza con l'assegnazione di capitale dello stato a F\u00e8s. Nel 1609, in seguito al decreto di espulsione di Filippo II, migliaia di Moriscos trovarono rifugio nella citt\u00e0, dando cos\u00ec una nuova spinta allo sviluppo della citt\u00e0.\nNel 1912, Lyautey dichiara Rabat capitale del protettorato del Marocco e sede del residente coloniale. Nel 1956, con l'indipendenza del Marocco, la citt\u00e0 diventa la capitale ufficiale.\nStoria.\nLa storia urbana di Rabat, del suo sito, dei suoi monumenti \u00e8 una storia lunga otto secoli, cio\u00e8 il tempo intercorso fra la creazione del nucleo iniziale (il gi\u00e0 citato Ribat d\"Abd al-Mu'min) e la realizzazione della residenza coloniale del protettorato francese.\n\u00c8 sul picco della scogliera che si estende sull'Oceano Atlantico che Abd al-Mumin fece costruire un \"ribat\" (la fortezza) per ospitare i soldati sulla via della difesa della Spagna islamica. A partire dal ribat, Abd al-Mumin e suo nipote Ya'qub al-Mans\u016br (signore di un impero che partiva dalla Castiglia per arrivare fino a Tripoli) progettarono una citt\u00e0 grandiosa, racchiusa in mura imponenti, dotati di porte monumentali e con una moschea gigantesca, la moschea di Hassan, rimasta incompiuta, ma il cui progetto disegnava uno dei pi\u00f9 grandi santuari del mondo musulmano.\nSono molte le testimonianze della grandezza architettonica e artistica di Rabat: le mura, le porte monumentali, i minareti, i resti della moschea di Hassan. \u00c8 da ricordare anche il mausoleo dedicato a Mohammed V, che grazie alle sue decorazioni rimane un'incredibile prova delle capacit\u00e0 artistiche degli artigiani della citt\u00e0.\nDalla fine del XIII secolo fino all'inizio del XVII secolo, l'importanza di Rabat diminu\u00ec notevolmente.\nDal 1610, Rabat ritorn\u00f2 allo sviluppo: numerosi rifugiati musulmani cacciati da al-Andalus si stabilirono nella kasbah nella parte nord-ovest della citt\u00e0. \nPer qualche decina d'anni, Rabat (ai tempi conosciuta come Sal\u00e9-le-Neuf) fu sede di una piccola repubblica marinara, la Repubblica del Bou Regreg.\nMonumenti e luoghi d'interesse.\nPorte e mura.\nAlla fine del XII secolo fu costruita dagli Almohadi una imponente cinta a protezione dei lati sud e ovest della citt\u00e0. La cinta era composta da due lunghi muri rettilinei di una lunghezza complessiva di pi\u00f9 di 5 chilometri, di uno spessore di pi\u00f9 di due metri e di un'altezza media di pi\u00f9 di otto metri.\nIn questo modo fu protetta un'area di circa 120 ettari, che comprendeva la piana che domina la necropoli di Chella per garantire la difesa della citt\u00e0 inferiore.\nLa parte ovest era dotata di quattro porte (B\u00e2b el Alou, B\u00e2b el Had, B\u00e2b er-Rouah, la quarta era acclusa all'attuale Palazzo Reale). La parte sud aveva una sola porta: B\u00e2b Za\u00ebr.\nB\u00e2b er-Rouah, capolavoro di estetica monumentale in pietra, dispiega, come la porta della kasbah, un decoro a losanghe tutt'attorno all'apertura a forma d'arco inscritto in un rettangolo. Come a Bab Agnaou a Marrakech, degli archi pi\u00f9 grandi riprendono, allargandolo, il motivo ad arco della porta, circondandolo di un'aureola sinuosa dagli angoli acuti, sormontata da un fregio con iscrizioni cufiche.\nAll'inizio del XVII secolo, i rifugiati musulmani scacciati da al-Andalus si trasferirono nella kasbah e in una parte dell'area cinta dagli Almohadi, delimitandola con una nuova muraglia: partendo da B\u00e2b el Had, quest'ultima collega la cinta del XII secolo alla scogliera che domina il Bou Regreg e al Borj Sidi Makhlouf. Rettilinea e affiancata da torri, la muraglia andalusa che si estendeva per oltre 1400 metri, era in media alta 5 metri e spessa un metro e mezzo. Lungo la muraglia furono costruite tre porte: B\u00e2b et-Then, oggi abbattuta, vicino all'odierno mercato municipale; B\u00e2b el Bouoiiiba e B\u00e2b Chella.\nNella medina vi \u00e8 anche un mellah (quartiere ebraico).\nAll'inizio del XIX secolo fu costruito un nuovo bastione esterno, per una lunghezza totale di metri. Esso prolungava a sud le mura di cinta almohade, e le superava ad ovest fino all'oceano Atlantico, racchiudendo cos\u00ec un'area di oltre 840 ettari. Questa fortificazione era alta in media 4 metri e spessa circa un metro. Su di essa si aprivano quattro porte: B\u00e2b el Qebib\u00e2t, B\u00e2b T\u00e9mara, B\u00e2b Marrakech et B\u00e2b el Msalla. Questo bastione fu distrutto principalmente per facilitare il trasloco dalla citt\u00e0 europea durante il protettorato. Dalle quattro porte principali della medina, partivano le strade che collegavano, in particolare, Rabat a Casablanca e Marrakech.\nLungo le mura di cinta almohade avevano luogo dei mercati settimanali, tra cui quelli di Souq el Had, vicino alla porta omonima. Inoltre, tra le due muraglie, si trovavano a sud l'Aguedal, collegato al palazzo reale, e a nord dei giardini d'arance i cui frutti, molto pregiati per la loro qualit\u00e0, venivano esportati in Europa, come attestano i documenti dell'epoca.\nSociet\u00e0.\nLa citt\u00e0 conobbe un ampio sviluppo edilizio a partire dalla seconda met\u00e0 del XX secolo, come conseguenza della vasta immigrazione dalle zone rurali circostanti e dal resto del Marocco.\nLe antiche famiglie rabatine (definite \"rbati\") condividono tratti culturali e linguistici che trovano origine nella cultura araba andalusa e che li differenziano dal resto della popolazione. Buona parte delle antiche famiglie della citt\u00e0 discende dai moriscos immigrati in citt\u00e0 nel XVII secolo in seguito alla loro espulsione, provenienti in parte da Hornachos, che divennero corsari barbareschi ed \u00e9lite della Repubblica del Bou Regreg, stabilendosi nella Kasba degli Ouda\u00efa. Buona parte delle antiche famiglie hanno conservato i loro tratti culturali formando una borghesia compatta.\nComunit\u00e0 ebraica.\nLa citt\u00e0 \u00e8 stata sede di una cospicua comunit\u00e0 ebraica. Parte della comunit\u00e0 ebraica rabatina discende dai rifugiati sefarditi giunti dalla penisola iberica, cacciati dalla corona spagnola con il decreto dell'Alhambra. I sefarditi, mescolandosi con gli ebrei indigeni arabofoni, abbandonarono il nativo haketia per adottare l'arabo. In citt\u00e0 si costitu\u00ec un quartiere di ebrei convertitisi all'Islam. La comunit\u00e0 nel 1918 contava unit\u00e0 su una popolazione totale di abitanti, saliti a nel 1936 e a nel 1951. La comunit\u00e0 \u00e8 emigrata in massa verso Israele e Francia negli anni 1950 e 1960, incoraggiati in tal senso dall'Agenzia ebraica e dal Mossad.\nLingue e dialetti.\nL'antico dialetto rabatino \u00e8 considerato un dialetto pre-hilalico ed \u00e8 stato fortemente influenzato dall'arabo andaluso, nonch\u00e9 dallo spagnolo, parlato dai moriscos giunti in citt\u00e0 nel XVII secolo. Il lessico presenta numerosi prestiti spagnoli. I profondi contatti della citt\u00e0 con l'Impero ottomano hanno generato numerosi prestiti dal turco ottomano. Il dialetto rabatino \u00e8 strettamente correlato a quello della vicina Sal\u00e9. \nI dialetti di tipo hilalico erano parlati dalle comunit\u00e0 guich che risiedevano fuori dalla Kasba degli Ouda\u00efa. A partire dal XX secolo, flussi immigratori dalle regioni rurali circostanti, in particolare dal Za\u00ebr, portarono in citt\u00e0 dialetti hilalici. Il dialetto rabatino \u00e8 oggi in regressione di fronte alla koin\u00e8 araba marocchina, derivata dai dialetti rurali portati dagli immigrati nella seconda met\u00e0 del XX secolo.\nL'immigrazione ha generato la presenza in citt\u00e0 di una cospicua comunit\u00e0 berberofona, componente il 12,2% della popolazione.\nCultura.\nIl teatro nazionale Mohammed V \u00e8 una delle pi\u00f9 grandi istituzioni culturali di Rabat, ma il suo costo supera le risorse a disposizione degli artisti marocchini; \u00e8 stata aperta una collaborazione con le agenzie culturali europee al fine di stimolare e offrire una massima scelta di rappresentazioni artistiche, nonostante le difficolt\u00e0 oggettive di mantenimento del teatro.\nGallerie ufficiali:\nLo spazio culturale indipendente L'appartement 22 \u00e8 dedicato alla creazione contemporanea, marocchina e internazionale. Fondato dal critico d'arte Abdellah Karroum \u00e8 diventato prima una residenza per artisti poi, dal 2004 una cooperativa.\nDal 2000 sono stati lanciati grandi progetti culturali quali:\nEconomia.\nLe attivit\u00e0 prevalenti della citt\u00e0 sono quelle derivanti dal governo e dall'amministrazione del paese.\nIn crescita \u00e8 il settore turistico, dove la capitale offre un turismo di tipo culturale (dalla medina e dalla kasba ai musei e ai teatri).\nNegli ultimi anni Rabat comincia a diventare un importante business center, dove \u00e8 in corso una riorganizzazione strutturale ed edilizia dell'assetto urbano e dove vengono installati filiali di societ\u00e0 estere e zone off-shore. La citt\u00e0 \u00e8 sede di diverse grandi aziende marocchine (come Maroc Telecom) e filiali di multinazionali straniere (come Thales e KPMG).\nIn forte sviluppo \u00e8 il settore informatico, dove \u00e8 stato costruito poco fuori dalla capitale un distretto chiamata Technopolis, inaugurato nel 2008.\nInfrastrutture e trasporti.\nLa citt\u00e0 \u00e8 servita da due stazioni ferroviarie principali:\nIl 23 maggio 2011 \u00e8 stata inaugurata la linea tranviaria che la unisce alla vicina Sal\u00e9.\nLa citt\u00e0 \u00e8 servita dall'Aeroporto di Rabat-Sal\u00e9."}
{"id": "308843", "revid": "1543377", "url": "https://it.wikipedia.org/wiki?curid=308843", "title": "Rib\u0101\u1e6d", "text": "Il rib\u0101\u1e6d () indica un insieme di strutture fisse poste lungo i confini dei domini islamici (la cosiddetta \"d\u0101r al-Isl\u0101m\", o \"casa dell'Islam\"), finalizzata ad ospitare volontari che potessero assolvere al contempo al dovere di difendere le frontiere dell'Islam e al rafforzamento della fede islamica grazie a esercizi spirituali e devozionali.\nIl fatto che spesso tali strutture siano definite \"monasteri\" aiuta certo a capire le finalit\u00e0 religiose assolte dall'abitante del \"rib\u0101\u1e6d\" (ovvero il \"mur\u0101bi\u1e6d\" - parola da cui derivano sia il termine marabutto sia la denominazione della dinastia berbera degli Almoravidi, nonch\u00e9 la moneta da essi coniata, il \"Maraved\u00ed\" o \"marabottino\"), ma non gli scopi militari da esso adempiuti.\n\u00c8 quindi fuorviante limitarsi a richiamare per i suoi abitanti il concetto di \"monaco\", figura di devoto del tutto sconosciuta alla cultura islamica, anche se sono in certi casi praticate forme di \"ritiro dal mondo\", peraltro viste con sospetto dall'Islam ufficiale che, secondo un noto detto del profeta Muhammad, \"non ama gli eccessi\".\nPi\u00f9 calzante invece il paragone che Edmond Doutt\u00e9 (1900: 29-30) istituisce con gli ordini cavallereschi: \"Si andava nei \"rib\u00e2\u1e6d\" per acquisire titoli di favore divino, come da noi un tempo si entrava nell'ordine dei cavalieri di Malta\".\nIl termine \"rib\u0101\u1e6d\" \u00e8 rimasto in certi casi nella toponomastica per designare localit\u00e0 caratterizzate dalla presenza di queste strutture. L'esempio pi\u00f9 noto \u00e8 quello della citt\u00e0 di Rabat, originariamente denominata \"Rib\u0101\u1e6d al-Fat\u1e25\" (\"\"Rib\u0101\u1e6d\" della conquista\"), in quanto col\u00e0 si radunarono le truppe almoravidi in partenza per al-Andalus, nell'XI secolo sotto attacco cristiano. Un'altra citt\u00e0 del Marocco, Taza, era in origine Rb\u0101\u1e6d T\u0101za."}
{"id": "308844", "revid": "1005847", "url": "https://it.wikipedia.org/wiki?curid=308844", "title": "Elezioni presidenziali in Cile del 1989", "text": ""}
{"id": "308845", "revid": "287204", "url": "https://it.wikipedia.org/wiki?curid=308845", "title": "Ribat", "text": ""}
{"id": "308851", "revid": "1005847", "url": "https://it.wikipedia.org/wiki?curid=308851", "title": "Partito Democratico Cristiano del Cile", "text": "Il Partito Democratico Cristiano del Cile (in spagnolo: \"Partido Dem\u00f3crata Cristiano de Chile\" - PDC) \u00e8 un partito politico cileno di orientamento cristiano-sociale costituitosi il 28 luglio 1957 dalla confluenza fra tre distinti soggetti politici:\nA tali formazioni, gi\u00e0 promotrici della \"Federazione Sociale Cristiana\", si aggiunsero vari esponenti politici fuoriusciti dal Partito Conservatore Unito nonch\u00e9, nel 1965, il movimento \"Democracia Agrario Laborista\" (appendice del dissolto Partito Agrario Laburista).\nDurante la storia del Cile il partito si distinse per il sostegno alla nazionalizzazione di alcune imprese strategiche e alla riforma agraria, opponendosi sia al governo dell'Unidad Popular che alla dittatura di Augusto Pinochet.\nIl PDC \u00e8 generalmente schierato su posizioni di centro-sinistra ed \u00e8 parte integrante della coalizione \"Nuevo Pacto Social\".\nIdeologia.\nIl PDC si definisce come un partito aderente all'umanesimo cristiano e alle proposte dell'enciclica \"Rerum Novarum\" di Papa Leone XIII, emanata nel 1891 per fronteggiare la povert\u00e0 creata dalla Rivoluzione Industriale e dal liberalismo secolare oltre all'ascesa del marxismo.\nIl partito ha una linea conservatrice in ambito dei valori morali mentre ha assunto fin dall'inizio della sua fondazione una posizione di centro-sinistra in ambito economico, vicine ad alcune proposte della socialdemocrazia, sostenendo il ruolo dello stato all'interno dell'economia.\nCon l'adesione alla coalizione della Concertazione, il PDC ha intensificato le sue posizioni socialdemocratiche in ambito economico mentre \u00e8 rimasta su posizioni pi\u00f9 conservatrici in ambito dei valori. Tuttavia il PDC nel 2004 sostenne la legge del divorzio introdotta dal Presidente socialista Ricardo Lagos. Nel corso della campagna elettorale per le elezioni generali del 2009 in cui il dc Eduardo Frei Ruiz-Tagle risulta essere il candidato del centro-sinistra ha sostenuto la proposta dell'introduzione della pillola abortiva nonostante l'opposizione della destra e di parte del mondo cattolico.\nStoria.\nFondato nel 1957, \u00e8 stato il partito di tre Presidenti: Eduardo Frei Montalva, Patricio Aylwin Az\u00f3car e Eduardo Frei Ruiz-Tagle. Il PDC ha contribuito all'interno dell'alleanza di centro-sinistra \"Concertation\" all'elezione di due presidenti socialisti, Ricardo Lagos e Michelle Bachelet. L'attuale segretario del Partito \u00e8 Juan Carlos Latorre.\nAlle elezioni presidenziali del 2005 il partito sostenne la candidatura della leader Soledad Alvear contro la socialista Michelle Bachelet. Si decise all'interno della coalizione di centrosinistra di organizzare elezioni primarie per la scelta del candidato. A causa dei sondaggi che la vedevano nettamente ridimensionata, la leader del PDC si ritir\u00f2 e sostenne la candidatura della socialista Bachelet.\nOrigini.\nLa storia del PDC inizia fin dalla fine degli anni 20, quando il movimento giovanile del Partido Conservador in contrapposizione con la dirigenza del partito riguardo alle politiche economiche decise di scindersi fondando il \"Partido Conservador Social Cristiano\" ed opponendosi alle politiche dei governi liberali sia in economia ma anche nel processo di secolarizzazione in atto.\nIn ambito della filosofia politica la nuova formazione si professa umanista cristiana\ne come programma politico si \u00e8 allineato sulla Dottrina Sociale della Chiesa e sostenendo il pensiero di San Tommaso d'Aquino e di Jacques Maritain. I principali sostenitori conservatori di questa nuova formazione politica sono Eduardo Frei Montalva e Radomiro Tomic. Successivamente venne creata la \"Falange Nacional\", partito nazionalista di centro.\nIl PDC nasce ufficialmente nel 1957 dalla trasformazione in partito della coalizione politica \"Federazione Cristiana sociale\" nata, nel 1955, dalla fusione tra:\nEduardo Frei Montalva divenne nuovo presidente del partito.\nEduardo Frei Montalva al governo (1964-1970).\nIl PDC, in pochi anni, dimostr\u00f2 di saper raccogliere ampi consensi popolari. Alle elezioni presidenziali del 1964 il partito ricevette grazie al sostegno della presidenza statunitense (John Kennedy), ottenne un sostanzioso finanziamento con lo scopo di sostenere l'elezione di Frei in contrapposizione della candidatura socialista di Salvador Allende. Frei part\u00ec in svantaggio all'inizio della campagna elettorale dietro sia alla candidatura di sinistra che di destra. Il programma presidenziale prevedeva la nazionalizzazione delle miniere di rame e la riforma agraria. Le proposte democristiane erano generalmente considerate come di centrosinistra e la principale differenza con Allende \u00e8 il fine della candidatura di Frei Montalva: esso persegue la cosiddetta \"Rivoluzione nella libert\u00e0\" in contrapposizione a quella marxista di Allende.\nLa destra nel timore di perdere le elezioni, a seguito della sconfitta in una elezione suppletiva nella citt\u00e0 di Curic\u00f3, decise di sostenere la candidatura di Frei. Dal canto suo quest'ultimo afferm\u00f2 che non avrebbe cambiato di una virgola il proprio programma politico. Infatti l'appoggio della destra fu solo esterno ed una volta vinto non sarebbe entrata nel governo.\nIl PDC ha vinto con il 56% dei voti contro il 39% di Allende. Il governo comincia la nazionalizzazione del rame e la nuova riforma agraria. Tuttavia una parte del PDC non accettava l'opposizione alla sinistra di Allende, nel 1969 una parte della sinistra DC si scisse per fondare il Movimento Azione Popolare Unito. La motivazione principale era il sostegno di Frei al candidato della destra alle elezioni del 1970 nonostante l'opposizione dei nazionalisti alle riforme progressiste del governo.\nOpposizione ad Allende e a Pinochet.\nAlle elezioni del 1970 prevalse il socialista Allende. Tuttavia non ottenne la maggioranza dei voti, necessaria per essere eletti. Per questo motivo l'elezione del nuovo Presidente della Repubblica spettava al Congresso (il parlamento in seduta plenaria) tra i due candidati che avevano ottenuti pi\u00f9 voti: Allende e l'ex presidente conservatore Jorge Alessandri.\nIl PDC inizialmente era propenso a sostenere il conservatore Alessandri ma durante il processo venne ucciso il gen. Ren\u00e9 Schneider di tendenza progressista dal punto di vista politico, assassinato da un gruppo di destra. Il PDC si dimostr\u00f2 scettico di fronte all'elezione della destra e per questo apr\u00ec all'elezione di Allende ma in cambio chiese la ratificazione di un documento che garantiva la protezione delle istituzioni dalla rivoluzione marxista. Allende accett\u00f2 ed alla fine venne eletto. La Democrazia Cristiana si oppose tuttavia al governo di sinistra di Allende ed in particolare temeva per il continuo scontro tra il Partito Socialista ed il Partito Comunista e per le continue minacce di quest'ultimo di lasciare il governo e di sostenere la lotta armata per il conseguimento del potere a tutti gli effetti conforme con la dottrina marxista, mentre i socialisti erano favorevoli ad una linea pi\u00f9 socialdemocratica e in continuazione con parte della politica cristiano sociale della presidenza democristiana, soprattutto quella agraria.\nNel 1973 l'esercito organizz\u00f2, con a capo il gen. Augusto Pinochet, sostenuto dagli USA un colpo di Stato che fece cadere il governo democratico di Allende. Inizialmente la DC sostenne il golpe ma progressivamente si discost\u00f2 fino ad opporsi al governo militare che formalmente rispettava le garanzie costituzionali, ma di fatto si comportava come una dittatura. Il PDC si batt\u00e9 per il rispetto dei diritti umani e criticava duramente le scelte politico economiche intraprese dalla giunta militare.\nDurante la dittatura, il PDC diede vita, insieme al Partito socialista ed ai liberal-socialisti, all\"'Alleanza democratica\", dalla quale \u00e8 poi nata la \"Concertazione\", che governa il paese dal 1990. Alle prime elezioni presidenziali democratiche dopo la fine della dittatura, fu eletto presidente il democristiano Patricio Aylwin.\nL'era \"Concertaci\u00f3n\".\nIl PDC prese parte all'opposizione di centro-sinistra \"Alianza Dem\u00f3cratica\" formata dai socialisti e dai democristiani stessi. Tale coalizione si \u00e8 opposta alla proposta del gen. Pinochet di proseguire il governo militare formando la \"Concertaci\u00f3n de Partidos por el No\" in merito all'opzione contraria al regime nel referendum convocato nel 1988. Con il 55% dei voti il regime di Pinochet fu bocciato dal popolo cileno. Alle elezioni presidenziali del 1989 vinse il candidato democristiano Patricio Aylwin della DC. Alle elezioni presidenziali del 1993 vinse Eduardo Frei Ruiz-Tagle, membro della DC stessa, e alle elezioni del 1999 e del 2005 il partito sostenne l'elezione di due socialisti Ricardo Lagos e Michelle Bachelet.\nIl ruolo del partito all'interno dei vari governi \u00e8 sempre stato rilevante, contando spesso su ministeri fondamentali come quello degli Esteri, Difesa o Interno. In occasione delle elezioni presidenziali del 2009 il partito e la coalizione sostengono la ripresentazione dell'ex-presidente Frei ma risulter\u00e0 sconfitto per uno stretto margine al ballottaggio contro il candidato del centrodestra Pi\u00f1era che determiner\u00e0 la fine dei 20 anni dei governi del centrosinistra.\nSubito dopo la sconfitta elettorale il partito si \u00e8 collocato all'opposizione assieme ai suoi alleati di sinistra. Per tale motivo \u00e8 in corso una riorganizzazione del partito per coordinare l'opposizione."}
{"id": "308852", "revid": "339392", "url": "https://it.wikipedia.org/wiki?curid=308852", "title": "Partido Dem\u00f3crata Cristiano de Chile", "text": ""}
{"id": "308856", "revid": "767487", "url": "https://it.wikipedia.org/wiki?curid=308856", "title": "Il Quidditch attraverso i secoli", "text": "Il Quidditch attraverso i secoli (\"Quidditch Through the Ages\") \u00e8 uno pseudobiblium citato nel primo romanzo della saga di \"Harry Potter\" (\"Harry Potter e la pietra filosofale\", 1997), scritta ed ideata da J. K. Rowling. Il libro \u00e8 dedicato alla storia e all'evoluzione del gioco del Quidditch e, nella realt\u00e0, la Rowling scrisse in seguito una versione del libro, pubblicata da Comic Relief nel 2001, i cui proventi vennero devoluti in beneficenza. A maggio 2010, date le numerose vendite, il libro \u00e8 stato ristampato con una copertina rinnovata.\nIl libro nella finzione.\n\"Il Quidditch attraverso i secoli\" \u00e8 il libro pi\u00f9 completo sulla storia e l'evoluzione del gioco del Quidditch, scritto da Kennilworthy Whisp e diffuso dalla WhizzHard Books.\nIl volume offre, oltre a una dettagliata analisi dell'evoluzione del gioco, anche: \nIl volume \u00e8 chiaramente il pi\u00f9 apprezzato dagli studenti di Hogwarts, tanto che Madama Pince afferma che \u00e8 il pi\u00f9 maltrattato in assoluto.\nAl suo primo anno di scuola Harry Potter si fece sequestrare il libro dal professor Severus Piton che aveva inventato una regola scolastica per l'occasione. Quando Harry cerc\u00f2 di riaverlo trov\u00f2 il custode Argus Gazza insieme al professore, quest'ultimo era stato morso dal cane a tre teste: Fuffi. Harry non ha richiesto il libro e non lo ha pi\u00f9 riavuto indietro.\nIl libro nella realt\u00e0.\nNella realt\u00e0 \"Il Quidditch attraverso i secoli\" \u00e8 un libro a scopo di beneficenza scritto da J. K. Rowling, e pubblicato dalla Comic Relief.\nNell'introduzione del libro, inserita da Albus Silente, preside della scuola di Hogwarts, questi si premura di avvisare l'incauto lettore di eventuali incantesimi, ancora latenti, inseriti dalla bibliotecaria Madama Pince.\nNella terza di copertina il volume porta la classica pagina da prestito, presente in tutti i volumi da biblioteca, in cui si possono notare i nomi dei tre personaggi principali della saga di Harry Potter, nonch\u00e9 Oliver Baston, capitano della squadra del Grifondoro.\nIl libro presenta i commenti di vari maghi famosi e editori, ovvero:\nLa prefazione di Albus Silente, con un gradevole excursus sulle manie di Madama Pince, e la biografia dell'autore magico Kennilworthy Whisp.\nKennilworthy Whisp.\nStando a quanto dice il libro, Kennilworthy \u00e8 un noto esperto del Quidditch e un fanatico. Ha pubblicato molti altri libri in tema, come \"Il miracolo dei Wingtown Wanderers\" e \"Colpire i Bolidi - Inchiesta sulle strategie di difesa del Quidditch\". Vive nel Nottinghamshire ed \u00e8 un patito dei Wingtown Wanderes (li segue in tutte le trasferte).\nUn altro testo composto per beneficenza e pubblicato dalla Comic Relief, \"\".\nEdizioni in Italiano.\n\"Il Quidditch attraverso i secoli\", Adriano Salani Editore, 2002. ISBN 88-8451-149-6"}
{"id": "308858", "revid": "1005847", "url": "https://it.wikipedia.org/wiki?curid=308858", "title": "Elezioni presidenziali in Cile del 1993", "text": ""}
{"id": "308859", "revid": "117826650", "url": "https://it.wikipedia.org/wiki?curid=308859", "title": "Bertuccio Valier", "text": "Biografia.\nEra figlio unico di Silvestro di Bertuccio Valier (ramo di San Geremia) e di Bianca di Alvise Priuli. Morti prematuramente il padre e gli zii, in giovanissima et\u00e0 si ritrov\u00f2 a capo della famiglia e divenne titolare di un ricchissimo patrimonio, comprendente il palazzo di San Giobbe (acquistato dai Valier nel 1572) e una magnifica villa sul Brenta.\nNel 1616 spos\u00f2 Benedetta di Vincenzo Pisani (ramo di Santa Maria Zobenigo soprannominato \"dei Garzoni\"). Gli diede tre figli: Massimo, spirato in giovane et\u00e0 a Roma, Bianca, sposata ad Alvise Mocenigo e anch'ella premorta al padre, e Silvestro, che sar\u00e0 a sua volta doge nel 1694.\nFu educato in casa, acquisendo una vasta cultura che, negli anni, gli permise di accedere a diverse istituzioni accademiche. Dotato altres\u00ec di un'intelligenza non comune, accompagnata da un'indole prudente e da una notevole eloquenza, percorse una lunga e brillante carriera che inizi\u00f2 nel 1621 quando fu nominato savio agli Ordini e, poco dopo, camerlengo di Comun.\nNel 1624 fu eletto capitano di Bergamo, dove lavor\u00f2 alla sicurezza e all'ordine pubblico e mise in piedi una rete di spionaggio nel Ducato di Milano che finanzi\u00f2 in parte con i propri soldi. Tornato a Venezia, divenne savio di Terraferma e sedette in Collegio per altre otto volte tra il 1625 e il 1633. Nel 1626 entr\u00f2 nella Zonta del Senato ed ebbe la carica di provveditore alle Artiglierie. L'anno successivo, quale savio di Terraferma, si rec\u00f2 a Padova per mettere mano alla cavalleria di corazze. Analogamente, nel 1629 fu commissario in campo impegnato nella revisione delle milizie.\nNel 1633 fu inviato a Milano dove incontr\u00f2 il cardinale Ferdinando d'Asburgo, fratello di re Filippo IV di Spagna, per confermare le intenzioni amichevoli della Serenissima verso la Casa d'Austria. La buona riuscita della missione accrebbe ulteriormente la stima che godeva presso il governo e prosegu\u00ec rapidamente la propria carriera: nominato membro del Consiglio dei dieci (1633), fu per quattro volte consigliere ducale (tra il 1633 e il 1642), per dieci volte senatore ordinario e per nove volte Cassiere del Collegio e savio del Consiglio (dal 1636). A queste nomine altern\u00f2 i mandati presso le magistrature finanziarie e giudiziarie: savio alla Mercanzia per pi\u00f9 volte dal 1628, tra il 1639 e il 1655 fu anche savio all'Eresia, esecutore alla Bestemmia, provveditore sopra Monasteri e alla Sanit\u00e0 e riformatore dello Studio di Padova. Dal 1652 al 1654 fu deputato sopra la fabbrica della Salute. Nel giugno del 1636, inoltre, fu provveditore generale a Palmanova e nel 1641 commissario sopra i confini del Friuli.\nNel 1643, all'inizio della guerra di Castro, fu nominato provveditore e inviato in Toscana con compiti diplomatico-militari. Nel 1645 prese parte a un'altra delegazione (con Pietro Foscarini, Giovanni Nani, Alvise Mocenigo e Angelo Contarini) per rendere omaggio al neoeletto papa Innocenzo X (ma anche per verificarne orientamenti e propositi). La missione si concluse con un'orazione in latino che il Valier lesse davanti al pontefice, che gli concesse il titolo di cavaliere.\nNel 1646 fu nominato podest\u00e0 di Brescia. Nel 1655 prese parte a una nuova ambasceria a Roma per l'elezione di papa Alessandro VII (assieme a Alvise Contarini, Nicol\u00f2 Sagredo e Giovanni Pesaro, tutti futuri dogi). Durante la missione venne sollecitato l'aiuto del pontefice nella lotta contro i Turchi, essendo in corso la guerra di Candia. Il pontefice rispose che avrebbe fatto il possibile per convincere i sovrani europei all'intervento, ma si mostr\u00f2 scettico essendo questi troppo assorbiti dalle guerre che li opponevano fra loro. Sugger\u00ec ai veneziani di far cassa sopprimendo qualche convento, anche se non nascose il suo interesse per il ritorno dei gesuiti in citt\u00e0. Gli ambasciatori glissarono sulla questione, che fu anzi tralasciata nella relazione finale. Due anni dopo fu proprio Giovanni Pesaro uno degli artefici del rientro dei gesuiti che il Valier, divenuto doge, accolse freddamente.\nDogato.\nDopo due tentativi andati a vuoto, il 15 giugno 1656 il Valier fu eletto doge con un solo scrutinio, ottenendo tutti i quarantun voti.\nIl suo breve dogato fu segnato dal dibattito sulla guerra di Candia, con alcuni senatori disposti a rinunciare all'isola per raggiungere la pace con i Turchi e altri convinti della difesa ad oltranza. Proprio il Valier fu uno dei sostenitori del primo partito ed ebbe un'appassionata discussione con il gi\u00e0 citato Pesaro, fautore dell'altra fazione. Alla fine prevalse quest'ultima e il conflitto prosegu\u00ec.\nAmmalatosi ai polmoni il 21 marzo 1658, mor\u00ec nove giorni dopo. A succedergli, l'8 aprile, fu proprio il Pesaro.\nLa salma fu inizialmente sepolta nella chiesa di San Giobbe, ma pi\u00f9 tardi venne traslata in uno sfarzoso mausoleo nella basilica dei Santi Giovanni e Paolo, commissionato dal figlio Silvestro e concluso dalla nuora Elisabetta Querini."}
{"id": "308860", "revid": "33689", "url": "https://it.wikipedia.org/wiki?curid=308860", "title": "Publio Sulpicio Galba Massimo", "text": "Biografia.\nFu console nel 211 a.C. insieme a Gneo Fulvio Centumalo Massimo. Sulpicio Galba, insieme all'altro console, Fulvio Centumalo, una volta assunta la carica alle idi di marzo, convocarono il senato in Campidoglio per consultarlo sugli affari politici, sulla condotta della guerra e riguardo alle problematiche di province ed eserciti. Ai consoli venne poi prescritto di reclutare rinforzi, ove fosse necessario.\nEntrambi i consoli di quell'anno ottennero l'Apulia come provincia, con lo scopo di controllare Annibale e le mosse dell'esercito cartaginese. Visto che la guerra iniziava a volgere a favore dei Romani, il Senato decise di lasciare in Apulia un solo console, mentre a Sulpicio Galba venne affidata la provincia della Macedonia, dove sarebbe subentrato a Marco Valerio Levino come proconsole (fine del 211 a.C.). A Galba venne ordinato di congedare l'intero esercito di terra a parte la flotta.\nA Publio Sulpicio fu prorogato il comando di un altro anno (per il 209 a.C.) con la stessa legione e la stessa flotta con le quali aveva controllato la Macedonia.\nNel 200 a.C., eletto console per la seconda volta ed ottenuta la Macedonia come provincia, condusse con grande vigore ed abilit\u00e0 la guerra contro la Lega achea espugnando Egina, Dime e Oreo nell'Eubea e contro Filippo V di Macedonia."}
{"id": "308864", "revid": "1005847", "url": "https://it.wikipedia.org/wiki?curid=308864", "title": "Elezioni presidenziali in Cile del 1999", "text": "Le elezioni presidenziali in Cile del 1999 si tennero il 12 dicembre 1999 (primo turno) e il 16 gennaio 2000 (secondo turno).\nPer la prima volta dal ritorno alla democrazia nel paese avvenuta 11 anni prima si svolse un ballottaggio. Il candidato della coalizione di centro-sinistra Concertaci\u00f3n de Partidos por la Democracia Ricardo Lagos Escobar del Partito Socialista Cileno \u00e8 arrivato primo al primo turno con il 47,95% ed al ballottaggio ha sconfitto il leader della Destra Joaqu\u00edn Lav\u00edn Infante con il 51,31% al secondo turno.\nCandidature.\nRicardo Lagos.\nEconomista e politico membro del Partito Socialista Cileno. Inizia la sua carriera politica nel Partito Radicale del Cile per poi continuare come indipendente di sinistra. All'ascesa di Salvador Allende come primo presidente socialista del Cile, Lagos divenne uno dei suoi pi\u00f9 stretti collaboratori fino alla caduta del governo causata dal colpo di Stato del settembre '73 in cui il generale Augusto Pinochet assunse il ruolo di presidente della giunta militare di governo. Lagos assieme alla sua famiglia si trasfer\u00ec a Buenos Aires e successivamente negli Stati Uniti e nel 1978 ritorna in Cile per entrare nelle file delle opposizioni alla dittatura, divenendo leader del Partito Socialista del Cile e dell\"'Alleanza Democratica\", la prima coalizione di centro-sinistra formata assieme ai democristiani del PDC.\nMembro del comitato per le libere elezioni, dopo la vittoria delle opposizioni nel referendum del 1988 Lagos sostenne la candidatura di Patricio Aylwin al presidenza del Cile come leader della coalizione di centro-sinistra Concertaci\u00f3n de Partidos por la Democracia, la coalizione che governa il Cile dal 1990. Fondatore di un nuovo partito socialista chiamato Partito per la Democrazia Nel nuovo governo Aylwin Lagos divenne ministro dell'Istruzione, incarico che abbandoner\u00e0 per candidarsi alle elezioni primarie del 1993 nelle quali \u00e8 stato sconfitto da Eduardo Frei Ruiz-Tagle. Dopo la vittoria di Frei alle elezioni presidenziali del 1993, Lagos divenne ministro delle Opere Pubbliche nel nuovo governo di centro-sinistra.\nNel 1999 si candida alle primarie della coalizione sconfiggendo il senatore democristiano Andr\u00e9s Zald\u00edvar.\nJoaqu\u00edn Lav\u00edn.\nMilitante del partito ultra-conservatore Unione Democratica Indipendente che fa parte della coalizione di destra Alianza por Chile.\nJoaqu\u00edn Lav\u00edn \u00e8 stato consulente economico della giunta militare del generale Augusto Pinochet. Con il ritorno alla democrazia Joaqu\u00edn Lav\u00edn si \u00e8 opposto ai governi di centro-sinistra ed \u00e8 stato eletto sindaco di Las Condes, un sobborgo di Santiago del Cile, alle elezioni comunali del 1996.\nLav\u00edn \u00e8 divenuto uno degli uomini politici pi\u00f9 popolari del Cile grazie al successo della sua amministrazione comunale ed \u00e8 stato candidato dalla sua coalizione, Alianza por Chile, alle elezioni presidenziali a seguito della proclamazione da entrambi i partiti che compongono la destra cilena: Rinnovamento Nazionale ed Unione Democratica Indipendente, sconfiggendo il suo principale avversario ossia l'imprenditore Sebasti\u00e1n Pi\u00f1era.\nGladys Mar\u00edn.\nInsegnante e politica, militante del Partito Comunista del Cile fin dalla giovinezza. Durante la sua carriera scolastica ha cominciato ad avvicinarsi al mondo operaio del Cile.\nDurante la dittatura del generale fascista Augusto Pinochet \u00e8 stata una delle pi\u00f9 fiere oppositrici accusando di aver violato i diritti umani basilari ma nel 1976 \u00e8 stata costretta all'esilio ma cercando di portare a termine la creazione di un fronte unico dell'opposizione.\nAlle elezioni parlamentari del 1997 ha tentato di essere eletta al Senato del Cile ma non \u00e8 riuscita ottenendo quasi il 16% dei voti nel suo collegio.\nTom\u00e1s Hirsch.\nFotografo ed imprenditore, militante del partito di sinistra radicale Partito Umanista Cileno che inizialmente era parte integrante della coalizione di centro-sinistra Concertaci\u00f3n de Partidos por la Democracia ma ha spinto per la fuoriuscita ed una corsa singolare ed in collaborazione con il Partito Comunista del Cile.\nDal 1990 al 1992 ha ricoperto la carica di ambasciatore cileno nella Nuova Zelanda. Candidatosi con insuccesso alle elezioni parlamentari.\nSara Larra\u00edn.\nEsponente del mondo ecologista. Lontana parente della madre del Presidente in carica Eduardo Frei Ruiz-Tagle. Si presenta come indipendente con un programma impernato sul rispetto dell'ambiente.\nArturo Frei Bol\u00edvar.\nAvvocato e politico, candidato del partito Unione Progressista di Centro Centro d'ispirazione conservatrice contrariamente al nome.\nArturo Frei \u00e8 un cugino del Presidente in carica Eduardo Frei Ruiz-Tagle della DC e membro del centro-sinistra cileno. In passato militante del partito democristiano, a seguito dello spostamento a sinistra della DC A. Frei lascia il partito per sostenere il generale fascista militare Augusto Pinochet e sostenendolo al Referendum del 1988.\nListe.\nConcertazione dei Partiti per la Democrazia.\nGli ultimi anni del governo di Eduardo Frei Ruiz-Tagle sono stati caratterizzati dalla recessione economica e dalla crisi dovuta al crollo delle Borse valori dell'Asia, avvenuta nel 1997, e questo ha provocato diversi problemi al Paese sudamericano in quanto partner principale di molte nazioni asiatiche tra cui Giappone, Corea del Sud e Singapore. La disoccupazione \u00e8 cresciuta notevolmente arrivando fino all'11%, il massimo dai tempi della dittatura totalitaria di Augusto Pinochet.\nIn questa situazione la DC cercava di esprimere un terzo candidato alla guida del centro-sinistra cileno e principali nomi che circolavano all'interno del partito su possibili candidati alle primarie erano: Gabriel Vald\u00e9s, Alejandro Foxley, Enrique Krauss ed Andr\u00e9s Zald\u00edvar.\nFin dal ritorno alla democrazia l'ala sinistra della coalizione aveva come principale esponente Ricardo Lagos ed ancora una volta decise di ripresentarsi. Questa volta rispetto alle precedenti primarie Lagos risultava favorito rispetto a qualsiasi candidatura democristiana dovuto essenzialmente alla delusione dell'elettorato concertazionista nei confronti del Presidente Frei.\nRicardo Lagos ha deciso di presentarsi alle elezioni primarie e per questo motivo il 31 luglio del 1998 si \u00e8 dimesso dal ministero delle Opere Pubbliche per poter presentare la propria candidatura.\nLa DC alla fine scelse come candidato Andr\u00e9s Zald\u00edvar. Il 30 maggio del 1999 si sono svolte le elezioni primarie e Lagos vince questa consultazione con oltre il 70% di circa 1,4 milioni di voti espressi, convertendosi nel primo candidato socialista dal 1973. A seguito di tale risultato il Partito Cristiano Democratico Cileno ha appoggiato pienamente Lagos divenendo il candidato unico del centro-sinistra.\nLagos presenta un programma politico di natura socialdemocratico come i precedenti programmi di governo dei due precedenti governi di conduzione democristiana.\nAlleanza per il Cile.\nNella Destra si tenta di trovare la candidatura adatta per le elezioni presidenziali a seguito dei disastrosi disastri delle elezioni del 1989 e del 1993 in cui ottenne rispettivamente il 29% ed il 24% dei consensi al primo turno.\nIntanto il partito Unione Democratica Indipendente ha avanzato la candidatura del sindaco di Las Condes Joaqu\u00edn Lav\u00edn che \u00e8 stato eletto sindaco nel 1996 con una buona percentuale. La sua conduzione comunale \u00e8 stata caratterizzata dalla tutela alla sicurezza, la lotta alla piccola criminalit\u00e0 ed una buona comunicazione con la cittadinanza.\nIl partito Rinnovamento Nazionale \u00e8 stata invece proposta la candidatura di Sebasti\u00e1n Pi\u00f1era, imprenditore ed uno dei favoriti alla candidatura nel 1993 ma seguito dello scandalo che porta il suo nome (\"Pi\u00f1eragate\") e quindi \u00e8 stata scartata tale ipotesi.\nPi\u00f1era decise di ritirarsi e di appoggiare pienamente Lav\u00edn che \u00e8 stato appoggiato anche da RN.\nCampagna elettorale.\nA seguito delle elezioni primarie aperte tutti i cittadini e quindi non solo ai militanti iscritti ai quattro partiti della Concertaci\u00f3n, ha dato ottimismo alla coalizione di centro-sinistra al governo dal 1990. L'alto livello di partecipazione ha fatto credere che le elezioni di dicembre fossero gi\u00e0 vinte.\nIl socialista Lagos ha ottenuto una grande affermazione con il 71% dei consensi sconfiggendo il candidato della Democrazia Cristiana Zald\u00edvar. Il totale dei partecipanti a questa tornata elettorale \u00e8 stata di circa 1,4 milioni di elettori parti ad un quarto dell'elettorato complessivo cileno.\nLa Democrazia Cristiana a seguito della sconfitta ha deciso di appoggiare pienamente il candidato unico della coalizione entrando nel team di campagna elettorale, ma il partito \u00e8 entrato in una fase di crisi interna.\nTuttavia l'Alianza por Chile, la coalizione di destra all'opposizione, candida il sindaco di Las Condes, il sobborgo pi\u00f9 ricco di tutta Santiago del Cile, Joaqu\u00edn Lav\u00edn dell'Unione Democratica Indipendente ed ex consulente economico della dittatura. Lav\u00edn conduce una campagna incentrata sul cambiamento ed \u00e8 caratterizzata da un'intensa conduzione pubblicitaria. Tutto ci\u00f2 contribuisce all'aumento dei consensi nei sondaggi da parte della destra ed un calo di Lagos che appare come il candidato della continuit\u00e0 e quindi corresponsabile della crisi economica che il Cile ha dovuto affrontare.\nA seguito della detenzione del generale Augusto Pinochet Ugarte nel Regno Unito poteva permettere alla destra di \"depinochetizzarsi\" e presentarsi non pi\u00f9 collusa con quel tragico periodo storico. Tuttavia la Concertaci\u00f3n de Partidos por la Democracia che presenta la candidatura pi\u00f9 a sinistra dal 1989 si mobilita per chiedere la condanna dell'ex dittatore. La destra intanto cerca di capitalizzare quel voto di protesta che potrebbe astenersi.\nNei sondaggi Lagos e Lav\u00edn sono pari mentre gli altri candidati ottengono bassi risultati.\nA circa quaranta giorni dal primo turno si \u00e8 svolto il dibattito televisivo tra i due candidati principali ossia Ricardo Lagos e Joaqu\u00edn Lav\u00edn mentre i candidati fuori dagli schieramenti non hanno potuto partecipare. Il dibattito si \u00e8 svolto in un esclusivo hotel di Santiago ed \u00e8 durato circa 90 minuti. I temi trattati sono stati essenzialmente quattro. Ciascun candidato aveva la possibilit\u00e0 di controribattere per circa 30 secondi. Le regole seguite in questo dibattito sono le stesse nei dibattiti tipici del Nordamerica.\nLo share di questo dibattito \u00e8 stato del 75% appena 3 punti inferiori rispetto al dibattito televisivo tra Patricio Aylwin ed il candidato della destra Hern\u00e1n Burchi nel 1989. I sondaggi a seguito del dibattito hanno dato vincitore al candidato concertazionista con il 45,9% mentre quello della destra il 35,7%.\nFino agli ultimi giorni di campagna elettorale la distanza tra i due contendenti \u00e8 stata molto bassa ma sempre a favore di Lagos.\nBallottaggio.\nIl 16 gennaio 2000 si \u00e8 svolto il ballottaggio tra Lagos e Lav\u00edn. Per questa tornata elettorale si \u00e8 svolto un altro dibattito televisivo, come nel primo turno entrambi i candidati hanno preferito evitare domande relative all'estradizione di Augusto Pinochet dal Regno Unito nel timore di perdere i voti moderati del centro e degli indecisi, ago della bilancia nelle elezioni. Nel giorno delle elezioni il ministro inglese della giustizia, il laburista Jack Straw, ha concesso l'estradizione a Pinochet e questo ha destato forte preoccupazione nella destra e questo ha condizionato il voto di molti indecisi che alla fine hanno preferito Lagos.\nI primi exit poll danno vincitore Lagos con il 51% dei consensi e nelle aree pi\u00f9 povere del paese la percentuale arriva fino al 60%. Da questa tornata elettorale il centro-sinistra \u00e8 uscito vincitore per la terza volta dal ritorno alla democrazia ma avr\u00e0 forte difficolt\u00e0 a causa di una blindata maggioranza conservatrice al Senato a causa delle nomine di senatori a vita da parte dell'esercito ancora fedele all'ex dittatore.\nIl candidato Arturo Frei ha sostenuto al ballottaggio il leader dell'Alianza por Chile Lav\u00edn. I candidati della sinistra radicale hanno invece sostenuto Lagos."}
{"id": "308867", "revid": "228587", "url": "https://it.wikipedia.org/wiki?curid=308867", "title": "Isodomo", "text": "L'isodomo (\u03b9\u03c3\u03cc\u03b4\u03bf\u03bc\u03bf\u03c2 formato da \u03b9\u03c3\u03cc\u03c2 \"uguale\" e \u03b4\u03cc\u03bc\u03bf\u03c2 \"costruzione\") o muratura isodoma \u00e8 un'antica tecnica costruttiva costantemente caratterizzante edifici dell'Et\u00e0 del bronzo finale e assai utilizzata nell'architettura monumentale classica.\nTecnica isodoma.\n\u00c8 caratterizzata da file (\"assise\") di uguale altezza, costituite di blocchi regolari, \"conci\", di pietra di vario tipo (arenaria, basalto, trachite, calcare, eccetera) dello stesso spessore del muro, ben lavorate su tutti i lati, disposte in file orizzontali ad altezza regolare ed omogenea. Presentano spesso incassi e solchi all'interno per l'incastro reciproco e bozze sulla facciavista per facilitare la posa in opera, in alcuni casi risparmiate per motivi estetici.\nOgni fila \u00e8 sfalsata rispetto a quella su cui si appoggia.\nLa muratura regolare dell'isodomo pu\u00f2 comunque prevedere un filare di base pi\u00f9 alto, formato con lastre disposte verticalmente e chiamate ort\u00f2stati.\nOpera pseudo-isodoma.\nIn molti casi, un livello (\"ricorso\") pu\u00f2 essere di minor o maggiore spessore rispetto al precedente, oppure la sezione del singolo concio \u00e8 trapezoidale per evitare il gradino fra i vari livelli; in tal caso la muratura \u00e8 detta \"pseudoisodoma\":\nAltri usi.\nCon isodomo si pu\u00f2 anche indicare genericamente una costruzione simmetricamente disposta in ogni parte."}
{"id": "308877", "revid": "339392", "url": "https://it.wikipedia.org/wiki?curid=308877", "title": "Alvise Giovanni Mocenigo", "text": ""}
{"id": "308878", "revid": "322321", "url": "https://it.wikipedia.org/wiki?curid=308878", "title": "Sanzeno", "text": "Sanzeno (\"Sanz\u00e9n\" in noneso) \u00e8 un comune italiano di 914 abitanti situato al centro della Val di Non in provincia autonoma di Trento, lungo la strada che porta all'Alta val di Non. Si tratta di un comune sparso in quanto la sede municipale non si trova nella localit\u00e0 omonima, ma nella frazione di Banco.\nStoria.\nIl paese ha origini molto antiche, tanto che sono stati rinvenuti in vari scavi importanti reperti archeologici retici, romani e posteriori. Gi\u00e0 in epoca romana era indicato il villaggio di \"Metho\" (o \"Mecleo\" o \"Mecla\").\nNel 397 d.C. fu teatro dell'uccisione dei missionari cappadoci Sisinio, Martirio e Alessandro, inviati dal vescovo di Trento san Vigilio per evangelizzare queste zone, allora pagane.\nPer commemorare l'accaduto fu in seguito costruita la basilica dei Santi Martiri Anauniesi Sisinnio, Martirio e Alessandro e il villaggio venne denominato \"San Sisinnio\" in ricordo dell'accaduto; la parlata comune lo trasform\u00f2 man mano in \"San Sesen\", da cui Sanzeno. Nel 1968 furono aggregati i comuni di Banco e Casez.\nMonumenti e luoghi d'interesse.\nDa qualche anno, durante i mesi estivi, \u00e8 stato vietato l'accesso in automobile al Santuario di San Romedio (comune di Predaia) tramite la valle del rio San Romedio ed \u00e8 stata predisposta una navetta con partenza dalla localit\u00e0 \"Al Mulino\". \u00c8 stata inoltre allestita una suggestiva passeggiata che parte dal Museo Retico, situato all'imbocco della valle.\nInfrastrutture e trasporti.\nPosta lungo la strada statale 43 dir della Val di Non Sanzeno disponeva, fra il 1909 e il 1934, di una propria fermata lungo la Tranvia Dermulo-Fondo-Mendola."}
{"id": "308881", "revid": "287204", "url": "https://it.wikipedia.org/wiki?curid=308881", "title": "Antispecismo", "text": "Lantispecismo \u00e8 il movimento filosofico, politico e culturale che si oppone allo specismo; con quest'ultimo si intende l'attribuzione di un diverso valore e status morale agli individui unicamente in base alla loro specie di appartenenza.\nDefinizione e origine del termine.\nIl primo autore a parlare di \u00abspecismo\u00bb fu lo psicologo Richard Ryder. Egli sostiene l'esigenza di smascherare il pi\u00f9 grave errore morale che a suo dire contraddistinguerebbe la societ\u00e0 occidentale antropocentrica, ossia il rifiuto di riservare un trattamento egualitario agli esseri viventi non umani solo per ragioni connesse all'assenza di un legame di specie.\nL'approccio antispecista afferma che:\nL'idea che sia possibile riconoscere agli animali non umani diritti validi all'interno delle comunit\u00e0 umane inizia a diffondersi verso la fine del XVIII secolo, in un clima di promozione di diritti per un numero sempre maggiore di individui in precedenza soggetti a discriminazione, quali le donne e gli schiavi. Il filosofo Jeremy Bentham, in questo contesto, fu il primo a proporre di seguire un'impostazione etica fondata su un criterio capace di includere tutti gli animali all'interno di una medesima comunit\u00e0 morale. Per quanto Bentham si opponesse fortemente al causare sofferenza agli animali non umani, egli non mise tuttavia mai in discussione il nostro diritto di sfruttarli e ucciderli per fini umani, purch\u00e9 ci\u00f2 avvenga senza infliggere loro inutili sofferenze. \nNonostante i forti limiti del suo utilitarismo, il pensiero dell'autore ha fornito una forte base concettuale all'animalismo filosofico perch\u00e9 ha individuato, nella capacit\u00e0 di provare piacere e dolore, non soltanto il movente originario dell'agire morale, ma anche qualcosa di cui sono intuitivamente (e non solo) dotati tutti gli animali.\nAntispecismo moderno.\nPeter Singer e Tom Regan, circa due secoli dopo le considerazioni di Bentham, proseguono e approfondiscono i suoi studi, approdando a due differenti filosofie animaliste volte a difendere la necessit\u00e0 di parlare di veri e propri doveri diretti verso (quasi) tutto il regno animale. Singer si concentra sulle analogie sensitive, proseguendo il discorso utilitaristico di Bentham fondato sul criterio-sensitivit\u00e0; mentre Regan su quelle cognitive, elaborando una riflessione deontologica fondata sul criterio-cognizione. La presenza di tali peculiarit\u00e0 in tutto il regno animale implica la necessit\u00e0, secondo la visione degli autori, di riconoscere che se un animale non umano pu\u00f2 provare esperienze cos\u00ec simili a quelle umane \u00e8 necessario estendere anche a questo soggetto naturale quantomeno la \"regola aurea\" secondo cui non si devono trattare gli altri come non si vorrebbe essere trattati in prima persona.\nPer Singer si tratta di una questione di sensibilit\u00e0 verso la sofferenza di ogni animale, mentre per Regan \u00e8 un fatto di giustizia nei confronti del valore inerente di (quasi) tutte le forme di vita animale. Il primo pone l'accento sul concetto di eguaglianza, difendendo la propria posizione sostenendo che (quasi) tutti gli animali (umani e non-umani) siano portatori dei medesimi interessi. Il secondo insiste sul concetto di responsabilit\u00e0, legittimando la propria teoria affermando che (quasi tutti) gli animali non-umani siano soggetti titolari, a tutti gli effetti, di diritti pari a quelli umani. In entrambi i casi, per\u00f2, si rendono necessari sia un ampliamento della nostra facolt\u00e0 simpatetica, sia un pi\u00f9 attento uso delle nostre capacit\u00e0 di ragionamento.\nAntispecismo utilitarista.\nLa versione utilitarista dell'antispecismo non si basa su una teoria dei diritti, ma sul principio di uguaglianza nella considerazione degli interessi, che estende agli individui non umani. Essa sviluppa una considerazione di Jeremy Bentham: \"La domanda non \u00e8 \"Possono ragionare?\", n\u00e9 \"Possono parlare?\", ma \"Possono soffrire?\"\". Secondo Peter Singer, la condizione fondamentale perch\u00e9 un individuo abbia interessi \u00e8 che sia capace di provare piacere e dolore, che sia cio\u00e8 un essere senziente: nel momento in cui questa condizione \u00e8 soddisfatta, il principio di eguaglianza impone di prendere in considerazione il suo interesse a non soffrire e a provare piacere indipendentemente dalla sua specie di appartenenza.\nAntispecismo deontologico.\nAnzich\u00e9 schierarsi direttamente contro la sofferenza animale, Regan preferisce dedicarsi a una critica argomentativa del sistema culturale che ci legittima a concepire gli animali non umani come risorse a nostra disposizione. L'autore, come Joel Feinberg, \u00e8 infatti interessato soprattutto alla questione dei diritti morali fondamentali del regno animale. La proposta dell'autore \u00e8 quella di fondare i nostri doveri diretti sui diritti morali fondamentali, quali il diritto a non soffrire, a vivere e (almeno sotto certi aspetti) alla libert\u00e0, che ogni essere dotato di valore inerente possiede. Regan \u00e8 convinto che al fine di individuare un buon criterio per attribuire diritti morali o giuridici anche agli animali non umani non sia sufficiente accreditare loro la capacit\u00e0 di \u00abcondurre una vita\u00bb dotata di sensibilit\u00e0 e perci\u00f2 caratterizzata soltanto da \u00abinteressi-preferenze\u00bb, che portano a volere o desiderare qualcosa indipendentemente dal beneficio che se ne pu\u00f2 trarre. \u00c8 necessario andare oltre e distinguere questi soggetti da quelli in grado di \u00abavere una vita\u00bb contraddistinta anche da \u00abinteressi-benessere\u00bb, che permettono a questo tipo di pazienti morali di vivere una vita qualitativamente migliore tramite il perseguimento e il soddisfacimento non tanto di preferenze personali, quanto di reali bisogni connessi al proprio benessere. Egli parla, in questo caso, di \u00absoggetti-di-una-vita\u00bb.\nProgetto Grande Scimmia.\nL'antispecismo ha dato vita a numerose rivendicazioni per l'uguaglianza animale. La pi\u00f9 nota \u00e8 il Progetto Grande Scimmia, nato per iniziativa di Paola Cavalieri e Peter Singer, che richiede l'estensione alle scimmie antropomorfe di alcuni diritti umani.\nAntispecismo e darwinismo.\nUna rilettura dell'evoluzionismo darwiniano in chiave antispecista ha portato alcuni autori, come il filosofo statunitense James Rachels, a sostenere la necessit\u00e0 di una riformulazione dell'etica che abbandoni il tradizionale ruolo privilegiato della specie umana e che riconosca la rilevanza morale della continuit\u00e0 tra le specie.\nSostenitori \"ante litteram\" dell'antispecismo (sempre in chiave \"pseudo\"-darwiniana) possono poi essere considerati alcuni filosofi in particolare dell'Ottocento, quali soprattutto Arthur Schopenhauer e Giacomo Leopardi.\nAntispecismo e transumanesimo.\nUna forma particolare di antispecismo \u00e8 quella del transumanesimo, che riconosce come soggetti di diritto al benessere tutti gli esseri senzienti, indipendentemente dalla loro natura:"}
{"id": "308882", "revid": "834", "url": "https://it.wikipedia.org/wiki?curid=308882", "title": "Marcantonio Trivisano", "text": ""}
{"id": "308886", "revid": "287204", "url": "https://it.wikipedia.org/wiki?curid=308886", "title": "Isabella Santacroce", "text": "Biografia.\nFrequenta il DAMS di Bologna ed espone sue opere a Parigi, Londra, Tokyo e New York. Esordisce nel 1995 con \"Fluo\" (1995) primo libro della cosiddetta \"trilogia dello spavento\". Seguono \"Destroy\" e \"Luminal\", pubblicati da Feltrinelli. \"Destroy\" suscita un certo interesse in Italia. Per le tematiche trattate \u00e8 stata accostata dalla stampa ai Cannibali ma non \u00e8 antologizzata nella celebre raccolta di racconti. Nel novembre del 1998, Santacroce pubblica per Polo Books \"Kurt Cobain and Courtney Love. Canzoni maledette\", una raccolta di traduzioni dei testi delle canzoni dei Nirvana e delle Hole. Nel 2001 pubblica per Mondadori \"Lovers\". Il tema del libro \u00e8 l'amore nelle sue varie forme.\nNel 1999 collabora con la cantautrice Gianna Nannini nella scrittura dei brani di \"Aria\" del 2002, \"Grazie\" (2006) e \"Giannadream\" (2009), \"Io e te\" (2011) e ai testi del film d'animazione \"Momo alla conquista del tempo\". Tra i successi della Nannini che portano la firma della scrittrice di Riccione vi sono \"Aria\" (utilizzato anche in spot pubblicitari) e \"Maledetto ciao\".\nNel gennaio del 2004 viene pubblicato da Mondadori \"Revolver\" e l'anno successivo \"Dark Demonia\", primo libro illustrato dell'artista Talexi che narra la storia di un angelo destinato all'inferno. L'anno successivo \u00e8 la volta di \"Zoo\", edito da Fazi Editore, in cui l'autrice delinea l'amore distruttivo nella famiglia dei protagonisti. Con \"V.M.18\" del 2007, Santacroce inaugura la trilogia di romanzi cosiddetta \"Desdemona Undicesima\". Il primo romanzo, che rappresenta l'Inferno, parla degli sfrenati libertinaggi compiuti da 3 ragazzine quattordicenni all'interno di un collegio. Nel 2010 esce per Rizzoli la seconda parte della trilogia (il Paradiso) \"Lul\u00f9 Delacroix\", romanzo-fiaba che sfiora le 500 pagine.\nNel 2011 collabora alla stesura del brano \"Donna d'Onna\", cantato da Elisa, Giorgia, Fiorella Mannoia, Gianna Nannini e Laura Pausini per \"Amiche per l'Abruzzo\" iniziativa benefica promossa dalla Pausini. Lo stesso anno porta in scena lo spettacolo teatrale \"Via crucis\" col regista Cosimo Damiano Damato. Sempre nel 2011 ha organizzato la \"performance\" collettiva \"Cerbiatti rivoltosi\" insieme a Voici La Bombe.\nNel 2012 pubblica \"Amorino\", il terzo e ultimo della trilogia \"Desdemona Undicesima\" (il Purgatorio). \"Amorino\" \u00e8 ambientato nel 1911 a Minster Lovell, un villaggio inglese, e narra la storia di Albertina e Annetta Stevenson, due sorelle gemelle monozigoti dalla doppia personalit\u00e0.\nNel 2015 \u00e8 la volta di \"Supernova,\" primo romanzo di una nuova trilogia, la \"Trilogia di Eva\", ambientato a Milano, e che racconta la storia d'amore e di prostituzione di tre adolescenti.\nAll'inizio del 2018 apre la sua casa editrice Desdemona Undicesima Edizioni per la quale pubblica la sua dodicesima opera dal titolo \"La Divina\", acquistabile esclusivamente sul sito della casa editrice. Per la nuova casa editrice ha pubblicato anche altri suoi romanzi del passato, ma in edizione numerata e limitata. Per i progetti di Desdemona Undicesima Edizioni, come la sua autobiografia, la scrittrice ha deciso di avvalersi del finanziamento volontario dei lettori.\nNel 2020 avvia il progetto \"Versus - Autobiografia di un anno della mia vita\" all'interno del quale, tra gli altri contenuti, ha pubblicato alcuni estratti del suo nuovo libro \"Ultraviolence Magnificat Amour\" al quale sta attualmente lavorando.\nFilmografia.\nAttrice\nSceneggiatrice"}
{"id": "308887", "revid": "125695793", "url": "https://it.wikipedia.org/wiki?curid=308887", "title": "Karlheinz Stockhausen", "text": "Viene riconosciuto dalla critica, salvo qualche controversia, come uno dei compositori pi\u00f9 all'avanguardia del XX secolo. \u00c8 conosciuto per il suo lavoro sulla musica elettronica, sull'alea nella composizione seriale, sulla musica intuitiva e sulla spazializzazione in musica.\nKarlheinz Stockhausen comp\u00ec gli studi alla Hochschule f\u00fcr Musik K\u00f6ln di Colonia e alla Universit\u00e0 di Colonia. Pi\u00f9 tardi studi\u00f2 con Olivier Messiaen a Parigi e con Werner Meyer-Eppler alla Rheinische Friedrich-Wilhelms-Universit\u00e4t Bonn. Fu una delle figure pi\u00f9 carismatiche della Darmstadt School e le sue teorie sulla composizione furono e sono ancora oggi seminali non solo fra i compositori di musica contemporanea, ma anche nel jazz e nella musica popolare. Il suo lavoro, che si estende in oltre sessant'anni, travalica i moduli tradizionali. Oltre alla musica elettronica, la sua sperimentazione comprende composizioni per carillon, strumenti solisti, canzoni, musica da camera, musica corale, musica orchestrale ed operistica. Il suo lavoro come teorico e saggista comprende 10 volumi. Ricevette inoltre numerosi premi per le sue composizioni, le sue registrazioni e per le vendite della sua casa di produzione.\nAlcune delle sue composizioni degne di nota sono una serie di 19 \"Klavierst\u00fccke\", \"Kontra-Punkte\" per 10 strumenti, la composizione elettronica/concreta \"Gesang der J\u00fcnglinge im Feuerofen\", \"Gruppen\" per tre orchestre, il solo di percussioni dal titolo \"Zyklus\", \"Kontakte\", la cantata \"Momente\", il concerto elettronico dal titolo \"Mikrophonie I\", \"Hymnen\", \"Stimmung\" per sei cantanti, \"Aus den sieben Tagen\", \"Mantra\" per due piani ed elettronica, \"Tierkreis, Inori\" per solista ed orchestra ed il gigantesco ciclo operistico dal titolo \"Licht\".\nBiografia.\nInfanzia.\nKarlheinz Stockhausen nacque a Burg M\u00f6drath, castello che prende il nome dal villaggio in cui \u00e8 situato e che funge da ospedale di maternit\u00e0 del distretto di Bergheim. Il villaggio, dislocato in prossimit\u00e0 di Kerpen, fu spostato nel 1956 per permettere l'estrazione della lignite pur conservandone il castello. Suo padre, Simon Stockhausen (1899\u20131945) era un insegnante e sua madre Gertrud Stupp (1900\u20131941) proveniva da una famiglia facoltosa. Sua sorella Katherina nacque nel 1929 e suo fratello Hermann-Josef nel 1932. La madre Gertrud, che suonava il pianoforte accompagnandolo con il proprio canto, dopo la nascita del terzo figlio, nel dicembre del 1932 fu internata in manicomio a causa di un crollo nervoso. Il piccolo Hermann-Josef mor\u00ec pochi mesi dopo il ricovero della madre (Kurtz 1992, 8, 11, &amp; 13).\nQuando Karlheinz ebbe 7 anni, gli Stockhausen si trasferirono ad Altenberg dove ricevette le prime lezioni di pianoforte presso la cattedrale di Altenberg da Franz-Josef Kloth (Kurtz 1992, 14). Nel 1938 il padre si rispos\u00f2 con la governante di casa Luzia Nell, con cui ebbe due figli: Waltraud e Gerd. A causa della relazione poco felice con la donna, Karlheinz si trasfer\u00ec alla pensione scolastica dell'Istituto magistrale di Xanten, dove continu\u00f2 a studiare pianoforte ed inizi\u00f2 a prendere lezioni di oboe e violino (Kurtz 1992, 18). Nella prima met\u00e0 del 1942, apprese della morte della madre attribuita a leucemia. Era tuttavia opinione comune che la sua morte fosse il risultato della politica nazista di soppressione di persone affette da malattie genetiche e/o inguaribili. (Stockhausen 1989a, 20\u201321; Kurtz 1992, 19). Stockhausen pi\u00f9 tardi rappresenter\u00e0 la morte della madre nel 1\u00ba atto del dramma Donnerstag aus Licht (Kurtz 1992, 213) nel 1981 al Teatro alla Scala di Milano.\nGli studi.\nStockhausen dal 1947 al 1951 studia pedagogia della musica e pianoforte alla Musikhochschule (conservatorio) di Colonia e scienza della musica, musicologia, germanistica e filosofia all'Universit\u00e0 di Colonia. All'universit\u00e0 si cimenta con l'armonia e con il contrappunto, e pi\u00f9 tardi continua con Hermann Schroeder, ma non sviluppa un vero interesse per la composizione fino al 1950, anno in cui \u00e8 ammesso nella classe del compositore svizzero Frank Martin, che aveva appena ottenuto una cattedra di sette anni a Colonia (Kurtz 1992, 28). Ai corsi estivi di Darmstadt nel 1951 Stockhausen incontra il compositore belga Karel Goeyvaerts, che aveva appena completato gli studi a Parigi con Olivier Messiaen (analisi) e con Darius Milhaud (composizione) e Stockhausen decide di seguirne i passi (Kurtz 1992, 34\u201336). Arriva a Parigi l'8 gennaio 1952 divenendo un assiduo frequentatore dei corsi di estetica ed analisi musicale di Messiaen e dei corsi di composizione di Milhaud. Continua con Messiaen per l'anno seguente, rimanendo deluso dai corsi di Milhaud, che abbandona dopo poche settimane (Kurtz 1992, 45\u201348). Nel marzo del 1953 lascia Parigi per un posto come assistente di Herbert Eimert all'Electronic Music Studio della Nordwestdeutscher Rundfunk (NWDR) (che dal 1. gennaio 1955 diverr\u00e0 il WDR, acronimo di Westdeutscher Rundfunk) a Colonia (Kurtz 1992, 56\u201357). Nel 1962 prende il posto di Eimert come direttore dello studio (Morawska-B\u00fcngeler 1988, 19). Dal 1954 al 1956 studia fonetica, acustica e teoria di informazione con Werner Meyer-Eppler all'Universit\u00e0 di Bonn (Kurtz 1992, 68\u201372). Dal 1955 al 1962 assieme a Eimert, Stockhausen pubblica il giornale Die Reihe (Grant 2001, 1\u20132).\nCarriera e vita successiva.\nDal 1950 compone non solo creando nuove forme di musica ma anche inserendo nuovi segni innovativi nel campo della notazione musicale. Come docente universitario ed autore di numerose pubblicazioni sulla teoria della musica, attraverso le sue attivit\u00e0 per la radio e grazie a pi\u00f9 di 300 proprie composizioni che spesso hanno modificato il confine di quello che era considerato tecnicamente possibile, ha partecipato in modo significativo a modificare la musica del XX secolo. Mentre le sue prime composizioni, come per esempio \"Ch\u00f6re f\u00fcr Doris\", sono ancora tradizionali, negli anni cinquanta Stockhausen si volta verso la musica seriale (per esempio \"Kreuzspiel\" o \"Formel\"). \u00c8 considerato in modo particolare uno dei fondatori della cosiddetta musica puntuale.\nIl 29 ottobre 1951 si sposa ad Amburgo con Doris Andrae dalla quale ha avuto quattro figli: Suja (1953), Christel (1956), Markus (1957) e Majella (1961). I due divorziano nel 1965; il 3 aprile 1967 Stockhausen si sposa a San Francisco con l'artista Mary Bauermeister dalla quale ha avuto due figli: Julika (1966) e Simon (1967), anch'esso compositore (Kurtz 1992, 141 &amp; 149; Tannenbaum 1987, 95). La coppia divorzia nel 1972. Quattro dei sei figli divennero poi musicisti professionisti (Kurtz 1992, 202) e Karlheinz Stockhausen scrisse appositamente per loro alcune delle sue composizioni. Gran parte delle parti di tromba di \"Sirius\" (1975-76), la versione per tromba di \"In Freundschaft\" (1997) erano composte per il figlio Markus (Kurtz 1992, 208; Markus Stockhausen 1998, 13\u201316; Tannenbaum 1987, 61) che all'et\u00e0 di 4 anni aveva anche recitato la parte del bambino alla prima di \"Originale\" a Colonia alternandosi con la sorella Christel (Maconie 2005, 220). \"Klavierst\u00fcck XII\" e \"Klavierst\u00fcck XIII\" (e le loro versioni come scene delle opere \"Donnerstag aus Licht\" and \"Samstag aus Licht\") erano scritte per la figlia Majella che le suon\u00f2 la prima volta rispettivamente a 16 e 20 anni (Maconie 2005, 430 &amp; 443; Stockhausen Texte 5:190, 255, 274; Stockhausen Texte 6:64, 373). Il duetto di sassofono nel secondo atto di \"Donnerstag aus Licht\" e un certo numero di parti di sintetizzatore nell'opera Licht, incluso il \"Klavierst\u00fcck XV\" della Dienstag erano composte per Simon (Kurtz 1992, 222; Maconie 2005, 480 &amp; 489; Stockhausen Texte 5:186, 529), che collabor\u00f2 con il padre anche alla produzione delle parti elettroniche di \"Freitag aus Licht\". Christel, che suonava il flauto suon\u00f2 ed interpret\u00f2 \"Tierkreis\" nel 1977 (Stockhausen Texte 5:105).\nTra il 1953 ed il 1998 ha collaborato strettamente con lo \"studio per la musica elettronica\" della radio Westdeutscher Rundfunk per qualche tempo anche come direttore artistico e si \u00e8 dedicato di pi\u00f9 alla musica elettro-acustica. In questo studio di Colonia ha realizzato nel 1955 la sua opera centrale \"Gesang der J\u00fcnglinge im Feuerofen\" (canto della giovent\u00f9 nella fornace ardente) ponendo un nuovo obiettivo nel campo della musica spaziale.\nNel 1961 acquist\u00f2 un appezzamento di terreno nelle vicinanze di K\u00fcrten, ad est di Colonia e vi fece costruire una casa che disegn\u00f2 l'architetto Erich Schneider-Wessling e che Stockhausen abit\u00f2 dal 1965 (Kurtz 1992, 116\u201317, 137\u201338).\nImportante fu anche l'attivit\u00e0 nazionale ed internazionale come docente iniziata negli anni cinquanta. Conduce per molti anni i \"corsi colonesi per la musica nuova\". Karlheinz Stockhausen fu professore per composizione alla University of Pennsylvania prima e al conservatorio di Colonia fra il 1966-67 (Kramer 1998; Stockhausen-Verlag 2010, 2\u20133). \u00c8 l'attrazione principale durante l'Esposizione Mondiale del 1970 ad Osaka con le sue composizioni nel padiglione tedesco. Da quel momento si concentra anche sulla conclusione di una delle opere liriche pi\u00f9 voluminose della storia della musica con il titolo \"Licht\" (luce) che \u00e8 praticamente finita. In quest'opera come anche in altre opere teatrali (per esempio \"Inori\" del 1973) Stockhausen cerca di collegare l'idea scenica con quella musicale in un'unit\u00e0 indivisibile.\nOltre al suo lavoro di compositore Stockhausen \u00e8 attivo anche come direttore d'orchestra e manager culturale che inizia e realizza progetti. Dal 1991 pubblica per la casa d'editrice Stockhausen-Verlag la sua intera opera in un'edizione premiata sia come spartiti sia come CD. Nel 1996 \u00e8 stato nominato dottore d'onore dell'Universit\u00e0 di Berlino e nel 2001 ha ricevuto l'ufficioso premio Nobel della musica il Polar Music Prize.\nNonostante la sua ottima reputazione Stockhausen \u00e8 considerato una persona controversa: il suo a volte eccentrico narcisismo \u00e8 molto criticato dagli esperti. Espressioni in pubblico come \u00abSono stato istruito su Sirio e ci ritorner\u00f2 anche se vivo ancora a K\u00fcrten\u00bb o riferito agli attentati dell'11 settembre 2001 \u00abQuesta \u00e8 l'opera d'arte pi\u00f9 grande mai esistita\u00bb (Stockhausen ha per\u00f2 precisato che quanto da lui detto era stato riportato in maniera ambigua e diffamatoria) hanno portato a consolidare un'immagine tipica di Stockhausen come artista met\u00e0 genio met\u00e0 folle.\n\u00c8 morto il 5 dicembre 2007 all'et\u00e0 di 79 anni a K\u00fcrten-Kettenberg; la sua morte \u00e8 stata comunicata due giorni dopo tramite un comunicato stampa della Fondazione Stockhausen.\nComposizioni.\nKarlheinz Stockhausen scrisse pi\u00f9 di 370 composizioni. Spesso il punto di partenza nel suo lavoro come compositore \u00e8 legato in maniera radicale alla musica tradizionale. Alcuni autori che influenzarono Stockhausen furono Olivier Messiaen, Edgard Var\u00e8se e Anton Webern, ma non manc\u00f2 di prendere ispirazione dal cinema (Stockhausen 1996b) e da artisti visive come Piet Mondrian (Stockhausen 1996a, 94; Texte 3, 92\u201393; Toop 1998) e Paul Klee (Maconie 2005, 187).\nGli anni cinquanta.\nStockhausen inizi\u00f2 a comporre seriamente solo durante il suo terzo anno di conservatorio (Kurtz 1992, 26\u201327). Le sue prime composizioni da studente rimasero sconosciute al pubblico fino al 1971, anno di pubblicazione di \"Ch\u00f6re f\u00fcr Doris\", di \"Drei Lieder\" concerto per contralto e orchestra da camera, e \"Choral\" concerto per coro a cappella (tutte e tre del 1950) e una Sonatina per Violino e pianoforte del 1951 (Maconie 1990, 5\u20136 and 11).\nNell'agosto del 1951, subito dopo la prima visita a Darmstadt, Stockhausen inizi\u00f2 a lavorare a composizioni seriali atematiche in contrasto con le teorie e la tecnica di composizione dodecafonica di Arnold Sch\u00f6nberg (Felder 1977, 92). Le sue prime composizioni erano caratterizzate, come per altri compositori del periodo, dall'adesione alle teorie della Musica puntuale. Alcune composizioni di questo periodo sono Kreuzspiel (1951), il Klavierst\u00fccke I\u2013IV (1952) e la prima versione mai pubblicata di Punkte e Kontra-Punkte. Il lavoro di questo periodo permise a Stockhausen di formulare i suoi primi contributi alla teoria e alla pratica della composizione (Toop 2005, 3), contributi che furono descritti pubblicamente per la prima volta nel dicembre del 1955 in un'intervista radiofonica dal titolo: \"Gruppenkomposition: Klavierst\u00fcck I\" (Texte 1, 63\u201374).\nNel 1952 realizz\u00f2 \"Konkrete Et\u00fcde\" presso lo studio di musica concreta di Pierre Schaeffer e nel 1953 si trasferisce al NWDR studio di Colonia iniziando a sperimentare con la musica elettronica con due \"Electronic Studies\" (1953 e 1954). Pi\u00f9 tardi introdusse disposizioni spaziali delle sorgenti sonore mescolando suoni concreti e musica elettronica nel suo \"Gesang der J\u00fcnglinge\" (1955\u201356). Le esperienze acquisite nei diversi studi fecero maturare in lui l'idea che considerare i timbri delle entit\u00e0 stabili era un'inaccettabile semplificazione (Texte 1, 56). Nelle sue ricerche successive, compiute assieme a Meyer-Eppler rinforz\u00f2 questa sua idea, formulando nuovi criteri \"statistici\" di composizione focalizzando l'attenzione sull'aleatorica, sulla direzione nei movimenti del suono. (\"the change from one state to another, with or without returning motion, as opposed to a fixed state\" Decroupet and Ungeheuer 1998, 98\u201399). Il lavoro di Stockausen negli anni successivi sar\u00e0 volto alla descrizione ed applicazione di queste teorie che verr\u00e0 definito come \"The first revolution occurred from 1952/53 as musique concr\u00e8te, electronic tape music, and space music, entailing composition with transformers, generators, modulators, magnetophones, etc; the integration of all concrete and abstract (synthetic) sound possibilities (also all noises), and the controlled projection of sound in space\" (Stockhausen 1989b, 127; reprinted in Schwartz &amp; Childs 1998, 374).\nCollegamenti esterni.\n[[Categoria:Karlheinz Stockhausen]]\n[[Categoria:Studenti dell'Universit\u00e0 di Bonn]]"}
{"id": "308890", "revid": "124730347", "url": "https://it.wikipedia.org/wiki?curid=308890", "title": "Associazione donatori midollo osseo", "text": "LAssociazione donatori midollo osseo \u00e8 un'associazione che sensibilizza la popolazione ad iscriversi al Registro italiano donatori midollo osseo (internazionalmente noto come IBMDR - Italian Bone Marrow Donor Registry) istituito dalla Legge 52 del marzo 2001 quale unica struttura a livello nazionale, che detiene l'archivio dei potenziali donatori di midollo osseo.\nFondata nel 1990 a Milano da Renato Picardi, l'associazione ha lo scopo di raccogliere le disponibilit\u00e0 dei donatori, oltre a quella di far conoscere al pubblico la possibilit\u00e0 di curare malattie quali la leucemia e le neoplasie del sangue tramite il trapianto di midollo osseo. \nQualunque cittadino pu\u00f2 decidere di iscriversi all'Associazione, mentre se si desidera iscriversi come potenziale donatore al Registro Italiano donatori di midollo osseo \u00e8 necessario rispondere ai requisiti di eleggibilit\u00e0 previsti dalla normativa nazionale. Solo iscrivendosi all'IBMDR si entra nella lista dei potenziali donatori di midollo osseo.\nIn particolare la donazione avviene tramite il prelievo di cellule staminali ematopoietiche, cellule che hanno la capacit\u00e0 di differenziarsi e produrre le cellule che costituiscono il sangue.\nSebbene la probabilit\u00e0 di trovare un donatore \"geneticamente\" compatibile sia molto pi\u00f9 elevata tra consanguinei che tra sconosciuti, la tipizzazione tissutale di un gran numero di potenziali donatori rende possibile il successo della ricerca della compatibilit\u00e0 anche con persone prive di legami di parentela.\nL'associazione collabora con il \"Registro italiano donatori midollo osseo\" presso l'ospedale Galliera di Genova che, collegato ad analoghi registri di altri 39 paesi, permette la ricerca di potenziali donatori al di fuori del territorio nazionale. Ovviamente questo collegamento permette anche di trovare donatori italiani per malati stranieri.\nUna volta accertata la compatibilit\u00e0 del donatore con un paziente ricevente il prelievo pu\u00f2 avvenire in due modi:\nLa scelta del metodo di donazione dipende dalle necessit\u00e0 del paziente e, naturalmente, dalla disponibilit\u00e0 del donatore.\nL'associazione.\nDimensione.\nA fine 2017, il numero totale di donatori iscritti nel Registro Nazionale IBMDR \u00e8 di 392.873, sempre nel 2017 il numero di donatori \u00e8 aumentato di 25.010 unit\u00e0. Il numero di donazioni di midollo effettuate, sempre per l'anno 2017, \u00e8 di 225 mentre il numero di donazioni di midollo effettuate dalla fondazione di IBMDR \u00e8 di 3.872.\nOrganizzazione interna.\nL'Associazione donatori di midollo osseo si compone delle associazioni donatori di midollo osseo (ADMO) Regionali delle Province Autonome di Trento e Bolzano, regolate da uno statuto proprio conforme alle indicazioni della Federazione stessa, gestite da propri organi con delibere assembleari autonome.\nLe ADMO Regionali hanno la rappresentanza della Federazione nella Regione in cui operano e si devono attenere alle delibere del Consiglio Nazionale."}
{"id": "308891", "revid": "256896", "url": "https://it.wikipedia.org/wiki?curid=308891", "title": "ADMO", "text": ""}
{"id": "308892", "revid": "256896", "url": "https://it.wikipedia.org/wiki?curid=308892", "title": "AIDO", "text": ""}
{"id": "308893", "revid": "6923", "url": "https://it.wikipedia.org/wiki?curid=308893", "title": "Pirmin Zurbriggen", "text": "Campione polivalente, \u00e8 uno dei cinque uomini che hanno vinto almeno una volta in ognuna delle cinque specialit\u00e0 dello sci alpino. Atleta di punta della squadra elvetica degli anni 1980, nel suo palmar\u00e8s vanta tra l'altro un titolo olimpico, quattro iridati, quattro Coppe del Mondo generali e nove di specialit\u00e0.\nBiografia.\n\u00c8 fratello maggiore di Heidi e padre di Elia, a loro volta sciatori alpini di alto livello.\nCarriera sciistica.\nStagioni 1980-1984.\nZurbriggen colse il primo successo internazionale in carriera vincendo la medaglia d'oro nella discesa libera agli Europei juniores del 1980, disputati a Madonna di Campiglio, mentre il suo primo piazzamento in Coppa del Mondo fu il 5\u00ba posto ottenuto nella combinata di Ebnat-Kappel del 4 gennaio 1981; il 24 gennaio 1982 conquist\u00f2 il primo podio nel circuito vincendo la prestigiosa combinata del Trofeo del Lauberhorn a Wengen. Nella stagione 1982-1983 lo sciatore vallesano inizi\u00f2 ad affermarsi ai vertici della Coppa del Mondo: ottenne sei podi, con due vittorie (la combinata della 3-Tre di Madonna di Campiglio, il 22 dicembre, e lo slalom gigante della Chuenisb\u00e4rgli di Adelboden, l'11 gennaio), e si piazz\u00f2 al 6\u00ba posto nella classifica generale.\nNella stagione 1983-1984 Zurbriggen vinse la sua prima Coppa del Mondo generale, sopravanzando di 26 punti lo svedese Ingemar Stenmark; i suoi podi quell'anno furono dodici, con quattro vittorie. Nella stessa stagione esord\u00ec anche ai Giochi olimpici invernali: a arriv\u00f2 4\u00ba nella discesa libera, a dieci centesimi dal podio, e non port\u00f2 a termine lo slalom gigante e lo slalom speciale.\nStagioni 1985-1986.\nNel 1984-1985 in Coppa del Mondo Zurbriggen ottenne otto podi con sei vittorie, tra le quali le due colte in discesa libera sulla Streif di Kitzb\u00fchel l'11 e il 12 gennaio, nonostante la rottura di un menisco durante la seconda gara, che gli permisero di diventare il terzo sciatore della storia (dopo Jean-Claude Killy e Henri Duvillard) ad aver ottenuto vittorie in tutte le specialit\u00e0 di Coppa del Mondo, e il primo dall'introduzione del supergigante; nella classifica generale e in quella di slalom gigante venne tuttavia battuto dall'austro-lussemburghese Marc Girardelli, in entrambi i casi di 18 punti. Nel 1985 fu al cancelletto di partenza anche dei Mondiali di Bormio, durante i quali conquist\u00f2 due medaglie d'oro (nella discesa libera e nella combinata) e una d'argento (nello slalom gigante).\nAnche nella stagione 1985-1986 fu 2\u00ba nella classifica generale di Coppa del Mondo dietro a Girardelli, questa volta per 10 punti; ottenne lo stesso piazzamento nella classifica della Coppa del Mondo di supergigante, stilata quell'anno per la prima volta e vinta dal tedesco occidentale Markus Wasmeier con 38 punti di vantaggio, mentre Zurbriggen s'impose nella classifica di combinata, per la quale all'epoca non era prevista l'assegnazione di alcun trofeo. I suoi podi quell'anno furono nove e tra le quattro vittorie spicc\u00f2 quella nella combinata dell'Hahnenkamm di Kitzb\u00fchel, il 19 gennaio.\nStagioni 1987-1988.\nNel 1986-1987 Zurbriggen domin\u00f2 la Coppa del Mondo: vinse infatti la coppa di cristallo generale (con 149 punti di vantaggio su Girardelli) e quelle di specialit\u00e0 di discesa libera (con 20 punti in pi\u00f9 del suo connazionale Peter M\u00fcller), di supergigante (ancora con 20 punti di margine, qui su Girardelli) e di slalom gigante; vinse anche la classifica di combinata. Tra i suoi quindici podi di quell'anno, undici furono vittorie; nel mese di gennaio, nel breve volgere di due settimane, s'impose in una serrata successione di classiche dello sci alpino: la discesa libera della Kandahar di Garmisch-Partenkirchen il 10, lo slalom gigante della Chuenisb\u00e4rgli di Adelboden il 13, la combinata del Lauberhorn di Wengen il 18, un secondo slalom gigante sulla Chuenisb\u00e4rgli il 20 e la discesa libera e la combinata dell'Hahnenkamm di Kitzb\u00fchel il 25. Sempre nel 1987 ai Mondiali di Crans-Montana ottenne il titolo iridato nel supergigante e nello slalom gigante e la medaglia d'argento nella discesa libera e nella combinata.\nAnche nella stagione successiva vinse la coppa di cristallo generale e quelle di discesa libera e di supergigante, superando rispettivamente gli italiani Alberto Tomba (di 29 punti) e Michael Mair (di 18 punti) e il tedesco occidentale Wasmeier (di un punto); quell'anno i suoi podi furono dieci, con due vittorie tra le quali la discesa libera disputata sulla Planai di Schladming il 28 gennaio. Ai XV Giochi olimpici invernali di , sua ultima presenza olimpica, Zurbriggen vinse la medaglia d'oro nella discesa libera e quella di bronzo nello slalom gigante; si classific\u00f2 inoltre 5\u00ba nel supergigante, 7\u00ba nello slalom speciale e non concluse la combinata poich\u00e9 inforc\u00f2 a poche porte dal termine della seconda manche della prova di slalom speciale, a vittoria quasi certa. La prova dello slalom gigante fu segnata da un tragico fatto di cronaca: mentre risaliva per la seconda manche Zurbriggen fu testimone dell'incidente che cost\u00f2 la vita a J\u00f6rg Oberhammer, medico della Nazionale austriaca.\nStagioni 1989-1990.\nLa stagione 1988-1989 fu contraddistinta dai Mondiali di Vail, ultima rassegna iridata cui partecip\u00f2 Zurbriggen: vinse la medaglia d'argento nel supergigante, quella di bronzo nello slalom gigante e si classific\u00f2 15\u00ba nella discesa libera e 4\u00ba nella combinata. Sempre nel 1989 conquist\u00f2 anche la Coppa del Mondo di supergigante (superando di 11 punti lo svedese Lars-B\u00f6rje Eriksson). Dopo aver ottenuto complessivamente undici podi con tre vittorie, in classifica generale fu 2\u00ba, staccato di 98 punti da Girardelli.\nLa stagione 1989-1990 fu l'ultima annata agonistica di Zurbriggen, che si conged\u00f2 dal Circo bianco vincendo la sua quarta Coppa del Mondo generale, con 123 punti di vantaggio su Furuseth, e la Coppa di supergigante, superando G\u00fcnther Mader di 17 punti. S'impose anche nella classifica di combinata e ottenne nove podi, con sei vittorie tra le quali altre due classiche dello sci alpino, la discesa libera della Saslong in Val Gardena il 16 dicembre e, per la terza volta in carriera, la combinata dell'Hahnenkamm di Kitzb\u00fchel il 21 gennaio. L'ultimo successo in Coppa del Mondo, nonch\u00e9 ultimo podio, di Zurbriggen giunse il 10 marzo a Hemsedal in supergigante, mentre l'ultimo piazzamento della sua carriera fu l'11\u00ba posto ottenuto nella discesa libera di Coppa del Mondo disputata a \u00c5re il 17 marzo seguente.\nBilancio della carriera.\nFin dalle sue prime apparizioni in Coppa del Mondo Zurbriggen mostr\u00f2 le caratteristiche dello sciatore polivalente, eccellendo nella discesa libera e nello slalom gigante ma capace di andar bene anche in slalom speciale; in seguito fu uno dei primi atleti capaci di vincere nel supergigante, introdotto proprio negli anni della sua attivit\u00e0 agonistica. Apprezzato dai colleghi per le sue doti umane, fu uno dei pi\u00f9 forti sciatori di tutti i tempi, dominatore assieme a Marc Girardelli del Circo bianco nella seconda met\u00e0 degli anni 1980.\n. Complessivamente Zurbriggen vanta 40 vittorie e 83 podi in Coppa del Mondo.\nCarriera da allenatore.\nDopo il ritiro, oltre all'attivit\u00e0 di albergatore a Zermatt e nella natia Saas-Almagell, si \u00e8 dedicato a quella di allenatore, seguendo per un breve periodo i discesisti della nazionale elvetica e collaborando con Steve Locher nella sua struttura SUS.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nCoppa Europa.\nCoppa Europa - vittorie.\nLegenda:\nDH = discesa libera\nGS = slalom gigante"}
{"id": "308897", "revid": "287204", "url": "https://it.wikipedia.org/wiki?curid=308897", "title": "Andreas P\u00f6der", "text": " \u00c8 l\"Obmann\" della \"B\u00fcrger Union f\u00fcr S\u00fcdtirol\", fino al 2018, portavoce in consiglio regionale del Trentino-Alto Adige, oltre che uno dei principali esponenti della corrente indipendentista della Provincia autonoma di Bolzano. Il suo orientamento politico \u00e8 di centro-destra.\nBiografia.\nHa sempre vissuto a Lana, \u00e8 sposato, e ha quattro figli; \u00e8 giornalista radiofonico ed esperto di comunicazione. Entrato nel 1991 nel movimento fondato da Eva Klotz, ne scala presto i vertici, diventandone segretario politico nel 1995.\nNel 1996 si candida per la Camera dei deputati nella lista dell\"Union f\u00fcr S\u00fcdtirol\" non riuscendo ad essere eletto, ma prendendo il 9,4% dei voti nel collegio uninominale di appartenenza.\nViene eletto nel consiglio provinciale di Bolzano e regionale del Trentino-Alto Adige per la prima volta nel 1998 e riconfermato nel 2003, e poi rieletto nel 2008 e 2013. Non \u00e8 stato rieletto nel 2018.\nNel 2005 P\u00f6der \u00e8 stato iscritto nel registro degli indagati per istigazione all'odio razziale. In particolare, l'accusa \u00e8 quella di avere violato la legge Mancino per l'appoggio esterno fornito all'organizzazione neonazista \"S\u00fcdtiroler Kameradschaftsring\".\nAd accusare P\u00f6der \u00e8 stata un'intercettazione telefonica con la quale si complimentava con uno dei neonazisti dell'organizzazione per l'aggressione a un esponente della comunit\u00e0 ebraica. Per questo fatto \u00e8 stato anche deferito ai probiviri del partito e la stessa \"leader\" dell\"Union f\u00fcr S\u00fcdtirol\", Eva Klotz, lo ha duramente attaccato e condannato pubblicamente.\nDurante il congresso del partito nel maggio 2007, P\u00f6der presenta una mozione che ripristina la figura dell\"Obmann\". La mozione passa di stretta misura, e - di fatto - la co-leader del movimento, Eva Klotz, venne messa ai margini. Ne segu\u00ec una scissione: la Klotz uscir\u00e0 dal partito con parte del gruppo dirigente, per fondare S\u00fcd-Tiroler Freiheit. Alle successive elezioni provinciali l'UfS viene ridimensionata, ma P\u00f6der risulter\u00e0 comunque eletto.\nP\u00f6der poi ha fondato il partito B\u00fcrgerUnion, un partito di destra.\nA seguito delle elezioni provinciali del 2018 \u00e8 rimasto escluso dal Consiglio provinciale di Bolzano, dopo una tornata che ha visto la sua lista fermarsi ad un misero 1,3%."}
{"id": "308898", "revid": "599013", "url": "https://it.wikipedia.org/wiki?curid=308898", "title": "Proteo (astronomia)", "text": "Proteo (dal greco \u03a0\u03c1\u03c9\u03c4\u03ad\u03b1\u03c2), o Nettuno\u00a0VIII, \u00e8 il secondo satellite di Nettuno per dimensioni dopo Tritone. Il suo nome deriva da quello di Proteo, una divinit\u00e0 minore del mare in grado di modificare, secondo la mitologia greca, il proprio aspetto.\nStoria.\nProteo venne scoperto grazie a un'immagine catturata dalla sonda statunitense \"Voyager 2\" durante il sorvolo di Nettuno del 1989. Ricevette la designazione provvisoria di S/1989\u00a0N\u00a01. Stephen Synnott e Bradford Smith annunciarono (circolare UAI 4806) la sua scoperta il 7 luglio 1989, citando 17 immagini scattate nell'arco di 21 giorni, facendo in tal modo risalire la scoperta al 16 giugno.\nSuperficie.\nProteo ha un diametro superiore a 400\u00a0km, ed \u00e8 pertanto pi\u00f9 grande di Nereide, un altro satellite di Nettuno gi\u00e0 precedentemente noto grazie ad osservazioni effettuate dalla Terra. Si ritiene che Proteo non sia stato scoperto dai telescopi terrestri a causa della sua orbita troppo vicina al pianeta, che ne impedisce l'individuazione diretta. Inoltre Proteo \u00e8 uno degli oggetti pi\u00f9 scuri del sistema solare, con un'albedo pari ad appena 0,10 (viene riflesso il 6-10% della luce solare incidente), che lo accomuna a Febe, satellite di Saturno. Questo porta a concludere che, a differenza di altri satelliti, non abbia avuto attivit\u00e0 geologica di rilievo. Ha un aspetto irregolare; gli scienziati credono che Proteo abbia la densit\u00e0 limite per un corpo non sferoidale. Il satellite saturniano Mimas si presenta pi\u00f9 regolare, nonostante sia meno massiccio di Proteo.\nLa formazione geologica pi\u00f9 prominente della superficie di Proteo \u00e8 certamente il cratere Pharos."}
{"id": "308899", "revid": "533647", "url": "https://it.wikipedia.org/wiki?curid=308899", "title": "Associazione italiana per la donazione di organi", "text": "L'Associazione italiana per la donazione di organi, tessuti e cellule (AIDO) \u00e8 un'associazione di persone che accettano volontariamente di donare i propri organi, tessuti e cellule in caso di morte. L'Associazione ha sede legale e direzione operativa a Roma.\nStoria.\nNacque come \"Donatori organi bergamaschi\" (DOB), il 26 febbraio 1973 a Bergamo, come espansione di una realt\u00e0 all'epoca solo cittadina, fondata per iniziativa di Giorgio Brumat. All'epoca della fondazione, in Italia era possibile solo il trapianto di rene e l'urgenza delle donazioni era amplificata dalla difficolt\u00e0 che i nefropatici dovevano affrontare per sottoporsi alla emodialisi, unico trattamento possibile. Dopo solo 4 anni, AIDO super\u00f2 i iscritti e le 600 sedi comunali, e stipul\u00f2 un accordo con il Ministero dell'Istruzione per far conoscere l'associazione e i suoi scopi nelle scuole italiane.\nDal 1983 l'associazione ha offerto il proprio patrocino per l'istituzione di un premio annuale alla memoria di Beppe Viola, la cui cerimonia di premiazione si svolgeva a Coccaglio in provincia di Brescia, e che inizialmente \u00e8 stato assegnato a giornalisti che avevano realizzato servizi in favore della donazione degli organi. Nel 1986 l'allora presidente della Repubblica Francesco Cossiga confer\u00ec all'associazione la medaglia d'oro al merito della sanit\u00e0 di tutti i cittadini"}
{"id": "308900", "revid": "125261120", "url": "https://it.wikipedia.org/wiki?curid=308900", "title": "Franco Albini", "text": "Biografia.\nFiglio di un ingegnere, nel 1929 si laure\u00f2 in Architettura al Politecnico di Milano, compiendo viaggi in Europa che gli permisero di conoscere personalmente personalit\u00e0 quali Le Corbusier e Ludwig Mies van der Rohe. Nel 1931 inizi\u00f2 una propria attivit\u00e0 professionale con studio associato con gli architetti Giancarlo Palanti e Renato Camus, realizzando nei primi anni principalmente progetti di mobili d'arredamento. Entr\u00f2 presto in contatto con l'ambiente di \"Casabella\" (nel 1932 l'incontro con Edoardo Persico), che in quegli anni ebbe il ruolo di vero crogiolo dell'architettura del Razionalismo italiano.\nNel 1936 ebbe il primo incarico di rilievo progettando il quartiere Fabio Filzi a Milano. Alla fine degli anni trenta prese parte ad alcuni importanti gruppi progettuali quali il piano urbanistico \"Milano Verde\" (assieme ad Ignazio Gardella, Giuseppe Pagano, Giovanni Romano e altri), e ad alcuni importanti concorsi per l'EUR.\nNel 1945 fu tra i fondatori di \"Movimento Studi Architettura\", un importante momento di rinascita culturale e per poco tempo (1946) fu direttore della rivista \"Costruzioni Casabella\" (assieme a Giancarlo Palanti).\nIn detti anni firm\u00f2 i piani regolatori di Milano e Reggio Emilia (oltre ad alcuni piani particolareggiati a Genova).\nNel 1952 entr\u00f2 a far parte dello studio Franca Helg, architetto con cui Albini condivise i successivi progetti.\nNei primi anni cinquanta ebbe i primi incarichi che ottennero ampio riscontro di critica. La sistemazione delle Gallerie comunali di Palazzo Bianco a Genova fu uno dei primi musei realizzati all'interno di una struttura storica e impostato secondo i principi del Movimento Moderno, realizzato con interventi in netto contrasto con l'edificio preesistente, ma che rappresentano comunque un \"felice inserimento\". Questo progetto inaugura una serie di progetti, di cui quattro a Genova, che renderanno Albini un maestro della museografia. Ma Albini si distinse anche in altri progetti importanti come l'edificio per uffici Ina a Parma (1950-54), e gli Uffici Comunali, sempre a Genova (1950-63), che si confrontano con la citt\u00e0 storica in modo inedito.\nNei primi anni '60 entrano nello studio le altre due presenze importanti di Antonio Piva (nel 1962) e del figlio Marco Albini (nel 1965), che assieme a Franca Helg costituiranno un gruppo che porter\u00e0 a termine numerosi progetti di Albini anche dopo la sua morte. Successivamente l'architetto ebbe numerosi incarichi, tra questi la sede della Rinascente a Roma (1957-61) e la stazioni della linea 1 della Metropolitana Milanese (1962-63), inaugurata il primo novembre 1964. Vanno anche ricordati i numerosi e magistrali allestimenti di mostre.\nAlbini \"designer\".\nAlbini affianc\u00f2 all'attivit\u00e0 di architetto quella di \"designer\", soprattutto di elementi d'arredo, per tutta la carriera.\nAlcuni mobili, quali la sperimentale \"libreria in tensostruttura\" del 1938, lo pongono come grande innovatore in questo campo. Alcuni degli oggetti progettati da Albini, mobili e altri oggetti, tra cui alcune famose maniglie, sono ancora in produzione e sono venduti in tutto il mondo: fra questi vi \u00e8 la poltrona \"Fiorenza\", disegnata nel 1952 per Arflex utilizzando materiali allora innovativi per il settore del mobile.\nGi\u00e0 nel 1936, aveva dato alle stampe il volumetto \"La Gommapiuma Pirelli alla VI Triennale\", in cui illustrava le applicazioni innovative di questo materiale nell'industria del mobile, portando, come esempi, le realizzazioni di sedute proposte in diversi spazi espositivi della VI Triennale di Milano, disegnate da lui stesso, e da vari architetti, tra cui Giulio Minoletti, Gio Ponti, Piero Bottoni, e altri ancora.\nLa didattica.\nAlbini ebbe anche un'importante attivit\u00e0 didattica, da quando, nel 1949, insieme ad altri architetti importanti, fu chiamato da Giuseppe Samon\u00e0 allo IUAV (Istituto Universitario di Architettura di Venezia), in cui insegn\u00f2 negli anni 1949-1954 e 1955-1964.\nHa inoltre insegnato al Politecnico di Torino, nell'anno accademico 1954-1955, per la prima volta come professore di ruolo, e dal 1964 al Politecnico di Milano.\nPartecipazioni.\nAlbini fu nel gruppo di architetti del CIAM (Congresso internazionale di architettura moderna) e fu membro dell'INU (Istituto Nazionale di Urbanistica), dell'Accademia di San Luca, dell'American Institute of Architects (AIA), dell'Istituto scientifico del CNR-Consiglio nazionale delle ricerche per la sezione di museografia (1970).\nRiconoscimenti.\nNumerosi furono i premi e i riconoscimenti, tra i quali si citano:\nAlbini: dal cucchiaio alla citt\u00e0.\nAlbini incarna l'ideale di un architetto completamente immerso nella contemporaneit\u00e0 ma allo stesso tempo non specializzato, capace di occuparsi di diverse scale di intervento, incarnando l'attitudine espressa con lo slogan \"dal cucchiaio alla citt\u00e0\" coniato da Ernesto Rogers nella Carta di Atene del 1952, con il quale Rogers intendeva sintetizzare l'approccio tipico di un architetto milanese, in grado di disegnare un cucchiaio, una sedia, una lampada, nello stesso tempo in si \u00e8 impegnati sul progetto di un grattacielo.\nAlbini fu uno degli architetti che incarnarono questa attitudine multidisciplinare, in cui le tre dimensioni disciplinari del disegno industriale, dell'architettura, dell'urbanistica, si fondono secondo un indirizzo umanistico che lo accomun\u00f2 ai principali maestri del Movimento Moderno.\nLa sua ricerca si mosse su questi campi con rigore e con notevole coerenza durante la carriera, durata quasi cinquant'anni. La sua architettura mir\u00f2 sempre alla coerenza, piuttosto che alla moda del momento; per questo tra la produzione di prima e dopo la guerra non si legge una vera soluzione di continuit\u00e0 e l'architetto rimase fedele a quelle scelte compiute in giovent\u00f9.\nIl suo contributo si pu\u00f2 sintetizzare nei seguenti punti:\nArchivio.\nL'archivio Franco Albini - Franca Helg \u00e8 stato dichiarato nel 2002 dal Ministero per i Beni e le Attivit\u00e0 Culturali di notevole interesse storico, ai sensi del D.L.490/99, titolo I. L'archivio conserva la documentazione dell'attivit\u00e0 professionale svolta dagli architetti Franco Albini e Franca Helg nei settori della progettazione architettonica, urbanistica e del disegno industriale dal 1945 al 1989; dal 1978 in collaborazione con Antonio Piva e Marco Albini. L'archivio comprende anche la documentazione dell'attivit\u00e0 professionale di Marco Albini fino al 2001.\nFranco Albini: la Fondazione.\nNel 2007, nello studio dove Albini ha lavorato per anni, \u00e8 stata istituita dalla nipote Paola e dal figlio Marco una Fondazione volta a tutelarne e a divulgarne l'eredit\u00e0 artistica.\nIn via Telesio 13 a Milano sono conservati migliaia di documenti: disegni, schizzi, relazioni di progetto, lettere, libri e riviste storiche, fotografie e diapositive \u2013 tutti consultabili su richiesta \u2013, oltre ai pi\u00f9 significativi oggetti di design firmati dall'architetto, tra cui molti pezzi unici e prototipi.\nDal 2013 vengono organizzate visite guidate su prenotazione, visite in cui viene illustrato il lavoro di Franco Albini, con approfondimenti mirati sui suoi progetti. L'obiettivo \u00e8 raccontare il lavoro dell'architetto milanese attraverso l'immersione del pubblico nel luogo dove egli ha operato gli ultimi anni della sua carriera, per conoscere la sua Opera, il suo metodo progettuale e il suo Archivio vincolato dallo Stato Italiano come Patrimonio Nazionale.\nLa Fondazione, tra le varie attivit\u00e0, realizza oggi anche visite guidate e laboratori per bambini e workshop e team building per aziende, allo scopo di applicare i principi del lavoro di Franco Albini e del movimento moderno nell'ambito della didattica e della formazione.\nBibliografia.\nAlbini non fu prolifico scrittore, sebbene pubblic\u00f2 articoli in diverse riviste specializzate.\nTra le diverse monografie sull'opera dell'architetto si possono ricordare le seguenti:"}
{"id": "308904", "revid": "104458", "url": "https://it.wikipedia.org/wiki?curid=308904", "title": "Liv Grete Skjelbreid", "text": ""}
{"id": "308906", "revid": "339392", "url": "https://it.wikipedia.org/wiki?curid=308906", "title": "Liv Grete Skjelbreid Poir\u00e9e", "text": ""}
{"id": "308910", "revid": "183694", "url": "https://it.wikipedia.org/wiki?curid=308910", "title": "Arnold Cassola", "text": "Insegna maltese e letterature comparate all'Universit\u00e0 di Malta. \u00c8 autore e curatore di vari libri e saggi accademici.\nBiografia.\nHa conseguito due lauree, la prima in lingue all'Universit\u00e0 di Malta e la seconda in lettere (percorso italianistico) in quella di Pisa. Dopo essersi perfezionato a Urbino, ha insegnato presso l'Universit\u00e0 di Catania (1981-83) e a La Sapienza di Roma (1983-88), per poi passare all'Universit\u00e0 di Malta.\nNel 1989 \u00e8 stato cofondatore del partito di Alternativa Democratica (\"Alternattiva Demokratika - The Green Party\").\nDal 1990 al 1997 \u00e8 stato delegato del Partito Verde Europeo e nel 1994 \u00e8 stato eletto consigliere comunale a Swieqi (Malta).\nNel 1999 \u00e8 diventato il primo maltese a ricoprire una carica all'Unione Europea: eletto Segretario Generale del Partito Verde Europeo, con base a Bruxelles, ha mantenuto questa posizione fino al 2006.\nOltre all'Italia e al Belgio ha vissuto a Malta, e in Svizzera, dove ha insegnato a figli di italiani.\nNel 2005 \u00e8 stato osservatore elettorale dell'Unione europea in Burundi.\nAlle elezioni politiche italiane del 2006 \u00e8 stato eletto alla Camera dei deputati come candidato de l'Unione, rappresentando gli italiani che risiedono all'estero (nella ripartizione Europa) con 19.192 preferenze.\nHa presentato varie interpellanze parlamentari, tra le quali quella sull'operato del NARIC italiano, l'agenzia EU incaricata del riconoscimento dei titoli stranieri e della promozione delle lauree italiane all'estero.\n\u00c8 inoltre saggista autore di monografie su personaggi significativi dell'isola natale, come Giovan Francesco Buonamico, e di articoli sulla storia maltese."}
{"id": "308911", "revid": "14480", "url": "https://it.wikipedia.org/wiki?curid=308911", "title": "Rito maronita", "text": ""}
{"id": "308913", "revid": "124154681", "url": "https://it.wikipedia.org/wiki?curid=308913", "title": "Fidelio", "text": "Fidelio (Op. 72b) \u00e8 un'opera in due atti di Ludwig van Beethoven su libretto di Joseph Sonnleithner e Georg Friedrich Treitschke.\nLa prima rappresentazione fu data il 20 novembre 1805 al Theater an der Wien (Vienna) diretta da Ignaz von Seyfried.\nLa genesi di \"Fidelio\".\n\"Fidelio\" \u00e8 l'unico lavoro teatrale realizzato da Beethoven. Nel 1804 il compositore rimase affascinato da \"L\u00e9onore ou l'amour conjugal\" di Jean-Nicolas Bouilly.\nIl lavoro beethoveniano \u00e8 pervenuto in tre versioni, ognuna piuttosto diversa dall'altra, di cui nelle moderne esecuzioni di prassi, solamente la prima e la terza sarebbero da considerarsi come \"ufficiali\". \u00c8 da tenere presente, comunque, che la versione originaria (quella che poi verr\u00e0 considerata come la prima) del \"Singspiel\" in tre atti (nella seconda e terza versione gli atti poi furono ridotti a due), presentata il 20 novembre 1805 al Theater an der Wien non portava il titolo di \"Fidelio\", titolo quest'ultimo inserito dall'autore solo per la terza e definitiva versione, bens\u00ec quello di \"Leonore\". \"Leonore oder die eheliche Liebe\" (Op. 72) (\"Leonora ossia l'amor coniugale\") non incontr\u00f2 il favore del pubblico tanto che Beethoven fu costretto a ritirare l'opera.\nGran parte dell'insuccesso fu dovuto, quasi sicuramente, all'eccessiva lunghezza del lavoro. Un notevole peso dovette avere anche il momento storico molto travagliato per Vienna, che proprio in quei giorni era stata invasa dall'esercito napoleonico, creando un clima di generale paura per la citt\u00e0 e i suoi abitanti (quasi tutti gli spettatori erano costituiti da militari francesi). Non si pu\u00f2, infatti, tacere sul peso anche politico del \"Fidelio\", il cui tema della lotta contro la tirannia e dell'affermazione della libert\u00e0 e della giustizia, estremamente caro a Beethoven al di l\u00e0 della contingenza storica, poteva trovare diretta giustificazione nella situazione in cui si trovava la citt\u00e0 austriaca.\nNonostante le aspre critiche di chi accusava Beethoven di non sapere scrivere per le voci, di trattarle indistintamente come strumenti e di essere poco avvezzo al genere teatrale, egli arrangi\u00f2, avvalendosi di un libretto revisionato dall'amico Stephan von Breuning, una nuova versione in due atti del lavoro, ripresentata l'anno successivo (29 marzo 1806) sempre con il titolo \"Leonore\" (Op. 72a) al Theater an der Wien, ma con non migliori esiti, tanto da costringerlo a ritirarlo nuovamente. Solo otto anni dopo (1814), dietro richiesta del Theater am K\u00e4rntnertor, Beethoven torn\u00f2 ancora una volta su \"Leonore\" avvalendosi della collaborazione del giovane Treitschke, che corresse il libretto migliorandolo dal punto di vista teatrale. La versione definitiva con il nuovo titolo questa volta cambiato in \"Fidelio\" and\u00f2 in scena in quello stesso anno con successo il 23 maggio con Johann Michael Vogl come Don Pizarro.\nIl segno pi\u00f9 evidente del lungo travaglio compositivo \u00e8 costituito dalle quattro ouverture scritte da Beethoven per il \"Singspiel\": due nel 1804, una nel 1805 e un'ultima (quella definitiva) nel 1814. Il compositore cos\u00ec descriveva la sua opera: \u00ab\"Di tutte le mie creature, il Fidelio \u00e8 quella la cui nascita mi \u00e8 costata i pi\u00f9 aspri dolori, quella che mi ha procurato i maggiori dispiaceri. Per questo \u00e8 anche la pi\u00f9 cara; su tutte le altre mie opere, la considero degna di essere conservata e utilizzata per la scienza dell'arte\"\u00bb.\nLe ouverture di \"Fidelio\".\nBeethoven sentiva la necessit\u00e0 di comporre un'appropriata ouverture per \"Fidelio\" e ne compose complessivamente quattro versioni. La versione composta per la Prima del 1805 \u00e8 il rifacimento dell'ouverture oggi nota come \"Leonore No. 1\" (Op. 138). Il risultato di questo rifacimento \u00e8 l'ouverture che al giorno d'oggi \u00e8 nota con il titolo di \"Leonore No. 2\" (op. 72). Quindi Beethoven part\u00ec da quest'ultima realizzazione per poi creare la \"Leonore No. 3\" (Op. 72a) per le rappresentazioni del 1806. Quest'ultima \u00e8 considerata da molti come la migliore delle quattro ouverture, sia per l'intensit\u00e0 drammatica, sia per il grande respiro sinfonico, ma aveva il difetto di sovrastare la scena iniziale dell'opera e di prefigurarne il finale, anticipando lo squillo di tromba risolutivo (raffigurante l'arrivo di don Fernando). L'una e l'altra ebbero grande fortuna come pagine orchestrali a s\u00e9 stanti, ma proprio per la loro grandezza furono giudicate inadatte a fare da premessa a un'opera le cui prime scene presentano un carattere di commedia borghese. Beethoven quindi decise di apporre ulteriori modifiche (che abbandon\u00f2 poco dopo) per una presunta rappresentazione del 1807 a Praga, che comunque non ebbe mai luogo. La versione che oggi \u00e8 chiamata \"Leonore No. 1\" (Op. 138), che in realt\u00e0 era stata gi\u00e0 scritta nel 1805, verr\u00e0 solamente eseguita postuma e mai entrer\u00e0 a far parte delle tormentate vicende creative del \"Fidelio\" . Nel 1814 Beethoven ne scrisse la versione definitiva (Op. 72b), molto pi\u00f9 snella, che sembra adattarsi meglio per l'inizio dell'opera.\nLe intenzioni finali di Beethoven sono generalmente rispettate oggi durante le rappresentazioni contemporanee. Gustav Mahler introdusse la pratica, comune fino alla met\u00e0 del XX secolo, di suonare la \"Leonore No. 3\" nel cambio di scena del secondo atto: alcuni direttori continuano tale usanza.\nTrama.\nIl soggetto \u00e8 tratto da \"L\u00e9onore ou l'amour conjugal\" di Jean-Nicolas Bouilly, scritto a suo tempo per il musicista Pierre Gaveaux, e si basa su di un fatto realmente accaduto nella Francia del periodo del Terrore, di cui l'autore (all'epoca accusatore pubblico del tribunale rivoluzionario di Tours) parla anche nei suoi \"M\u00e9moires\".\nAtto I.\nL'azione si svolge in una prigione a qualche miglio fuori da Siviglia, nel XVII secolo.\nDon Pizarro \u00e8 il governatore della prigione in cui egli stesso ha fatto imprigionare ingiustamente il suo nemico personale Florestan. La moglie di questi, Leonore, vuole ritrovarlo e, travestitasi da uomo e preso il nome di Fidelio, ne intraprende le ricerche. Le informazioni raccolte la indirizzano proprio verso il carcere di don Pizarro. Qui, per scoprire se Florestan \u00e8 tra i prigionieri, fa in modo di entrare nelle grazie di Rocco, il carceriere, e, involontariamente, entra anche in quelle di Marzelline, la figlia di lui, che se ne invaghisce sdegnando le attenzioni di Jaquino, il giovane portiere della prigione.\nNel frattempo don Pizarro viene informato con una lettera dell'imminente arrivo del ministro di stato Don Fernando, e teme che questi possa scoprire l'arbitrio commesso con l'arresto illegale di Florestan, che don Fernando ben conosce. D\u00e0 ordine, dunque, a Rocco di uccidere il prigioniero ricevendone, per\u00f2, un rifiuto. Costretto a commettere personalmente il delitto ottiene, per\u00f2, che Rocco prepari la fossa. Fidelio assiste al colloquio e sospetta che il prigioniero di cui parla don Pizarro sia proprio Florestan. Per scoprirlo convince Rocco a far uscire in cortile tutti i prigionieri, ma Florestan non si trova tra questi e Fidelio, rassegnato, non pu\u00f2 far altro che seguire Rocco nelle segrete per aiutarlo a scavare la fossa. Intanto arriva Pizarro furioso per i prigionieri liberi, chiede spiegazioni, Rocco dice che lo ha fatto per la festa del re, Pizarro risponde che va bene ma ordina ai prigionieri di rientrare subito nelle loro celle.\nAtto II.\nFlorestan giace incatenato nel buio della segreta e si lamenta della perduta libert\u00e0. Entrano Rocco e Fidelio, che si era deciso a salvare comunque il prigioniero chiunque egli fosse. Non appena ne ode la voce invocare il nome \"Leonore\", per\u00f2, riconosce subito in lui il marito. Quando don Pizarro arriva per ucciderlo, Fidelio lo affronta e gli rivela la sua identit\u00e0, ma il governatore \u00e8 ben deciso a uccidere entrambi.\nUno squillar di tromba annunciante l'arrivo del ministro fa frettolosamente uscire don Pizarro dalle segrete, mentre Leonore e Florestan si abbracciano esultanti. Nella piazza del castello il ministro d\u00e0 ordine che i prigionieri siano liberati e ascolta da Rocco il resoconto dei fatti. Leonore toglie personalmente le catene al marito e, mentre i crimini di don Pizarro vengono smascherati, si leva un coro in lode dell'eroina.\nPrime rappresentazioni.\nIl 27 novembre 1814 va in scena a Praga diretta da Carl Maria von Weber con Johann Michael Vogl. Il 10 ottobre 1815 avviene la prima nel Staatsoper Unter den Linden di Berlino, il 22 maggio 1816 nell'Opera di Amburgo ed il 29 aprile 1823 a Dresda diretta da von Weber. Nel 1829 avviene la prima nel Th\u00e9\u00e2tre-Italien di Parigi. Nel Regno Unito la prima \u00e8 stata il 18 maggio 1832 al King's Theatre (oggi Her Majesty's Theatre) in Haymarket di Londra con Maria Malibran, al Royal Opera House il 12 giugno 1835, con la Malibran in inglese, per la Alfred Bunn Opera Company ed al Theatre Royal di Edimburgo il 23 dicembre 1853. Nel 1839 va in scena a New York ed a Pest, nel 1841 a Lione, nel 1849 al Drury Lane di Londra, nel 1856 per il Broadway theatre, nel 1860 nel Th\u00e9\u00e2tre Lyrique di Parigi nella versione francese di Jules Barbier e Michel Carr\u00e9 come \"Fid\u00e8lio\" e nel 1863 a Filadelfia. Al Wiener Staatsoper la prima \u00e8 stata il 10 giugno 1869. In Italia la prima \u00e8 stata il 15 maggio 1883 al Teatro dal Verme di Milano diretta da Anton Seidl ed il 4 febbraio 1886 avviene la prima nel Teatro Apollo di Roma, diretta da Edoardo Mascheroni."}
{"id": "308916", "revid": "125039671", "url": "https://it.wikipedia.org/wiki?curid=308916", "title": "Confarreatio", "text": "La confarreatio era il rito religioso con il quale si celebrava il matrimonio romano arcaico, che la tradizione faceva risalire a Romolo. La cerimonia era caratterizzata dalla spartizione fra i nubendi di una focaccia di farro, da cui prendeva il nome, e si svolgeva alla presenza di dieci testimoni e forse del Flamen Dialis.\nSi distingueva dalla \"Coemptio matrimonii causa\" in quanto quest'ultima era una compravendita della donna, all'origine reale, in forza della quale ella passava dalla potest\u00e0 dell'avente diritto su di lei alla potest\u00e0 (pi\u00f9 propriamente detta \"manus\") del marito o dell'avente diritto su di lui.\nEra usata da un numero ristretto di persone, e in particolare da quelle che aspiravano ad alte cariche sacerdotali, per le quali costituiva una condizione essenziale. Riservata in origine ai patrizi, tale forma matrimoniale era, gi\u00e0 al tempo di Tiberio, limitata alle nozze del Flamen con la Flaminica, non avendo pi\u00f9 negli altri casi effetto civile.\nIl matrimonio romano.\nIl matrimonio romano si differenzia dal matrimonio moderno per essere sostanzialmente una situazione di fatto, da cui l'ordinamento fa discendere effetti giuridici sia in positivo che in negativo a seconda che si tratti di \"matrimonium iustum\" o \"iniustum\" e che, in quanto stato di fatto, si pu\u00f2 fare cessare \"ad libitum\".\nNell'ordinamento romano il matrimonio \u00e8 La sussistenza di questi elementi, tuttavia, non basta perch\u00e9 si abbiano \"iustae nuptiae\", vi deve essere concretamente il fatto materiale della convivenza, convivenza che inizia con la \"deductio\" della donna nella casa del marito: ecco il matrimonio inteso come stato di fatto disciplinato nelle sue conseguenze dall'ordinamento giuridico. Perch\u00e9 sussista il matrimonio \u00e8 necessaria non una manifestazione iniziale di volont\u00e0 ma il continuo esercizio della volont\u00e0 di condurre il matrimonio.\nLa \"deductio\", pertanto, non \u00e8 una formalit\u00e0 costitutiva del matrimonio bens\u00ec la prova materiale della esistenza del suo inizio, ancorch\u00e9 accompagnata da cerimonie e feste a seconda dello stato socioeconomico degli sposi. Analogo discorso vale per la \"confarreatio\" che non ha funzione costitutiva del matrimonio rimanendo soltanto un rito.\nIl rito della \"confarreatio\".\nLa \"confarreatio\" era un rito religioso riservato ai patrizi, che consentiva al marito, o al suo \"pater familias\" qualora il marito fosse \"alieni iuris\", di acquisire la \"manus\" sulla propria moglie.\nIl rito religioso non va confuso con la celebrazione del matrimonio. Infatti, era possibile sposarsi anche senza celebrare questo rito, a patto che gli sposi convivessero e mostrassero \"affectio maritalis\", ma, in mancanza di \"confarreatio\" o di altri tipi di riti con la medesima funzione, il marito non poteva esercitare sulla moglie nessun tipo di potere e questa rimaneva legata alla propria famiglia di origine.\nOccorre precisare, tuttavia, che in et\u00e0 arcaica il diritto romano non concepiva un matrimonio \"sine manu\", che sar\u00e0 invece pi\u00f9 diffuso in et\u00e0 tarda quando le donne godranno di una condizione di maggiore libert\u00e0.\nLa cerimonia prendeva il nome dalla focaccia di farro (\"panis farreus\") che gli sposi dividevano come simbolo della futura vita comune e consisteva in un sacrificio a Giove Farreo, \"Iuppiter Farreus\".\nLa \"confarreatio\" era riservata esclusivamente ai patrizi e richiedeva la presenza del \"Pontifex Maximus\", del \"Flamen Dialis\" e di dieci testimoni nati da matrimoni celebrati con lo stesso rito. Richiedeva, inoltre, molte altre formalit\u00e0, motivo per il quale fu sostituito in et\u00e0 successiva da altre forme di riti nuziali. Per l'occasione, infatti, doveva essere sacrificata una pecora, la cui pelle, \"pellis lanata\", sarebbe stata impiegata per coprire il sedile su cui gli sposi sedevano durante la cerimonia.\nLa sposa doveva indossare un velo rosso, \"flammaeum\", che le copriva il capo e successivamente doveva compiere, insieme al marito, tre giri rituali attorno all'altare, percorrendo il tragitto verso destra, motivo per il quale questo rito era detto \"dexteratio\". L'unione delle mani degli sposi, \"dexterarum iunctio\", era un gesto tramite il quale questi manifestavano il proprio consenso. La cerimonia si concludeva con la pronuncia della formula rituale \"ubi tu Gaius ego Gaia\" (dove tu Gaio [sottinteso: sei, sarai] anche io Gaia [sottinteso: sono, sar\u00f2]), che probabilmente segnalava il passaggio della moglie nella famiglia del marito, anche se quest'ipotesi \u00e8 oggetto di dibattito poich\u00e9 \"Gaius\" \u00e8 un \"praenomen\" e non un nome familiare.\nUna volta terminata la cerimonia, la moglie entrava a far parte della famiglia dello sposo ed i suoi diritti si fissavano immediatamente in capo al marito, o al \"pater familias\" se lo sposo era \"alieni iuris\", e se \"sui iuris\", diventava immediatamente \"alieni iuris\" per effetto della \"manus\". L'immediata conseguenza era il trasferimento del patrimonio della sposa; tuttavia, se la sposa aveva maturato dei debiti, questi non si trasmettevano alla famiglia dello sposo.\nCon la \"confarreatio\" la donna recideva qualsiasi tipo di legame con la famiglia di origine, precludendosi quindi anche la possibilit\u00e0 di partecipare alle successioni all'interno della sua famiglia."}
{"id": "308917", "revid": "125043571", "url": "https://it.wikipedia.org/wiki?curid=308917", "title": "Elia", "text": "Il profeta Elia (nome ebraico \u05d0\u05b1\u05dc\u05b4\u05d9\u05b8\u05bc\u05d4\u05d5\u05bc \"Eliyahu\", che significa \"il mio Dio \u00e8 Yahweh\") o Elias (in greco \u0397\u03bb\u03af\u03b1\u03c2 \"El\u00edas\" o \"Ilias\"; siriaco: \u0710\u0736\u0720\u073a\u071d\u0710\u0730 \"Ely\u0101e\"; arabo: \u0625\u0644\u064a\u0627\u0633 o \u0625\u0644\u064a\u0627, \"Ily\u0101s\" o \"Ily\u0101\") della citt\u00e0 di Tishb\u00e0 nel paese di Galaad, e perci\u00f2 detto anche il Tishbita, \u00e8 una delle figure pi\u00f9 rilevanti dell'Antico Testamento; le sue gesta sono narrate nei due \"libri dei Re\" della Bibbia.\nRacconto biblico.\nSecondo quanto si legge nei libri dei Re, Elia fu un grande profeta. Egli svolse la propria missione sotto il re Acab. Resuscit\u00f2 il figlio della vedova di Sarepta, la quale lo ospitava durante una carestia. \nQuando la regina Gezabele stermin\u00f2 tutti i profeti di JHWH per instaurare il culto del solo dio Baal, rest\u00f2 l'ultimo fedele al Dio di Abramo, ma sfid\u00f2 e vinse i 450 profeti del dio Baal sul monte Carmelo: qui, dopo che essi avevano pregato inutilmente il loro dio per tutto il giorno, dimostr\u00f2 la potenza di Dio accendendo, con la preghiera, una pira di legna verde e bagnata. Dopodich\u00e9, presso il torrente Kison, scann\u00f2 con l'aiuto del popolo tutti i 450 sacerdoti di Baal. Per sfuggire all'ira di Gezabele fugg\u00ec sul monte Oreb, dove parl\u00f2 con Dio. Chiam\u00f2 Eliseo a seguirlo ed a essere il suo successore. Infine, ascese verso il cielo con \u00abun carro di fuoco e cavalli di fuoco\u00bb (). Egli dunque non avrebbe conosciuto la morte cos\u00ec come gi\u00e0 il patriarca Enoch.\nSecondo il racconto Biblico, Elia fece diversi miracoli, narrati nel 1 Re capitolo 17 dal versetto 4 al versetto 16 (moltiplicazione della farina e dell'olio), e dal versetto 17 al 24 (la Resurrezione del figlio della vedova).\nNell'ebraismo.\nIl profeta Elia proviene dalla trib\u00f9 di Beniamino. Egli ha una grande importanza nel sentimento religioso ebraico in quanto si ritiene che, come narra la Bibbia, non morto sia stato assunto in Cielo anima e corpo e di tanto in tanto ricompaia sulla terra \"sotto mentite spoglie\" per aiutare il popolo ebraico in difficolt\u00e0. Il profeta Malachia profetizz\u00f2 che Elia torner\u00e0 prima del giorno del Signore dell'Era messianica: \nNel giorno di Pasqua ebraica (cfr. Haggadah di Pesach e Seder), alcuni ebrei lasciano una coppa di vino dinanzi all'uscio o ad una finestra aperta, in attesa che Elia torni e festeggi con loro la liberazione. Molti i racconti Talmudici e Chassidici che narrano la rivelazione del profeta Elia nel corso della storia, manifestatosi a Maestri ebrei e ad appartenenti al popolo ebraico.\nDurante la propria vita il profeta Elia si rec\u00f2 nella grotta dove gi\u00e0 Mos\u00e8 era stato (\"Talmud\", \"Meghillah\" 19b).\nIl profeta ebreo Elia \u00e8 considerato Zaddiq e Chassid.\nPer la tradizione ebraica, Elia sarebbe asceso al Cielo con un carro e poi trasformato in un essere angelico, ricevendo anche il compito di assistere al Brit milah degli appartenenti alla Religione ebraica. Nella Jewish Encyclopedia viene riferito che Moses Cordovero identific\u00f2 quest'angelo con l'Arcangelo Sandalphon.\nPer la Chiesa cattolica ed ortodossa, invece, si tratterebbe di assunzione al cielo in anima e corpo, come per Maria o per Enoch (antenato di No\u00e8), mentre gli angeli sono tutt'altra sostanza, creati fin dall'inizio privi di corpo umano.\nNel cristianesimo.\nAltro punto d'importante indagine e riflessione teologiche, pure per il Cristianesimo, \u00e8 la particolare esperienza vissuta da Elia sull'Oreb.\nSecondo la religione cristiana, la profezia di Malachia si \u00e8 adempiuta in Giovanni il Battista. Inoltre Elia apparve con Mos\u00e8 durante la trasfigurazione di Ges\u00f9, a rappresentare la continuit\u00e0 di Cristo con la legge (Mos\u00e8) ed i profeti (Elia, appunto).\nSecondo i Vangeli, alcuni pensavano che Ges\u00f9 fosse Elia ritornato (anche Ges\u00f9 chiede agli apostoli: \u00abLa gente chi crede che io sia?\u00bb \u00abLa gente dice che tu sei Elia\u00bb) o che lo chiamasse sulla Croce (mentre Egli, invece, invoca Dio: equivoco derivante dall'etimologia del nome stesso di Elia, che in ebraico significa \"il Signore \u00e8 il mio unico Signore\").\nSecondo un'interpretazione dell'Apocalisse (Ap 11,3-12) Elia sarebbe uno dei due testimoni mandati da Dio per opporsi all'Anticristo, e compir\u00e0 la sua missione di profeta per 1260 giorni, dopo di che verr\u00e0 ucciso. Ma la sua sar\u00e0 solo una morte temporanea. Infatti dopo 3 giorni e mezzo, il soffio del Signore lo far\u00e0 rialzare, e salir\u00e0 al cielo in una nube.\nNella tradizione cattolica \u00e8 il modello dei contemplativi e dei monaci. L'ordine del Carmelo, sorto nei luoghi in cui Elia visse e svolse la sua missione, lo considera proprio padre e ispiratore.\nElia \u00e8 il protettore contro i fulmini e i temporali, poich\u00e9 nella Bibbia si dice di lui che era in grado di far discendere \"il fuoco dal cielo\". Inoltre, proprio per essere stato assunto in Cielo, \u00e8 patrono degli aviatori.\n\u00c8 venerato come santo dalla Chiesa cattolica, che lo ricorda il 20 luglio \u00e8 patrono di molte localit\u00e0 italiane. \u00c8 considerato il maggiore taumaturgo fra i profeti biblici.\nNell'islam.\nElia ( o \u0625\u0644\u064a\u0627\u0633, \"Iliy\u0101s\") compare nel Corano, nella Sura XXXVII:123-132, dove \u00e8 elogiata la sua attivit\u00e0 profetica contro i seguaci del dio pagano Baal e a vantaggio dell'unico Dio, e inoltre nella Sura VI:85 dove \u00e8 elencato tra gli inviati di Dio. Elia era della religione di Mos\u00e8, visse nel IX secolo a.C., cio\u00e8 4-5 secoli dopo l'Esodo degli Ebrei dall'Egitto sotto la guida di Mos\u00e8. Simbolicamente viene talvolta accostato a un personaggio di grande rilevanza per l'Islam, al-Khi\u1e0dr (o al-Kha\u1e0dir), colui che accolse e consigli\u00f2 Mos\u00e8 quando fu in difficolt\u00e0 presso Madian. Il pi\u00f9 importante racconto coranico riguardante al-Khidr \u00e8 contenuto nella sura XVIII (\"S\u016brat al-Ka\u1e25f\", ovvero \"Sura della Caverna\"), vv. 59-81, che contiene anche altre due narrazioni di estrema rilevanza: quella riguardante i Sette Dormienti di Efeso e quella concernente Alessandro Magno (Dhu al-Qarnayn). Essendo al-Kha\u1e0dir un semplice epiteto (\u201cil Verdeggiante\u201d), il nome proprio che gli \u00e8 pi\u00f9 frequentemente attribuito dalla tradizione musulmana \u00e8 quello di Bal\u012by\u0101 ibn Malk\u0101n. Talora si \u00e8 letto in Bal\u012by\u0101 il nome \u012aliy\u0101; e poich\u00e9 Il\u012by\u0101 \u00e8 la forma siriaca del nome del profeta Elia, la cui versione greca \u00e8 Il\u012by\u0101s, secondo alcuni l'identit\u00e0 primitiva tra Kha\u1e0dir ed \u012aliy\u0101 sarebbe stabilita. Questa identit\u00e0 \u00e8 stata tuttavia messa in questione, tanto da alcuni musulmani (Ibn \u02bfArab\u012b contro Muq\u0101til; Da\u1e25\u1e25\u0101k) quanto da vari orientalisti (Goldziher contro Clermont-Ganneau).Presso i musulmani, la dicotomia deriva dal fatto che l'\u012aIiy\u0101 coranico \u00e8 un profeta e che non potrebbe essere collocato in una posizione pi\u00f9 alta rispetto a un profeta legislatore come M\u016bs\u0101. Si \u00e8 obiettato che Kha\u1e0dir \u00e8 preposto alle acque e Il\u012by\u0101s alle terre. Ma \u00e8 l'acqua che vivifica le terre (Corano, XI:31). Per queste notizie parafrasiamo parzialmente un testo di Louis Massignon (\"\u00c9lie et son r\u00f4le transhistorique: Khadiriya en Islam\", in \"Opera Minora\", t. I, 1955, pp.\u00a0142\u201361).\nNella letteratura moderna.\nNell' \"Orlando furioso\" di Ludovico Ariosto, Elia si trova insieme a Enoch nel Paradiso Terrestre.\nComposizioni su Elia.\nNel 1846, su commissione del Festival di Birmingham che ne ospit\u00f2 la prima esecuzione diretta dall'autore, Felix Mendelssohn Bartholdy compose \"Elias\", oratorio sulla vita di Elia.\nPer il testo Mendelssohn si era servito di passi biblici scelti in collaborazione con l'amico pastore Julius Schubring.\nInteressante \u00e8 la descrizione della vita del profeta Elia nel libro \"Monte Cinque\" (1998) di Paulo Coelho. L'autore narra da un punto di vista introspettivo i tormenti e le lotte di uno dei pi\u00f9 grandi profeti d'Israele, dall'esilio fino all'assunzione in cielo."}
{"id": "308919", "revid": "1543377", "url": "https://it.wikipedia.org/wiki?curid=308919", "title": "Experimenta", "text": "Experimenta \u00e8 una mostra scientifica interattiva, a cadenza annuale, che si \u00e8 svolta a Torino dal 1985 al 2006.\nNell'estate del 2009 ha ripreso l'attivit\u00e0 presso il Museo regionale di scienze naturali della Regione Piemonte.\n\u00c8 dedicata ogni anno a un tema differente.La prima edizione si \u00e8 tenuta nel 1985.\nLa prima edizione.\nL'esordio fu a Villa Gualino, sulla collina torinese, ed il tema era \"Fenomeni dal mondo della scienza e della tecnica\".\nNel 1985 l'Italia non conosceva ancora mostre scientifiche interattive rivolte al grande pubblico. Il concetto di \"science center\", aveva radici in Francia, Regno Unito, Spagna, Paesi Bassi ma non in Italia. C'era, remoto, il mito dell'Exploratorium di San Francisco, in California, fondato nel 1969 da Frank Oppenheimer. Ma pochi in Italia ne avevano una conoscenza diretta. Come l'Exploratorium, Experimenta si fondava sull'idea pedagogica che si impara meglio se ci si diverte e se si mettono le mani su oggetti concreti, facendo prima l'esperimento e poi il ragionamento che lo spiega.\nNelle prime due edizioni, con Tullio Regge presidente del comitato scientifico e Pino Zappal\u00e0 curatore e direttore, Experimenta riproduceva alcuni exhibit classici di acustica, meccanica, ottica ed elettromagnetismo. Per esempio, paraboloidi per concentrare a distanza la voce e mostrare la natura ondulatoria del suono, la bicicletta sul filo, esperimenti sulla conservazione della quantit\u00e0 di moto e altri sugli inganni percettivi. Cio\u00e8 exhibit nei quali il visitatore diventa parte dell'esperimento, anzi \u00e8 l'interruttore dell'esperimento.\nSuccesso.\nIl successo fu immediato, i visitatori sono stati in media pi\u00f9 di centomila ad edizione e si sono creati rapporti organici tra la mostra e le aziende a tecnologia avanzata sul territorio, con l'Universit\u00e0, il Politecnico, i centri di ricerca. Al successo hanno contribuito alcuni giovani creativi che traducevano le rigorose problematiche scientifiche in divertenti exhibit immersivi e/o interattivi.\nTematiche trattate.\nIn vent'anni il tema scientifico di Experimenta ha toccato: biologia e biotecnologie, lo sport, il cervello, l'Intelligenza Artificiale, l'astronomia, l'esplorazione dello spazio, il cinema, l'energia, il mito del paranormale, le telecomunicazioni, l'informatica, la robotica, la lotta per la sopravvivenza, la montagna e la sfida olimpica.\nI temi hanno costeggiato gli sviluppi della ricerca, ma anche i problemi e le inquietudini che talvolta il progresso scientifico porta con s\u00e9; il tutto evitando mitizzazioni trionfalistiche (che sarebbero, tra l'altro, antiscientifiche). Negli anni, gli exhibit sono divenuti tecnologicamente pi\u00f9 sofisticati.\nCambiamenti avvenuti.\n\u00c8 cambiata la sede, da Villa Gualino al Parco Michelotti, sono cambiati molti membri del comitato scientifico. Ma non \u00e8 cambiato il principio-base: \"fare e divertirsi per poi capire e imparare\".\nIn questo contesto la mostra ha consentito ai visitatori di partecipare attivamente agli esperimenti sul tema scelto che normalmente durava dalla primavera all'autunno.\nEdizione del 2004.\nNel corso dell'edizione 2004, dedicata alla sopravvivenza sportiva, \u00e8 stato installato un \"ponte tibetano\" che \u00e8 entrato nel Guinness dei primati come il pi\u00f9 lungo al mondo (374,12 m).\nEra teso sopra le acque del Po, dalla riva di Experimenta al Parco Michelotti fino all'incrocio di corso Regina Margherita, sull'altra sponda del fiume."}
{"id": "308921", "revid": "1924342", "url": "https://it.wikipedia.org/wiki?curid=308921", "title": "Greenpeace", "text": "Greenpeace \u00e8 un'organizzazione non governativa ambientalista e pacifista fondata a Vancouver nel 1971.\nGreenpeace \u00e8 famosa per la sua azione diretta e non violenta per la difesa del clima, delle balene, dell'interruzione dei test nucleari e dell'ambiente in generale. Negli ultimi anni l'attivit\u00e0 dell'organizzazione si \u00e8 rivolta ad altre questioni ambientali come il riscaldamento globale, l'ingegneria genetica e la pesca a strascico. Greenpeace ha uffici nazionali e regionali in 41 paesi, tutti affiliati a Greenpeace International, con sede ad Amsterdam.\nL'organizzazione \u00e8 finanziata tramite i contributi individuali da parte di circa 2,8 milioni donatori e fondazioni no profit, ma non accetta fondi da governi, partiti politici o grandi aziende. Non \u00e8 nemmeno una societ\u00e0 di aderenti spontanei, in quanto Greenpeace accetta le donazioni ma non iscrive soci.\nValori e organizzazione.\nGreenpeace basa la propria testimonianza su:\nCol passare del tempo Greenpeace migliora la propria tecnica di manifestare introducendo nel proprio \"modus operandi\" la presenza costante di giornalisti e fotoreporter per documentare le azioni dirette e non violente, l'utilizzo di gommoni per spostamenti pi\u00f9 precisi ed efficaci (spunto preso grazie ai marinai francesi negli episodi legati ai test nucleari di Moruroa) e la formazione di equipaggi misti.\nL'attuale direttore esecutivo \u00e8 Kumi Naidoo.\nUffici nazionali e altri uffici.\nGreenpeace \u00e8 presente nei seguenti stati (a novembre 2012):\nUffici nazionali.\nArgentina, Australia, Austria, Belgio, Brasile, Canada, Cile, Cina, Corea del Sud, Danimarca, Figi, Filippine, Finlandia, Francia, Germania, Giappone, Grecia, India, Indonesia, Israele, Italia, Libano, Lussemburgo, Malta, Messico, Norvegia, Nuova Zelanda, Paesi Bassi, Papua Nuova Guinea, Polonia, Regno Unito, Repubblica Ceca, Romania, Russia, Senegal, Slovacchia, Spagna, Stati Uniti d'America, Sudafrica, Svezia, Svizzera, Thailandia, Taiwan, Turchia, Ungheria.\nAltri uffici.\nGreenpeace International (Paesi Bassi), Greenpeace Australia Pacific.\nStoria.\nComitato \"Non create l'onda\".\nIl 15 settembre 1971, ancora prima che apparisse il nome Greenpeace, una vecchia barca da pesca (la \"Phyllis Cormack\") salp\u00f2 da Vancouver (costa occidentale del Canada) con a bordo dodici volontari. Tra loro c'erano Jim Bohlen, Irving Stowe, Paul Cote e tra i giornalisti c'erano Robert Hunter del \"Vancouver Sun\", Ben Metcalfe della \"Canadian Broadcasting Corporation\" e Bob Cummings del \"Georgia Strait\".\nLo scopo era d'impedire l'esplosione di una bomba nucleare ad Amchitka (un'isola nell'oceano Pacifico settentrionale vicino alla costa dell'Alaska) perch\u00e9 lo scoppio avrebbe potuto danneggiare una zona naturale protetta (ultimo rifugio per 3000 lontre di mare in pericolo e casa per aquile di mare testabianca e falchi pellegrino) provocando un terremoto e un maremoto. Il rischio era alto e i volontari speravano d'impedire l'esperimento per il fatto di essere fisicamente presenti sul posto con un'imbarcazione. A bordo c'erano anche dei giornalisti per poter documentare il viaggio. Il gruppo di protesta si faceva chiamare Comitato \"Non create l'onda\", ma durante il primo viaggio l'imbarcazione fu ribattezzata \"Greenpeace\". L'imbarcazione fu intercettata dalla guardia costiera nei pressi dell'isola di Akutan con motivazioni legate a formalit\u00e0 doganali e, anche a causa delle continue cattive condizioni meteorologiche, sfibrati, i volontari decisero di abbandonare l'impresa. Con grande stupore scoprirono di essere sulle prime pagine di tutti i giornali con sostegno da parte di molte persone. Nel viaggio di ritorno l'equipaggio incontr\u00f2 un gruppo di indiani Kwakiutl, che rivel\u00f2 una profezia secondo cui dei \"Guerrieri dell'arcobaleno\" avrebbero salvato il mondo prima che fosse troppo tardi e li dichiararono fratelli di sangue.\nGrazie all'inaspettato sostegno della gente (economico e di volontari) si riusc\u00ec a progettare una nuova spedizione chiamata \"Greenpeace Too\", ma la distanza da coprire era troppa e il tempo a disposizione poco, il test venne portato a termine ugualmente il 6 novembre. Si scatenarono molte proteste tra Canada e USA, tanto da rendere nota pubblicamente la volont\u00e0 di non effettuare ulteriori test, da quella volta Amchitka \u00e8 una riserva naturale per uccelli.\nAlcuni tra i volontari della spedizione appartenevano al gruppo religioso dei quaccheri, che crede nella pratica delle proteste non violente. Questa prima azione diretta e non violenta diverr\u00e0 tipica della testimonianza di Greenpeace.\nMururoa.\nConclusasi l'esperienza di Amchitka la fondazione Greenpeace avanzava ancora un po' di denaro e in quel periodo dall'altra parte del mondo, a Moruroa nell'oceano Pacifico meridionale, stavolta la Francia stava progettando altri test atomici in atmosfera.\nGreenpeace decise d'inserire un annuncio pubblicitario nei giornali della Nuova Zelanda per trovare volontari che vivessero vicino al luogo dell'esperimento essendo Vancouver dall'altra parte dell'oceano. David McTaggart (uomo d'affari canadese emigrato in Nuova Zelanda) rispose all'annuncio, contrariato che la Francia avesse deciso di creare una zona di esclusione di 100.000 miglia quadrate per i propri test. Era una decisione contraria alle leggi internazionali e al diritto storico di libert\u00e0 di navigazione goduto da tutti per secoli.\nIl luogo distava 3500 miglia, McTaggart prepar\u00f2 il suo panfilo, il \"Vega\" (rinominato \"Greenpeace III\") e salp\u00f2 nell'aprile del 1972 con un equipaggio di cinque persone. Il viaggio era pericoloso, sia per la lunga distanza da coprire, sia perch\u00e9 l'esplosione sarebbe avvenuta in atmosfera con ricadute radioattive nel raggio di 100 miglia. McTaggard possedeva un documento preparato con molta cura dall'Universit\u00e0 di Auckland in cui si dimostrava che le norme citate dai francesi per la zona di esclusione di 200 miglia erano illegali. In virt\u00f9 della cosiddetta Legge del Mare il panfilo aveva il diritto di portarsi fino al limite territoriale di 12 miglia da Mururoa. Il panfilo fu subito individuato e gli indizi a disposizione dei volontari per confermare loro di essere osservati erano molti, ma non s'intimorirono, continuarono e si portarono fino al limite delle 12 miglia, da l\u00ec in poi furono costantemente seguiti da una nave militare francese.\nL'esperimento fu ritardato, i francesi temevano reazioni a livello internazionale se la bomba avesse ucciso l'equipaggio. I segnali da parte dei francesi furono molteplici: un aereo a volo radente sopra il \"Vega\", la \"scorta\" navale, un pallone aerostatico con il detonatore, ma il \"Vega\" rimaneva in zona fino allo speronamento da parte di un dragamine che fece male i calcoli in condizioni di maltempo. I marinai francesi erano tesi e spaventati dalla situazione, il panfilo venne traghettato fino alla zona dell'esperimento per poter essere riparato. Il \"Vega\" a questo punto ripart\u00ec e l'esperimento fu inevitabile. McTaggart inizi\u00f2 una battaglia legale per essere risarcito del danno subito \"nell'atto di pirateria\", con il protrarsi della burocrazia per\u00f2 decise di rinunciare. L'anno successivo, nel 1973, la Francia decise di riprendere gli esperimenti e McTaggart si ripresent\u00f2 con il \"Vega\" riparato e un equipaggio con anche dei fotoreporter, ma i francesi, senza perdere tempo, lo abbordarono e lo ferirono, Anna-Marie Horne riusc\u00ec a fotografare il tutto e a salvare il rullino mentre il panfilo venne sequestrato e l'equipaggio deportato. La notizia della protesta e dell'assalto dei francesi fece il giro del mondo e, nel 1974, la Francia annunci\u00f2 la fine dei test atmosferici.\nCampagna balene.\nIl giornalista Robert Hunter e il biologo Paul Spong lanciarono una campagna contro il continuo massacro delle balene. La loro caccia era praticata da secoli, ma col tempo il ritmo era aumentato e si temeva l'estinzione; nel frattempo l'olio di balena era stato sostituito da surrogati sintetici e la carne, inizialmente a buon mercato per la gente del Giappone del dopoguerra, era diventata un cibo d\"\u00e9lite\". La Commissione internazionale per la caccia alle balene (IWC), nata per proteggere le popolazioni di cetacei, era invece stata complice di alcuni fra i peggiori massacri della storia della caccia alle balene. I due volontari perci\u00f2 volevano manifestare contro la caccia praticata da Giappone e Unione Sovietica. La tattica che adott\u00f2 era quella di gommoni veloci per interporsi tra le fiocine delle navi e le balene in mare.\nNel settembre 1974 venne aperto il primo ufficio a Vancouver e le due barche fino a quel momento utilizzate vennero richiamate in servizio. Spacciandosi per uno studioso di balene, Paul Spong riusc\u00ec a recuperare delle carte nautiche con i luoghi di caccia e nel giugno del 1975 l'occasione fu il passaggio vicino alla California delle baleniere sovietiche. I sovietici vennero colti a cacciare balene giovani violando la normativa. Le scene di caccia, nonostante i gommoni interposti tra fiocina e balene, vennero filmate e diventarono tristemente famose. Quando la \"Phyllis Cormack\" fece ritorno in California, i membri dell'equipaggio vennero accolti come eroi. Nel 1982, l'IWC vot\u00f2 l'adozione di una moratoria sulla caccia commerciale alle balene, operativa dal 1985, che \u00e8 tuttora in vigore. \nGreenpeace aveva di nuovo attirato l'attenzione pubblica e gruppi di attivisti sorsero ovunque. Nel 1976 i sostenitori si aggiravano intorno ai 10000. Con i fondi raccolti Greenpeace riusc\u00ec ad acquistare una nave pi\u00f9 grande e a dipingerla con un arcobaleno, secondo la profezia indiana, e ad effettuare un secondo viaggio per ostacolare le baleniere sovietiche e, questa volta, salvare le balene\nCampagna foche.\nNel 1982 Greenpeace orient\u00f2 la propria attenzione anche all'uccisione di migliaia di giovani foche (che, dopo la nascita, rimangono dal manto bianco per due settimane prima di seguire la madre in mare) ogni anno nel mese di marzo.\nLa prima idea fu di spruzzare un innocuo colorante verde sulle foche per rendere inservibile il manto. In Terranova questa pratica rese furibondi i cacciatori, tanto da essere bandita dal governo canadese. In seguito i volontari si aggrapparono ai cuccioli per impedire l'uccisione a bastonate, ma questo non riusc\u00ec a fermare il massacro. La soluzione doveva avvenire lontano dai ghiacciai. L'Europa era la destinazione delle pelli, lontana dal massacro, e Greenpeace fece pressione sui vari parlamenti e governi per impedire l'importazione delle pellicce.\nNel 1984 la Comunit\u00e0 Europea viet\u00f2 l'importazione di qualsiasi manufatto di pelliccia di foca.\nScorie nucleari.\nNel giugno del 1978 la \"Rainbow Warrior\" si diresse verso i mari della Spagna per impedire nuovamente la caccia alle balene da parte di Islanda e Spagna, ma durante il viaggio l'obiettivo mut\u00f2. A 600 miglia dalla costa sudoccidentale inglese c'era una \"zona di scarico\" di scorie nucleari in mare aperto. In America gi\u00e0 dal 1972 non si scaricavano pi\u00f9 in mare questo tipo di scorie per motivi ecologici. La notizia che fece mutare l'obiettivo fu che erano previsti degli scarichi di barre d'uranio, utilizzate in sottomarini a propulsione atomica, vietati da trattati internazionali.\nI volontari si posizionarono con i gommoni proprio dove la nave inglese stava scaricando le scorie, ma nonostante questo lo scarico continu\u00f2 senza preoccuparsi per la sicurezza dei volontari fino a lasciar cadere un barile direttamente sopra un gommone. Il tutto fu sempre filmato e trasmesso in TV. Intanto la campagna diventava sempre pi\u00f9 organica e Greenpeace cominci\u00f2 a chiedere la chiusura dell'impianto di Sellafield che scaricava in mare plutonio, accusandolo di causare un tipo di cancro nei bambini della zona. Il messaggio che si voleva dare era che il trasporto di rifiuti pericolosi accresce la probabilit\u00e0 di incidenti e fuoriuscite e chi permette il trasporto internazionale di tali rifiuti non incoraggia l'industria ad usare metodi meno pericolosi.\nNel 1985 Greenpeace era appoggiata anche dai sindacati inglesi, che si rifiutavano di far trasportare dagli operai i barili di scorie ai moli per lo scarico. Da quell'anno il governo britannico abbandon\u00f2 tale pratica e cominci\u00f2 a cercare localit\u00e0 sulla terraferma.\nEvoluzione di Greenpeace come organizzazione.\nNel 1977 nacque \"Greenpeace UK\" da un legame di McTaggart con \"Amici della Terra\" e in Francia fu aperta la filiale francese da Remi Parmentier. Nel 1978 fu fondata \"Greenpeace Paesi Bassi\" e la filiale olandese del WWF accord\u00f2 una sovvenzione per finanziare una campagna contro la caccia alle balene in Islanda. Si compr\u00f2 cos\u00ec una nave su cui fu dipinto un arcobaleno e una colomba, la nave fu chiamata \"Rainbow Warrior\" secondo la leggenda indiana. Nel Nord America per\u00f2 Greenpeace stava andando in pezzi, forti personalit\u00e0 erano in urto tra loro e i debiti aumentavano. Nel 1977 Robert Hunter diede le dimissioni da presidente, Paul Watson, accusato di non condividere la tattica contro la caccia alle balene, fu deposto e in seguito fonder\u00e0 Sea Shepherd. L'ufficio di Vancouver fece causa all'ufficio di San Francisco (molto pi\u00f9 facoltoso) per violazione del marchio, San Francisco reag\u00ec facendogli causa per diffamazione, si formarono vari gruppi autonomi tutti operanti sotto il nome Greenpeace. McTaggart, giunto in America, fece da paciere. I funzionari di USA e Toronto incontrarono i membri di Vancouver per giungere a un accordo. Greenpeace Europa accett\u00f2 di pagare i debiti di Vancouver, tutti i gruppi si unirono sotto il nome di \"Greenpeace International\" e McTaggart fu eletto capo esecutivo e presidente. Sotto la sua guida l'organizzazione funzion\u00f2 molto bene sebbene sembrasse, a volte, una dittatura.\nSpesso il problema era la gestione del segreto per poter portare a buon fine le azioni dirette e non violente ed evitare l'allerta delle autorit\u00e0 con conseguenti ingiunzioni legali e impedimento dell'azione. I sostenitori ordinari, ridotti a scrivere lettere e fare banchetti informativi, si sentivano talvolta tagliati fuori dalle decisioni e dall'azione. Venne eletto un Consiglio Internazionale con due rappresentanti per Europa, Nord America e Australasia e il metodo McTaggart garantiva l'uscita, con successo, su giornali e televisioni.\nAll'inizio degli anni ottanta i sostenitori erano 25.000, il primo ufficio internazionale venne aperto in Inghilterra e successivamente spostato ad Amsterdam. Ogni organizzazione internazionale d\u00e0 un quarto delle proprie entrate a Greenpeace International per la manutenzione delle navi e per organizzare campagne in tutto il mondo.\nAgli inizi del 1986, dopo esser stato cofondatore di Greenpeace sempre ai vertici dell'associazione, Patrick Moore si dimise e usc\u00ec di scena. Egli ebbe successivamente a dichiarare: \u00abHo lasciato Greenpeace perch\u00e9 i suoi militanti sono diventati anti umani, anti scienza, anti tecnologia, anti commercio, anti globalizzazione, anti industria; senza peraltro avere un modello alternativo da proporre.\u00bb\nNel 2007 l'organizzazione contava 27 uffici nazionali con un \"budget\" di 170 milioni di euro derivanti dai versamenti di 2,7 milioni di simpatizzanti.\nRifiuti tossici.\nIn Europa l'uso di fitofarmaci in Columbia Britannica e l'uso di prodotti chimici tossici con scarico in fiumi e mari, soprattutto da parte di Paesi Bassi e Germania, divenne una causa di preoccupazione. Nel 1980 il porto di Rotterdam fu il teatro di una continua manifestazione (a cui partecip\u00f2 la \"Rainbow Warrior\") contro lo scarico di tonnellate di rifiuti acidi nel mare del Nord e il coinvolgimento della Bayer. Questo incurios\u00ec giornali e opinione pubblica e, nonostante che quella volta lo scarico sia avvenuto ugualmente, due anni pi\u00f9 tardi la Bayer cess\u00f2 di attuare tale pratica. In quel periodo la \"Beluga\" (battello fluviale di Greenpeace) attrezzata con un laboratorio a bordo fece il giro dei maggiori fiumi europei e delle coste del mare del Nord per controllare il livello di inquinamento.\nNel frattempo le priorit\u00e0 di Greenpeace cambiarono leggermente per passare dall'esclusiva azione diretta a una ricerca e documentazione scientifica dei problemi d'interesse attraverso i laboratori allestiti su imbarcazioni e motopescherecci grazie ai fondi raccolti.\nEvacuazione di un'isola.\nIntorno al 1985 la \"Rainbow Warrior\" venne attrezzata con delle vele e Greenpeace programm\u00f2 un viaggio per le isole dell'oceano Pacifico per affrontare di nuovo i francesi con i loro esperimenti a Moruroa. Il viaggio inizi\u00f2 il 15 marzo; aveva come obiettivo principale l'arcipelago delle Isole Marshall e in particolare l'isola di Rongelap. In quella zona erano stati effettuati molti esperimenti atomici nell'atmosfera tra il 1946 e il 1958 e gli isolani si erano trovati pi\u00f9 volte nel raggio delle ricadute radioattive. Erano stati evacuati e successivamente tranquillizzati, ma le piogge provocavano ustioni e molti di loro si ammalavano di cancro. Era proibito mangiare verdura e frutta locali e, due volte l'anno, veniva fornito loro del cibo in scatola da parte degli americani. Fu chiamata in aiuto Greenpeace, che progett\u00f2 ed esegu\u00ec un piano di trasferimento dell'intera popolazione con materiale personale annesso in un'isola a 10 ore di viaggio con la \"Rainbow Warrior\" in quattro viaggi e due settimane di lavoro.\nReduce da quest'impresa la \"Rainbow Warrior\" si diresse ad Auckland per successivamente terminare la spedizione a Moruroa, forte di maggior sostegno, organizzazione e volontari.\nBomba al porto.\nAgenti segreti.\nUn'agente segreto, Christine Cabon, venne infiltrata sotto falso nome dai servizi segreti francesi nell'ufficio di Greenpeace ad Auckland. Il suo compito era quello d'informarsi sulle decisioni di Greenpeace riguardo alla questione Moruroa. Altri agenti, addestrati come sommozzatori, arrivarono alla fine di giugno in una baia nel nord della Nuova Zelanda come turisti; con loro avevano dell'esplosivo, un gommone ed equipaggiamenti per sub. All'aeroporto di Auckland invece arrivarono i due \"sposini svizzeri\" Alain e Sophie Turenge, copertura per il maggiore Alain Mafart e il capitano Dominique Prieur. Il giorno dopo giunse in aereo il responsabile dell'operazione, il colonnello Louis-Pierre Dillais.\nScoppia la bomba.\nLa \"Rainbow Warrior\" arriv\u00f2 ad Auckland il 7 luglio e il 10 luglio, durante una festa a bordo per il compleanno di Steve Sawyer (responsabile del viaggio), alle 11:38 scoppi\u00f2 la bomba. Il colpo fu attutito dall'acqua e quindi quasi non percepito per chi era sulla terraferma, ma sulla nave fece tremare tutti, procurando uno squarcio di quasi un metro sullo scafo. Il capitano Peter Willicox ordin\u00f2 a tutti di abbandonare la nave, prima di andarsene il fotoreporter Fernando Pereira and\u00f2 a recuperare le macchine fotografiche. Alle 11:40 scoppi\u00f2 la seconda bomba; il fotoreporter, caduto a terra, privo di sensi e al buio, anneg\u00f2 a causa dell'acqua che entrava dallo squarcio, mentre la nave si rovesci\u00f2 coricandosi sul fianco.\nI servizi segreti francesi colpevoli.\nQuesto era il primo attentato terroristico in Nuova Zelanda. Dopo due mesi di indagini da parte della polizia neozelandese e di Greenpeace, il 17 settembre, il giornale \"Le Monde\" annunci\u00f2 che l'ammiraglio Lacoste e il ministro della difesa Charles Hernu erano al corrente dell'operazione di sabotaggio e forse l'avevano ordinata. Due giorni dopo venne destituito l'ammiraglio e il ministro diede le dimissioni. Il 22 settembre il primo ministro dichiar\u00f2, in un discorso in TV, che la nave era stata affondata da agenti segreti francesi per ordine del governo. Solo i due finti sposini furono processati (e condannati a 10 anni di carcere); gli altri riuscirono a fuggire. L'8 luglio 1986 gli \"sposini\" furono rilasciati dal carcere in Nuova Zelanda e confinati nell'atollo militare francese di Hao. Il governo francese pag\u00f2 7 milioni di dollari come risarcimento a Greenpeace, con scuse ufficiali alla Nuova Zelanda e un'indennit\u00e0 imprecisata alla famiglia di Pereira.\nDopo l'attentato.\nLa \"Rainbow Warrior\" era impossibile da riparare, cos\u00ec il suo servizio si concluse con il recupero dei macchinari a bordo e l'affondamento al largo. Greenpeace cominci\u00f2 immediatamente a raccogliere fondi per l'acquisto di una nuova nave. L'episodio del sabotaggio e affondamento ebbe un intenso effetto mediatico che si tradusse in molti nuovi sostenitori in tutto il mondo. La \"Vega\" assieme ai velieri \"Alliance\", \"Vanangian\" e \"Breeze\" salp\u00f2 con destinazione Moruroa con a bordo il capitano della \"Rainbow Warrior\". I francesi avevano tre navi da guerra di supporto a Moruroa mentre un'altra pedinava Greenpeace nell'oceano Pacifico. A met\u00e0 ottobre \"Vega\" dovette rinunciare alla guardia dell'atollo per problemi tecnici legati alla dinamo, ma gli altri panfili rimasero nella zona. Durante l'ultimo tentativo di \"Vega\" di avvicinarsi al punto dell'esperimento (sotterraneo), otto \"commando\" francesi arrembarono il veliero e arrestarono l'equipaggio e l'esperimento ebbe luogo.\nAntartide.\nL'obiettivo di Greenpeace, dopo Moruroa, era di fare dell'Antartide un Parco mondiale. Lo strato di ghiaccio dell'Antartide contiene il 90% dell'acqua dolce del mondo. Greenpeace decise di portare avanti questa campagna perch\u00e9 l'Antartide rimanesse il posto meno inquinato al mondo, evitando di cacciare la fauna presente e d'intaccarlo per l'estrazione di materie prime preziose come petrolio e metalli, compromettendo definitivamente l'incontaminazione del posto. Greenpeace decise d'inviare una propria nave (la \"Gondwana\") in Antartide con a bordo giornalisti che documentassero la situazione di spartizione e trivellazione del continente per ottenere il consenso dell'opinione pubblica. Fu addirittura fondata una base scientifica propria di Greenpeace sul continente. Durante il viaggio verso l'Antartide la nave dovette affrontare vari problemi legati al ghiaccio a partire dagli \"iceberg\" costituiti da ghiaccio molto compatto e potenzialmente devastanti per la nave e dai banchi di ghiaccio che si formavano e si saldavano attorno alla nave intrappolandola, con rischio di rimanere bloccati per mesi (rischio sfiorato nel Mare di Ross).\nColonie di pinguini.\nA seguito del trattato del 1988-89 per lo sfruttamento dell'Antartide i francesi stavano preparando un grande aeroporto per aerei da trasporto nei pressi della loro base a Dumont d'Urville. Il progetto contemplava la distruzione dei nidi di 30000 pinguini. Il sospetto era sul possibile utilizzo dell'aeroporto per l'importazione di escavatrici pesanti per l'estrazione di minerali, nonostante i motivi ufficiali fossero quelli del trasporto di attrezzatura per una nuova stazione scientifica.\nLa pista venne occupata dai volontari di Greenpeace per impedire la prosecuzione dei lavori. I continui spostamenti di forza dei volontari e il loro riposizionamento furono documentati dai giornalisti, anche Jacques-Yves Cousteau prese a cuore la causa lanciando una raccolta firme che, con la rilevanza di un milione di firme, chiese un cambiamento di politica del governo francese sull'Antartide.\nDurante gli spostamenti della \"Gondwana\" ci fu la possibilit\u00e0 di portare all'attenzione di nuovo il problema della caccia alle balene da parte del Giappone, con ancora momenti di tensione a causa anche di una collisione. Questo port\u00f2 anche alla firma, da parte della Commissione internazionale per la caccia alle balene di una risoluzione che chiedeva al Giappone di porre fine alla caccia delle balene.\nAntartide Parco mondiale.\nL'Australia fu una delle prime grandi nazioni a cambiare politica riguardo all'Antartide. Riconoscendo di poter sfruttare i propri territori l'Australia sostenne, attraverso il proprio primo ministro Bob Hawke nell'estate del 1989, la creazione di un Parco Mondiale in Antartide. A ruota segu\u00ec anche la Francia, per la prima volta d'accordo con le affermazioni di Greenpeace. Fra i paesi contrari per\u00f2 c'erano Gran Bretagna e USA, agli sforzi di Greenpeace si un\u00ec anche il WWF, con sempre pi\u00f9 numerosi paesi a favore del Parco mondiale.\nIl 4 ottobre 1991 22 nazioni firmarono un protocollo del Trattato Antartico (conosciuto in inglese come \"Protocol on Environmental Protection to the Antarctic Treaty\" e a tutt'oggi ratificato da 27 nazioni) con il quale sostanzialmente si proibisce lo sfruttamento dell'Antartide per scopi economici: con grande soddisfazione, dopo 8 anni di testimonianza, Greenpeace pot\u00e9 riportante la propria pi\u00f9 grande vittoria come movimento ecologista.\nGreenpeace in America Latina.\nDopo vent'anni di testimonianza, nel 1991, Greenpeace poteva contare su 30 uffici nazionali collegati alla sede centrale di \"Greenpeace International\" ad Amsterdam e oltre 4 milioni di sostenitori. \nNel 1992, in occasione del Summit della Terra (anche noto come \"Conferenza di Rio\"), tenutosi a Rio de Janeiro in Brasile, Greenpeace ebbe un grande rilancio nell'America Latina, la \"Nuova Rainbow Warrior\" fece il giro di molti porti nel suo viaggio inaugurale in occasione del vertice. Erano presenti gi\u00e0 uffici in Brasile e Argentina, ne vennero aperti di nuovi in Guatemala, Messico e Cile. Nell'estate del 1992 venne effettuata la pi\u00f9 grande azione nel sud America: l'obiettivo era di attirare l'attenzione sulla dannosit\u00e0 di una centrale nucleare nella citt\u00e0 di Zarate in Argentina. In Brasile ci fu una protesta contro le piantagioni di eucalipti australiani, che causavano la distruzione delle foreste amazzoniche costringendo gli indigeni ad emigrare.\nGreenpeace in Russia.\nDopo il disastro nucleare di \u010cernobyl' (nell'aprile del 1986) Greenpeace fu autorizzata ad aprire un ufficio a Mosca entrando nel blocco sovietico oltre la cortina di ferro. Il problema, in questo caso, fu che in molti stati sovietici non era permessa l'opposizione al regime monopartitico e conseguentemente molti aderirono a gruppi ecologisti per camuffare le loro attivit\u00e0 politiche. In questi paesi i grandi problemi erano legati alle guerre civili e alle carestie pi\u00f9 che all'ambiente. Nonostante questo Greenpeace era fermamente convinta che se la gente ha terra, fiumi e laghi puliti ha pi\u00f9 possibilit\u00e0 di nutrirsi senza dipendere da altri paesi.\nCampagna Mare.\nNel 1991 l'ONU vot\u00f2 una risoluzione per mettere al bando la pesca con reti pelagiche (le cosiddette reti a strascico) e le derivanti (le spadare) con soddisfazione di Greenpeace. Nello stesso anno Greenpeace fu al largo di Genova per raccogliere, e fornire successivamente, dati sul disastro petrolifero della \"Haven\", denunciando il trasporto insicuro di petrolio con quelle che vengono considerate \"carrette del mare\".\nNel 1994 l'IWC approv\u00f2 un progetto di Santuario Antartico delle balene in seguito alle azioni di Greenpeace e all'appoggio della Francia e finalmente nel 1999 i ministri di Italia, Francia e Principato di Monaco consentirono la nascita del \"Santuario delle Balene\" nel mar Ligure, chiesto da Greenpeace dal 1989, ma nel 2000 Greenpeace denunci\u00f2, con un \"tour\" della nave \"Vega\" nel mar Tirreno, lo scarico di fanghi tossici provenienti dal porto di Livorno direttamente nell'area del santuario, con il conseguente blocco da parte delle autorit\u00e0. Nel 2002 venne prolungata la moratoria sulla caccia alle balene da parte dell'IWC in un momento in cui avveniva una vera e propria compravendita di voti da parte del Giappone, smascherata da Greenpeace.\nLa \"Greenpeace International seafood red list\" \u00e8 un elenco delle specie marine abitualmente pescate e presenti nella grande distribuzione a maggior rischio di uno sfruttamento non sostenibile.\nIl responsabile di Campagna Mare \u00e8 Alessandro Giann\u00ec.\nOzono.\nNel 1992, su commissione di Greenpeace venne prodotto il primo frigorifero che rispetta l'ozono (il \"Greenfreeze\" prodotto da una piccola azienda tedesca) mentre, con la ratifica del protocollo di Montr\u00e9al, venne bandito l'uso dei CFC (dannosi per l'ozonosfera) entro il 1996. Nel 1993 Greenpeace Italia ottenne un risultato significativo con l'approvazione, da parte del parlamento italiano, della legge pi\u00f9 avanzata in Europa per la protezione dell'ozonosfera (dismissione della produzione di CFC entro il 1995).\nCampagna Inquinamento.\nNel 1991, dopo una pesante pressione da parte di Greenpeace, il consiglio dei ministri della Comunit\u00e0 europea proib\u00ec, con la Direttiva 1991/414, l'uso di fitofarmaci con alto rischio di inquinamento delle falde acquifere. Nel 1994 la Convenzione di Basilea proib\u00ec l'esportazione di rifiuti pericolosi ai paesi del terzo mondo. Nel 1995 Greenpeace approd\u00f2 nella laguna di Venezia per denunciare la presenza di diossine e conseguentemente la magistratura dispose la chiusura degli scarichi dell'Enichem e avvi\u00f2 un'indagine. Greenpeace denunci\u00f2 la pericolosit\u00e0 degli inceneritori come causa di tumori per la produzione di diossine e il disincentivo alla raccolta differenziata, nel 1996 dopo un'azione a Napoli la USL locale decise la chiusura dell'inceneritore. Nel 1999, in seguito alle denunce di Greenpeace sulle tossicit\u00e0 di alcune materie plastiche utilizzate nei giocattoli per bambini, numerose aziende annunciarono l'eliminazione del PVC \"morbido\" dai loro prodotti. Finalmente, nel 2001, venne vietato a livello mondiale l'uso del TBT (tributilstagno) come antivegetativo per le navi.\nShell e il caso Brent Spar.\nNel 1995 Shell ottenne l'autorizzazione da parte del governo britannico all'affondamento nel Mare del Nord della piattaforma petrolifera \"Brent Spar\". Greenpeace era contraria alla manovra, denunciando il rischio di contaminazione per la presenza di idrocarburi, sostanze radioattive e altre, altamente inquinanti. Con Greenpeace si schierarono Germania, Danimarca e Norvegia con boicottaggi e qualche atto di vandalismo (dal quale Greenpeace si dissoci\u00f2 subito) da parte di tutta la popolazione e persino inviti al boicottaggio da parte del ministro all'ambiente danese. Con un'azione Greenpeace cal\u00f2 due attivisti sulla piattaforma mentre veniva trainata in mare. In conclusione la Shell decise di abbandonare il progetto con un certo imbarazzo da parte del governo britannico. In quel periodo ci fu una lettera di scuse da parte di Greenpeace, perch\u00e9 un'indagine indipendente aveva riscontrato che la quantit\u00e0 di sostanze inquinanti era minore alle rilevazioni effettuate dalla stessa Greenpeace. In quel caso Greenpeace cerc\u00f2 di non creare un precedente che aprisse una normale pratica di smantellamento nel Mare del Nord e, grazie alla propria azione e al boicottaggio da parte dei tre stati che si affacciano sul mare, con le convenzioni di Oslo e Parigi del 1998, venne proibito l'affondamento delle piattaforme petrolifere nell'oceano Atlantico (OSPAR).\nForeste pluviali.\nL'associazione ambientalista si \u00e8 sempre mossa verso la conservazione delle ultime foreste pluviali presenti sulla terra a favore di una gestione sostenibile delle stesse. Nel 1995 Greenpeace manifest\u00f2 contro il taglio delle foreste presenti nel Clayquot Sound nella Columbia Britannica e in seguito il governo canadese accett\u00f2 la proposta di modificare i metodi di gestione forestale.\nNello stesso anno Greenpeace registr\u00f2 una vittoria in Russia, con l'inserimento della pi\u00f9 grande foresta primaria europea nel patrimonio dell'umanit\u00e0 da parte dell'UNESCO. Nel 2001 Greenpeace denunci\u00f2 il commercio illegale di mogano amazzonico, che avviene in Brasile, questa mossa cost\u00f2 minacce di morte al responsabile di campagna brasiliano, ma anche divieto di taglio e commercializzazione del mogano da parte del governo brasiliano. Successivamente il legno di mogano entr\u00f2 sotto la protezione della convenzione internazionale CITES.\nSempre nello stesso anno una vasta area dell'Amazzonia venne protetta in seguito alle manifestazioni di Greenpeace a favore delle popolazioni degli \"indios\" Deni. In Italia, dal 2002, avviene la produzione di fazzoletti su carta certificata FSC da parte di Coop che rende merito a Greenpeace. Dal 2003 venne proibita, con un bando da parte del consiglio di sicurezza dell'ONU, l'importazione di legname dalla Liberia, perch\u00e9 alimentava i conflitti armati nella regione.\nRiscaldamento globale.\nDa anni Greenpeace si \u00e8 impegnata affinch\u00e9 venissero prese delle decisioni per risolvere il problema del riscaldamento globale. Dalla fine degli anni ottanta l'ONU, con il comitato scientifico sui cambiamenti climatici (IPCC) monitorizza la situazione e, con il protocollo di Ky\u014dto, la comunit\u00e0 internazionale ha affrontato il problema.\nNel 2001 George Bush, durante i colloqui di Bonn rese nota la decisione, che gli Stati Uniti non avrebbero firmato il protocollo di Ky\u014dto e Greenpeace attiv\u00f2 una campagna chiamata \"Stop Esso\".\nCon un rapporto Greenpeace cerc\u00f2 di dimostrare il coinvolgimento dell'American Petroleum Institute e della ExxonMobil nella \"lobby\" esercitata sulle decisioni prese dagli Stati Uniti d'America sul protocollo di Ky\u014dto, chiamando in causa il vicepresidente Dick Cheney. La multinazionale ExxonMobil fece causa a Greenpeace Francia per la modifica del logo \"Esso\" con la sostituzione delle due \"S\" con il simbolo del dollaro (E$$O). Il giudice mult\u00f2 Greenpeace per 5000 Euro al giorno, obbligandola a eliminare il logo dal sito web.\nNei successivi appelli Greenpeace riusc\u00ec a ottenere l'assoluzione appellandosi alla libert\u00e0 di espressione. Con l'uscita nel 2007 del Fourth Assessment Report dell'IPCC avvenne una convergenza di idee a livello mondiale e il problema venne preso sul serio e considerato reale. Sempre nel 2007, al 33\u00ba \"summit\" del G8 ad Heiligendamm, in Germania, sul mar Baltico, Greenpeace ritorn\u00f2 a manifestare con il messaggio \"Act Now!\", rivolto ai paesi che stavano prendendo decisioni sui cambiamenti climatici, ma ci furono spiacevoli episodi legati alla violazione \"dell'area rossa\" da parte dei gommoni di Greenpeace e un inseguimento da parte della polizia.\nOGM.\nSul finire degli anni novanta Greenpeace si concentr\u00f2 sulla questione degli organismi geneticamente modificati (OGM) e accolse con piacere la direttiva europea 2001/18/CE con cui si sottolinea il principio di precauzione, atto a evitare la coltura in campo aperto con possibili contaminazioni, la necessit\u00e0 di un lungo periodo di sperimentazioni prima dell'immissione sul mercato di cibi OGM e l'etichettatura dei cibi stessi. Successivamente concentr\u00f2 le sue attenzioni sulla normativa sugli OGM per quanto riguarda i mangimi animali. In Italia con campagne quali \"Se c'\u00e8 Aia c'\u00e8 soia\" e \"ParmigiaNOgm\" cerc\u00f2 di far approvare una legislazione pi\u00f9 restrittiva su tutte le mangimistiche e un'etichettatura riguardante anche i mangimi utilizzati per gli animali. Nell'estate del 2007 Greenpeace port\u00f2 a Strasburgo un rotolo con 1000000 di firme chiedendo il controllo della mangimistica animale.\nCampagna Toxic.\nIncenerimento.\nSempre a fine anni novanta Greenpeace concentr\u00f2 i propri sforzi contro la pratica dell'incenerimento e a favore della raccolta differenziata. Gli inceneritori vennero denunciati come rischio ambientale e sanitario a causa della produzione di sostanze quali diossine e furani, che sono composti cancerogeni. I sostenitori dell'incenerimento dal canto loro riportarono i controlli sulle emissione e rivendicarono la legalit\u00e0 della pratica, perch\u00e9 le emissioni nocive erano molto al di sotto dei limiti stabiliti per legge (in Europa ad esempio dalla direttiva europea 2000/76/CE). Greenpeace punt\u00f2 sul fatto che quelle sostanze cancerogene sono bioaccumulabili. Chiese che la pratica venisse bloccata perch\u00e9 disincentiva la raccolta differenziata e perch\u00e9 il risparmio di energia che si ottiene dal riciclare pi\u00f9 volte un materiale \u00e8 superiore all'energia prodotta dall'incenerimento dei rifiuti. Greenpeace inoltre puntava sul fatto che l'incenerimento non elimina le discariche in quanto le ceneri vanno in quel modo smaltite.\nRifiuti elettronici.\nNel nuovo millennio Greenpeace si concentra sul problema dei rifiuti elettronici, sul loro smaltimento incontrollato in Asia e sulla presenza di sostanze pericolose come PVC e ritardanti di fiamma bromurati all'interno della maggior parte delle schede elettroniche. Chiede che venga approvata una legislazione, come ad esempio REACH, in Europa. In seguito incomincia a pubblicare un rapporto sullo stato \"dell'elettronica verde\" ogni 3 mesi in cui si mettono in competizione le maggiori aziende nel campo della telefonia e dell'elettronica in base alle loro dichiarazioni pubbliche in fatto di smaltimento dei rifiuti elettronici e di utilizzo di sostanze pericolose nei componenti elettronici. La mira ricade su Apple che, nonostante le insistenti richieste nel tempo, tace sull'argomento. Nasce cos\u00ec la campagna \"GreenMyApple\" che mira a far prendere una posizione chiara ad Apple e instaurare un circolo virtuoso fra le varie aziende in quanto Apple \u00e8 considerata un'azienda \"leader\" nel settore e nell'innovazione dei prodotti. Agli inizi del 2007 Greenpeace ottiene i risultati sperati con una dichiarazione d'intenti pubblica da parte di Steve Jobs Ceo di Apple, attraverso il sito \"web\" ufficiale dell'azienda con la risposta \"A Greener Apple\".\nControversie.\nOGM: il caso del Golden Rice.\nIl \"golden rice\" \u00e8 una variet\u00e0 di riso geneticamente modificata in grado di sintetizzare il beta-carotene, precursore della vitamina A, attraverso un gene delle carote che permette di produrre quest'ultima. Tutti gli interessi finanziari della societ\u00e0 che aveva scoperto come effettuare la modifica genetica erano stati ceduti a un'organizzazione \"no profit\" in modo tale da non incontrare le resistenze delle associazioni anti OGM, in quanto timorose che le grandi aziende biotech potessero trarne profitto. La carenza di vitamina A causa ogni anno milioni di casi di cecit\u00e0, altre disabilit\u00e0 e morti (di cui 250.000 - 500.000 tra i bambini di cui circa la met\u00e0 muoiono entro 12 mesi dall'insorgenza della cecit\u00e0) e, nel 2002, il Golden Rice era pronto ad essere coltivato. \nMancavano alcuni passaggi burocratici per l'approvazione nel rispetto delle normative dei paesi che avrebbero adottato questa variet\u00e0 di riso, ma era stato ampiamente dimostrato che il Golden Rice non poteva essere dannoso per l'ambiente e la salute pubblica. Alcune associazioni anti OGM, tra cui Greenpeace che era la pi\u00f9 grande ed influente, si sono opposte con forza attraverso campagne che osteggiavano il parere della comunit\u00e0 scientifica. Greenpeace afferm\u00f2 spesso di aver seguito il parere di alcuni scienziati, ma Dario Bressanini pubblic\u00f2 nel 2014 un articolo su \"Le Scienze\" in cui criticava pesantemente le tecniche di comunicazione dell'associazione ambientalista, mostrando come spesso questa manipolasse i dati e le dichiarazioni di alcuni scienziati per dare l'impressione che la scienza confermasse le loro posizioni.\nNel 2014 venne pubblicato uno studio di Wesseler e Zilberman che stimava che i 12 anni (dal 2002 al 2014) di ritardo nell'uso del Golden Rice fossero costati 1.420.000 anni di vita nella sola India. Questa unit\u00e0 di misura (DALY) tiene conto non solo dei morti, ma anche delle forme di disabilit\u00e0 causate dalla carenza di vitamina A. \nDavid Ropeik, Professore di Percezione del Rischio e Comunicazione del Rischio alla Stanford University, pubblic\u00f2 un articolo di critica nei confronti di Greenpeace a seguito dello studio di dati e di analisi \"peer reviewed\", accusando l'associazione anti OGM di aver preso come riferimento scritti che non hanno retto un esame scientifico oggettivo. In particolare, nel suo articolo sul \"Scientific American\" del 2014, Ropeik accusa Greenpeace di aver contribuito alla disabilit\u00e0 e alla morte di milioni di persone e dichiara che le associazioni che si sono opposte al Golden Rice dovrebbero essere chiamate a rispondere delle vittime di VAD.\nNel 2016, a unirsi alle critiche di diversi membri della comunit\u00e0 scientifica, venne firmata una lettera di critica da 110 premi Nobel e 2212 scienziati nei confronti di Greenpeace chiedendo contemporaneamente a Greenpeace e ai governi coinvolti nel progetto Golder Rice, di considerare l'esperienza OGM degli agricoltori e dei consumatori di tutto il mondo e di abbandonare la campagna contro il \"riso dorato\". Nella lettera venne sottolineato soprattutto come in Africa e nel Sud Est asiatico il Golden Rice potesse salvare milioni di vite e che, secondo l'OMS, circa 250 milioni di persone nel mondo soffrissero della carenza di Vitamina A. La lettera si conclude con \u00abChiediamo ai governi del mondo di rifiutare la campagna di Greenpeace contro il Riso dorato in particolare e quelle contro le colture e i cibi migliorati attraverso la biotecnologia in generale. Chiediamo che facciano tutto ci\u00f2 che \u00e8 in loro potere per opporsi alle azioni di Greenpeace e accelerare l\u2019accesso degli agricoltori a tutti gli strumenti della biologia moderna, specialmente ai semi migliorati grazie alla biotecnologia. L\u2019opposizione basata sull\u2019emozione e sul dogma che \u00e8 stata confutata dai dati deve finire. Quante persone povere in tutto il mondo devono morire prima che questo venga considerato un \u201ccrimine contro l\u2019umanit\u00e0\u201d?\u00bb.Greenpeace rispose ai premi Nobel dichiarando di \"rimandare le accuse al mittente\" e che il Golden Rice non ha mai dimostrato di essere una soluzione contro la VAD, ma gi\u00e0 nel 2014 (quindi prima di questa risposta da parte di Greenpeace), l'articolo di Ropeik, anticipava questa critica al Golden Rice che era stata mossa da alcuni scettici degli OGM dicendo che: \n\u00abScettici come la Union of Concerned Scientists criticano la tecnologia OGM per non aver rispettato questa promessa. Ma se \u00e8 cos\u00ec, \u00e8 anzitutto perch\u00e9 l'opposizione ha impedito che questi prodotti arrivassero sul mercato. \u00c8 abbastanza difficile mantenere una promessa se non ti \u00e8 permesso di cercare di mantenerla. L'opposizione a diverse applicazioni degli OGM, basata su timori che non reggono alle prove raccolte in numerosi test sulla sicurezza, sta negando alla gente cibo e nutrizione, e procurando danni reali.\u00bb\nDanneggiamento delle linee di Nazca.\nUna ventina di attivisti di Greenpeace, nella notte tra il 7 e l'8 dicembre 2014, hanno danneggiato gravemente il sito archeologico e ambientale delle Linee di Nazca, patrimonio dell'Umanit\u00e0 e bene protetto dall'UNESCO dal 1994. Lo scopo era di lanciare un messaggio in occasione della conferenza dell'ONU sui cambiamenti climatici. Gli attivisti hanno camminato sulla fragile terra argillosa del deserto di Nazca, senza autorizzazione e senza la protezione delle larghe suole in gommapiuma usate dagli archeologi. Hanno cos\u00ec lasciato delle tracce visibili dall'alto, con la formazione di calpestio e di un nuovo sentiero che, secondo la sovrintendenza archeologica e le autorit\u00e0 peruviane, costituisce un danno irreparabile. La stessa Greenpeace ha riconosciuto il danno e si \u00e8 scusata. Il governo del Per\u00f9 ha denunciato l'organizzazione all'UNESCO mentre la magistratura ha aperto un'inchiesta.\nIl pendolarismo aereo di Pascal Husting.\nNel 2013 \u00e8 stato notato che Pascal Husting, direttore dei programmi internazionali di Greenpeace International, viaggiava diverse volte al mese in aereo tra i Paesi Bassi e il Lussemburgo (360\u00a0km) per andare a visitare la sua famiglia, nonostante l'attivismo di Greenpeace per ridurre i viaggi aerei a causa dell'effetto serra da loro prodotto. In seguito alle lamentele Greenpeace ha annunciato che Husting avrebbe viaggiato in treno.\nScarsa trasparenza nell'utilizzo dei fondi.\nNel 1989 un giornalista islandese, Magnus Gudmundsson, gir\u00f2 un documentario sull'organizzazione dal titolo \"Survival in the High Nord\" (Sopravvivenza nell'alto Nord), nel quale Greenpeace International veniva accusata di essere un'organizzazione che, sotto la pretesa di salvaguardare la natura, aveva il solo scopo di ottenere un potere politico ed economico. Il documentario faceva riferimento a ingenti fondi, provenienti dalle donazioni dei sostenitori, che transitavano su conti bancari segreti il cui accesso era riservato solo ai \"leader\" di Greenpeace.\nUna delle accuse all'organizzazione \u00e8 quella di spendere pi\u00f9 denaro per la propaganda e il proprio marketing, che per le attivit\u00e0 di salvaguardia dell'ambiente previste dal suo scopo istituzionale. La sede italiana di Greenpeace, in base al bilancio 2011, avrebbe speso 2.349.000\u00a0euro per le sue attivit\u00e0 istituzionali e 2.482.000\u00a0euro per pubblicit\u00e0 e per la ricerca di nuovi aderenti: se si aggiunge circa un milione per spese di funzionamento (stipendi ai dipendenti, affitti, ecc.) emerge che nel 2011 solo il 42% dei fondi raccolti \u00e8 stato utilizzato a fini istituzionali, mentre il rimanente 58% se n'\u00e8 andato per il mantenimento dell'istituzione.\nNel 2014 la filiale olandese di Greenpeace ha perduto 3,8 milioni di euro in speculazioni in borsa con operazioni di pronti contro termine al ribasso sull'euro. Il portavoce di Greenpeace International, Mike Townsley, ha attribuito la perdita all'errore di valutazione di un dipendente e si \u00e8 parlato di lacune nel sistema di controllo amministrativo interno. Il portavoce si \u00e8 scusato con i sostenitori, appellandosi alla loro comprensione del fatto che anche la loro organizzazione non \u00e8 perfetta. Sempre secondo il portavoce la perdita non avrebbe messo in pericolo l'attivit\u00e0 dell'organizzazione, che, secondo il rapporto finanziario del 2012, ha incassato oltre 270 milioni di euro, in gran parte provenienti dalle offerte dei sostenitori.\nGreenpeace Energy.\n\u00c8 una cooperativa fondata nel 1999 in Germania a seguito di un'iniziativa di Greenpeace chiamata Power Shift con il fine di fornire elettricit\u00e0 derivante da fonti sostenibili ai cittadini tedeschi. Dal 2011, per\u00f2, Greenpeace Energy ha iniziato a vendere il cosiddetto ProWindGas, inizialmente formato al 100% da gas fossile importato dalla Russia. La compagnia ha promesso che nel corso del tempo la quota di gas fossile sarebbe diminuita per essere sostituita dall'idrogeno, con l'obiettivo di vendere solo idrogeno dal 2027, ma nel 2021 la quota di idrogeno \u00e8 ancora solo all'1%, mentre il 10% arriva da biogas (che rimane una fonte a bassa densit\u00e0 energetica e inquinante) e l'89% da gas fossile. In particolare, Greenpeace Energy dichiara di vendere l'1% di idrogeno e il 99% di \"eco-gas\". Per questa ragione la compagnia \u00e8 stata accusata di fare campagna ingannevole, contraddittoria e greenwashing del gas russo. Greenpeace Energy, attraverso un comunicato, si \u00e8 giustificata dichiarando che la difficolt\u00e0 nel rispetto dei piani \u00e8 dovuta all'aumento della quota energetica richiesta, d'altra parte, secondo la EIA, la quota energetica \u00e8 destinata ad aumentare di circa il 50% entro il 2050. Nel 2015, la compagnia ha anche fatto causa alla Commissione Europea per aver approvato uno stanziamento di fondi per la costruzione della centrale nucleare da 3200 MWe Hinkley Point C. In particolare le accuse di Greenpeace Energy furono relative a un ipotetico impatto ambientale negativo della centrale nucleare, ma la Corte di Giustizia Europea ha rigettato le accuse ritenendole infondate. In particolare, un \"report\" del JRC uscito nel 2021, che ha studiato l'impatto dell'energia nucleare sull'ambiente con particolare attenzione alle scorie, ha concluso che non esistono ragioni scientificamente valide per dichiarare che il nucleare abbia un impatto ambientale maggiore rispetto alle altre fonti energetiche sostenibili. Il report in questione si chiama \"Technical assessment of nuclear energy with respect to the \"do no significant harm\" criteria of Regulation (EU) 2020/852 (\"Taxonomy Regulation\")\".\nDimissioni polemiche di alti dirigenti.\nOltre al gi\u00e0 citato Moore, altri dirigenti di Greenpeace hanno lasciato polemicamente l'organizzazione: Ute Belliom, ex presidente di Greenpeace, e Bjorn Okern, ex direttore generale della sede norvegese, lamentando la mancanza di democrazia interna all'organizzazione e la sua attenzione volta pi\u00f9 a incassare denaro che ai compiti istituzionali. Bjorn Okern ha dichiarato: \u00abSe uno crede che in Greenpeace vi sia democrazia farebbe meglio a prendere il vocabolario per sapere il significato del termine. In Greenpeace non pu\u00f2 esservi democrazia. \u00c8 una struttura piramidale, dove tutto \u00e8 deciso al vertice, proprio come in un sistema militare. [...] Chiunque pensi che i soldi di Greenpeace siano utilizzati per l'ambiente, si sbaglia. Viaggiano in prima classe, mangiano nei migliori ristoranti e fanno la bella vita del jet-set ecologista; il motivo principale per cui danno importanza alle balene \u00e8 perch\u00e9 ci si fanno i soldi\u00bb.\nKalle Estvedt, gi\u00e0 portavoce dell'organizzazione, avrebbe dichiarato che:"}
{"id": "308923", "revid": "15756", "url": "https://it.wikipedia.org/wiki?curid=308923", "title": "Gradi delle Sturmabteilung", "text": "I gradi e le mostrine delle Sturmabteilung (SA) furono il primo sistema di gradazione paramilitare a svilupparsi all'interno del Partito Nazista nel 1920. I titoli e le frasi usate dalle SA vennero adottate dagli altri vari gruppi paramilitari nazisti, tra loro le \"Schutzstaffel\" (SS). In un primo tempo i gradi delle SS erano identici a quelli delle SA, nel momento in cui le SS erano originariamente considerate una sotto-organizzazione delle Sturmabteilung.\nInsegne delle unit\u00e0 SA.\nLe SA usavano i colori dell'uniforme e delle mostrine del colletto per identificare un'unit\u00e0 SA variando dal livello \"Sturmbann\" e \"Standarten\" (battaglione e reggimento) all'SA-Gruppen (SA divisione) al quale un membro dell'SA era appartenuto. Dal titolo di Obersturmbannf\u00fchrer in gi\u00f9, la mostrina dell'unit\u00e0 viene portata sul colletto di destra, di fronte al distintivo del grado. La mostrina mostra il numero del battaglione del membro seguito dal numero del reggimento. Potevano esserci variazioni a questo sistema se un membro del SA fosse stato assegnato al quartier generale del personale o ad un altro ramo speciale delle SA.\nI colori delle uniformi SA indicavano la divisione SA dove si trovava il membro. Questa \u00e8 lo schema dei colori delle divise SA stilato nel 1944:\nFino al 1932, quando le Schutzstaffel indossavano le stesse divise delle SA, la divisa di colore nero indicava anche l'appartenenza alle SS.\nEvoluzione dei gradi delle SA.\n1920 \u2013 1923.\nI primi gradi delle SA erano soltanto titoli senza insegne riconoscibili. Tipicamente, il personale SA portava i bracciali con una svastica su una variet\u00e0 di uniformi paramilitari. All'inizio dell'esistenza del gruppo, le SA ebbero quattro gradi principale:\n1925 \u2013 1928.\nNel 1925, le SA furono rifondate dopo essere state sciolte in seguito al mancato tentativo di colpo di Stato del Putsch di Monaco del 1923. A quel tempo, si svilupp\u00f2 una semplice struttura di insegne riguardanti le mostrine del colletto delle uniformi marroni delle SA\n1928 \u2013 1932.\nNel 1928, le SA adottarono un sistema di titoli e gradi sviluppato e cominciarono a mostrare versioni di mostrine del colletto con bande e semi d'argento per identificare grado e posizione. Le SA introdussero anche l'insegna di unit\u00e0 nel colletto, portati di fronte al distintivo del grado, cos\u00ec come una cinghia nella spalla per diversificare un membro delle SA come truppa, comandante, o comandante maggiore.\nNel 1929 fu creata la figura dello Stabschef SA, il capo dell'organizzazione, di fatto il comandante militare che affiancava il Comandante supremo, l'Oberste SA-F\u00fchrer, che da 1930 fu lo stesso Hitler.\n1932 \u2013 1945.\nNel 1932, l'anno prima che l\"'Oberste SA\" Adolf Hitler diventasse Cancelliere di Germania, le SA adottarono le versioni delle insegne e dei gradi definitive le quali rimasero invariate finch\u00e9 l'organizzazione cess\u00f2 d'esistere alla fine della Seconda guerra mondiale."}
{"id": "308925", "revid": "11684", "url": "https://it.wikipedia.org/wiki?curid=308925", "title": "Capo mannu", "text": ""}
{"id": "308926", "revid": "533647", "url": "https://it.wikipedia.org/wiki?curid=308926", "title": "San Biagio Platani", "text": "San Biagio Platani (\"Sammrasi\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nSan Biagio Platani \u00e8 un paese dell'entroterra agrigentino, a 38 chilometri dal capoluogo, situato sul medio versante di una collina che culmina in contrada Garipi e digrada verso il fiume Platani.\nStoria.\nLe origini risalgono al 1635, anno in cui Giovanni Battista Gerardi ottenne la \"licentia populandi\". Gaetano Di Giovanni, nella sua opera \"Notizie storiche su Casteltermini e il suo territorio\", attribuisce a Mariano Gianguercio, nel 1648, la fondazione dell'insediamento urbano, tenendo conto che nel \"Cedolario dei feudi della Val di Mazara\", comincia proprio allora ad essere citata la \"terra di San Biagio\". Ma la \"licentia\" fa invece supporre che l'abitato abbia iniziato a svilupparsi alcuni anni prima, con poche case attorno ad una piccola chiesa.\nIl contesto storico, caratterizzato dai cambiamenti di rotta verso le Americhe e dalla marginalizzazione dell'isola, port\u00f2 la popolazione isolana a ripiegare nella sua pi\u00f9 tradizionale economia. Da qui l'agricoltura estensiva attraverso il popolamento dei feudi. Ma la fondazione di agglomerati urbani aveva anche altre finalit\u00e0 legate al prestigio dei feudatari. Infatti un villaggio con pi\u00f9 di 80 persone dava al principe il diritto di un seggio al parlamento oppure ad un voto in pi\u00f9, oltre al potere sui sudditi attraverso la facolt\u00e0 di amministrare la giustizia entro il proprio feudo. Il feudo di San Biagio inizialmente era composto dalle terre di San Biagio, Gialdonieri e Mandralia. Nel 1660 \u00e8 stato poi aggiunto il feudo di Ragattano, grazie ad una permuta effettuata dai Feudatari Ioppolo e Gianguercio. Il feudo era cos\u00ec composto da 1.830 salme. Il centro abitato si svilupp\u00f2 fin dall'inizio intorno alla Chiesa Madre e al Palazzo Ducale. Venne stabilito un tracciato ad impianto ortogonale, il cui asse principale \u00e8 il corso Umberto I, che allora era denominato strada Piazza. \nPer quasi tutto il XIX secolo la strada viene bloccata dalla piccola chiesa del Purgatorio, poi demolita alla fine del secolo. Il punto centrale della via, localizzato nella chiesa Madre rappresenta il baricentro dell'assetto, da cui parte l'altro asse principale che \u00e8 l'odierna viale della Vittoria gi\u00e0 strada Chiarenza. Di fronte al Palazzo Ducale parte parallelamente via Veneziano.\nIl popolamento avvenne con un andamento costante e gi\u00e0 nel 1653 il paese contava circa 300 abitanti. Ma nel XVIII secolo, la crisi produttiva e il sistema politico istituzionale troppo vecchio, determinarono una flessione nell'andamento demografico. Grave problema era rappresentato dalla produzione monocolturale, la cui mancata produzione di un anno creava carestie. Nel Settecento se ne verificarono tre e per farvi fronte fu chiamato Agesilao Bonanno, che poi sarebbe diventato signore della terra di San Biagio, in qualit\u00e0 di vicario per la incetta dei frumenti. La decadenza delle famiglie nobili siciliane non risparmi\u00f2 neanche quella del signore di San Biagio, che trasferitosi nella villa della Noce a Palermo, con una serie di contratti redatti alla fine del settecento consegna in gabella tutti i possedimenti. Il 1812 segna la fine della feudalit\u00e0.\nNel 1864 si aggiunse il nome Platani per distinguere questo comune dagli altri centri italiani con lo stesso toponimo.\nSociet\u00e0.\nTradizioni e folclore.\nLa manifestazione pi\u00f9 singolare che richiama ogni anno una massiccia presenza di visitatori, \u00e8 certamente quella di Pasqua.\nIn questa occasione vengono costruiti singolari archi di canne di bamb\u00f9 e altre piante del genere. In questa occasione vengono venduti anche caratteristici souvenir di pane.\nEconomia.\nL'economia del paese si basa sull'agricoltura con una distribuzione di seminativi, giardini, mandorleti, oliveti e vigneti. L'avvento dei pistacchieti si ha probabilmente nella met\u00e0 del 1800. Il territorio del comune \u00e8 compreso nella zona di produzione del Pistacchio di Raffadali D.O.P..\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di San Biagio Platani fa parte delle seguenti organizzazioni sovracomunali:"}
{"id": "308941", "revid": "767487", "url": "https://it.wikipedia.org/wiki?curid=308941", "title": "Sessh\u016b T\u014dy\u014d", "text": "Sessh\u016b non \u00e8 il suo vero nome, ma \u00e8 il nome d'arte con cui firm\u00f2 la maggioranza delle sue opere. Era consuetudine infatti per gli artisti giapponesi usare un nome d'arte da apporre alle proprie creazioni, ma tale nome veniva cambiato diverse volte nel corso della carriera artistica, spesso per sottolineare un cambiamento nel proprio stile. \nBiografia.\nSessh\u016b trascorse i primi anni a Kyoto frequentando lo Sh\u014dkokuji (il tempio zen) settentrionale, ma nel 1464 si spost\u00f2 nella prefettura di Yamaguchi sotto la protezione del clan degli \u014cuchi nel cui tempio, l'Unkokuan, visse. Due anni pi\u00f9 tardi partecip\u00f2 ad una spedizione in Cina, ove venne accolto con grande onore, ed arriv\u00f2 a Pechino. Al suo ritorno in patria la distruzione dello Sh\u014dkokuji lo costrinse a sistemarsi altrove e visse cos\u00ec gli ultimi venti anni della sua vita a \u014cita, nonostante viaggiasse in continuazione.\nStile ed opere.\nLe opere migliori di Sessh\u016b appartengono al periodo della maturit\u00e0, ovvero dopo il ritorno dalla Cina nel 1469, in cui studi\u00f2 molto approfonditamente lo stile accademico cinese Song e Yuan, apparendo attratto dalla campagna locale. \nSessh\u016b ebbe grande padronanza del pennello, che adoper\u00f2 spesso con notevole varianza di tocco e di colore in uno stesso dipinto, tecnica di cui fece uso nel genere di pittura delle stagioni, sia in rotoli che pannelli, a cui si dedic\u00f2 al ritorno dalla Cina. \nIn tali opere \u00e8 possibile riscontrare la sua grande maestria nel dare un tocco del tutto personale e giapponese al senso cinese dello spazio. \nIl celebre \"Rotolo lungo\" di 18 metri \u00e8 stato eseguito, stando alla firma, nel 1486 ed illustra una serie di scene cinesi che hanno luogo nelle quattro stagioni. L'artista riesce a rendere il susseguirsi delle stagioni tramite impercettibili mutamenti sul piano del paesaggio: montagne fredde e finestre chiuse d'inverno, vegetazione fresca e spoglie rocce primaverili, il rigoglio della natura e le vaste distese d'acqua in estate, il riposo dopo il raccolto autunnale. In questi paesaggi sono presenti figurette che conversano, personaggi di ogni tipo, tranne i contadini (si scorge poca terra coltivabile), figure che i pittori in stile cinese trascurarono. Le stagioni vengono caratterizzate da impercettibili tocchi di colore. Gli elementi paesaggistici, naturali e non, sono costituiti da imponenti forme geometriche che conferiscono quindi alle scene rappresentate una grande solennit\u00e0 architettonica.\nIl vero capolavoro di Sessh\u016b \u00e8 la coppia di paraventi a sei ante con fiori ed uccelli di stagione. Quest'opera raffigura pini, fiori ed aironi caratterizzati da piccole chiazze di rosso, l'unico colore a spezzare la monotonia dell'inchiostro di china. La composizione \u00e8 fortemente asimmetrica con un raggruppamento apparentemente casuale di elementi da una parte, ed un perfetto e delicato equilibrio dall'altra. L'artista gioca con gli elementi naturali raffigurati (rocce, rami, aghi di pino e foglie di canna), costituendo un sistema ritmico e variegato di forme e dimensioni, basato sull'alternanza di tocchi di pennello ondulati, diretti o tortuosi. Il senso della spazialit\u00e0 viene reso in questo caso dalla progressiva riduzione ed attenuazione dei particolari: la scena sfuma lentamente da destra verso sinistra e sembra spostarsi indietro rispetto al piano pittorico, con le rocce che prima spingevano prepotentemente la scena sotto gli occhi dell'osservatore, che diventano sempre pi\u00f9 vaghe fino a diventare parte dell'impercettibile sfondo. \nL'ultima opera dell'artista \u00e8 anche quella pi\u00f9 controversa: si tratta di \"Amanohashidate\". La scena, composta su trenta fogli di carta incollati (in totale 178,2 cm per 90), raffigura la lingua di terra sulla costa del Mar del Giappone ed \u00e8 l'unico dipinto di un paesaggio reale che si conosca di Sessh\u016b. Probabilmente Sessh\u016b, al termine della sua lunga vita (l'opera \u00e8 databile grazie alla presenza nel dipinto di alcuni templi ed edifici noti all'epoca), aveva voluto vedere che effetto facesse in Giappone.\nAl giorno d'oggi ospitano alcune sue opere:"}
{"id": "308944", "revid": "8911", "url": "https://it.wikipedia.org/wiki?curid=308944", "title": "Sesshu", "text": ""}
{"id": "308946", "revid": "287204", "url": "https://it.wikipedia.org/wiki?curid=308946", "title": "Sesshu Toyo", "text": ""}
{"id": "308948", "revid": "1318658", "url": "https://it.wikipedia.org/wiki?curid=308948", "title": "Locomotiva Rocket", "text": "La locomotiva Rocket fu una tra le prime locomotive a vapore, con rodiggio 0-1-1, progettata e costruita da George e Robert Stephenson nel 1829.\nStoria.\nUn malinteso comune \u00e8 pensare che la Rocket sia stata la prima locomotiva a vapore in assoluto, quando Richard Trevithick, circa 25 anni prima, ne aveva fatto correre sui binari qualche prototipo, tra cui la Coalbrookdale, che non era per\u00f2 risultata economicamente competitiva. Anche Stephenson e il figlio, e numerosi altri ingegneri avevano gi\u00e0 prodotto delle altre locomotive, sempre a vapore: la \"Rocket\", infatti, pi\u00f9 che una rivoluzione, fu un'evoluzione.\nLa sua fama deriva dal fatto che fu la prima locomotiva \"moderna\", con svariate innovazioni che furono usate su quasi tutte le locomotive a vapore che vennero costruite a partire da quel momento: addirittura si parla, per quel che riguarda questo progetto, di \"standard stephensoniano\".\nLa \"Rocket\" usava la caldaia multitubolare ideata da Marc Seguin (che peraltro l'aveva sperimentata su macchine costruite dagli Stephenson stessi), che dava un trasferimento del calore molto pi\u00f9 efficace ed efficiente tra i gas di combustione e l'acqua, mentre le precedenti caldaie erano formate da un unico tubo immerso nell'acqua. Utilizzava anche un \"blastpipe\", ovvero scaricava il vapore uscito dai pistoni attraverso tubi orientati opportunamente, che creava un vuoto parziale e risucchiava aria (necessaria alla combustione) all'interno del forno. Il forno stesso era circondato dall'acqua e in comunicazione con la caldaia anche se non era ancora all'interno della stessa come gi\u00e0 nelle successive Planet. Mancava ancora la camera a fumo, che fu aggiunta in seguito, come si pu\u00f2 notare confrontando la stampa d'epoca con la foto della macchina conservata al museo delle Scienze di Londra.\nQuesto specifico esemplare venne progettato e costruito espressamente per la competizione nota come Rainhill Trials, una gara al cui vincitore sarebbe andato un premio di 500 sterline e l'appalto per la fornitura delle locomotive della ferrovia tra Liverpool e Manchester, nell'ottobre 1830. Tutti gli altri motori partecipanti patirono diverse avarie, quindi una classifica reale \u00e8 un po' difficile da compilare; a ogni modo, la Rocket complet\u00f2 pienamente le richieste del \"concorso\", che erano il completamento di una serie di corse per un totale di 90 km a pieno carico e con un soddisfacente consumo di carburante. I suoi progettisti avevano alle spalle gi\u00e0 una cinquantina di altri esemplari simili, e si potevano quindi considerare i migliori esperti nel campo. Ed erano anche gli unici che avevano avuto la possibilit\u00e0 di testare adeguatamente la loro locomotiva, non patendo quindi le avarie delle avversarie.\nLa macchina \u00e8 generalmente rappresentata con una vistosa livrea gialla con fumaiolo bianco, e quella fu la livrea che port\u00f2 per la sola prova di Rainhill -il giallo era allora il colore associato alla velocit\u00e0 e il bianco del fumaiolo serviva a evidenziare la \"pulizia\" del veicolo- successivamente fu verniciata in verde, un colore molto pi\u00f9 stabile del giallo, soprattutto quando esposto a calore. \u00c8 poco noto che la macchina fu praticamente costruita solo per i Rainhill Trials e non prest\u00f2 servizio nella Liverpool &amp; Manchester se non come macchina per lavori. L'onore dell'inaugurazione tocc\u00f2 alla successiva Northumbrian, la prima a nascere con una caldaia moderna completa, che in quell'occasione caus\u00f2 il primo incidente ferroviario della storia delle ferrovie moderne, la morte di William Huskisson, parlamentare di Liverpool, che invece di rimanere a bordo durante le manovre, scese per andare a parlare col primo Duca di Wellington, all'epoca primo ministro.\nQuando venne dismessa dal servizio, venne utilizzata dalla ferrovia privata di Lord Carlisle, e successivamente, nel 1862, donata al museo dei brevetti a Londra. \u00c8 tuttora visibile, in una forma alquanto modificata rispetto a quella dei Rainhill Trials, al museo della scienza nella stessa citt\u00e0. I cilindri si trovano in una posizione orizzontale, mentre in origine erano inclinati, ed \u00e8 ora dotata di un vero e proprio fumaiolo. Tali furono le modifiche nel motore da far dire a una rivista ingegneristica, nel 1884 circa, che le \"Rocket\" del 1829 e del 1830 erano totalmente differenti.\nConcorrenti.\nLe locomotive concorrenti che la Rocket batt\u00e9 nel Rainhill Trials furono:"}
{"id": "308951", "revid": "1543377", "url": "https://it.wikipedia.org/wiki?curid=308951", "title": "Fingerstyle", "text": "Il fingerstyle (letteralmente \"stile [fatto] con le dita\"), oppure chiamato fingerpicking (letteralmente \"pizzicare con le dita\"), \u00e8 una tecnica usata per chitarra classica, folk ed elettrica che consiste nel toccare le corde direttamente con le dita, senza uso di utensili intermedi quali il plettro. Con il fingerstyle si ha lo stesso effetto che si ha con la tecnica insegnata nei conservatori per suonare il repertorio classico con la chitarra classica. Pur essendo equivalenti nel risultato, si tende a mantenere la duplice denominazione per distinguere il campo di applicazione: nello stile classico si suona il repertorio di musica classica, mentre nello stile fingerstyle si suona il repertorio di musica pop, folk, rock, ecc.\nIl fingerstyle \u00e8 molto usato nei pezzi per chitarra folk, ma ha raggiunto anche il mondo del rock and roll, dove, nonostante sia una pratica poco diffusa, viene usato anche da personaggi di primo piano come Mark Knopfler.\nPur non essendo l'unico modo di suonare la chitarra senza plettro, \u00e8 il preferito dalla maggioranza dei musicisti professionisti.\nIn Italia questo stile \u00e8 stato introdotto da Giovanni Unterberger, e l'ha codificato attraverso lbri di tecnica e di composizioni.\nLa tecnica.\nCi sono diversi tipi di \"fingerstyle\". L'approccio pi\u00f9 formale prevede di posizionare la mano sulle corde vicino al foro della cassa, toccando solo le corde interessate anche se a volte si appoggia il pollice sulle corde per dare pi\u00f9 stabilit\u00e0 alla mano.\nUna tecnica alternativa \u00e8 \"preparare\" il passaggio in anticipo posizionando le dita della mano destra sulle corde prima di suonare la nota. \u00c8 usata soprattutto per l'arpeggio.\nAlcuni musicisti appoggiano l'anulare vicino al ponte o al pickup della chitarra. Questo dito dovrebbe essere mantenuto dritto ma non rigido. Tenendolo contro il ponte il tono dello strumento viene smorzato, per cui i pi\u00f9 esperti preferiscono evitare di appoggiarsi al ponte ed usare solo la parte della superficie della chitarra.\nll termine \u00e8 comunemente utilizzato per indicare una tecnica di suonare la chitarra ad imitazione del pianoforte ragtime. Il pollice della mano destra imita la mano sinistra del pianista ponendo gli accenti e suonando le parti basse del brano; le altre dita della mano destra svolgono il ruolo della mano destra del pianista e suonano quindi la melodia.\nI brani suonati in \"fingerpicking\" hanno il tipico andamento da marcia talvolta indicato con il termine \"bum-chick\".\nLa tecnica \u00e8 stata ideata dai chitarristi neri di blues acustico di inizio Novecento. Il suo uso \u00e8 rimasto poco diffuso fino agli anni '70, in cui, ad opera di alcuni chitarristi bianchi, si \u00e8 avuta una grande diffusione sia a livello di \"revival\" che di nuove ed originali incisioni caratterizzando per un certo periodo il concetto stesso di \"suonare la chitarra folk\".\nLa forte caratterizzazione che contraddistingue questa tecnica ne segna anche gli evidenti limiti che la rendono non ottimale per rappresentare determinate atmosfere e/o generi musicali. Cos\u00ec negli ultimi decenni, il fingerpicking ha lasciato spazio a nuove tecniche per la chitarra folk pi\u00f9 \"libere\" nell'espressione e/o pi\u00f9 \"complesse\" nella ritmica.\n\"Thumbpicking\".\nPoich\u00e9 la posizione della mano destra \u00e8, tra i fingerpickers, decisamente pi\u00f9 inclinata in direzione del manico, e non perpendicolare alle corde come nella tecnica classica, viene con una certa frequenza, e specialmente in certe aree, utilizzato un piccolo dispositivo (thumbpick) che, inserito nel pollice destro, offre una specie di unghia artificiale in plastica che ha un angolo retto col pollice stesso, consentendo di pizzicare i bassi con pi\u00f9 decisione e con maggiore vigore sonoro.\n\"Fingerpicks\".\nSi tratta, analogamente ai \"thumbpicks\", di dispositivi che si inseriscono sull'indice, medio e talvolta anulare della mano destra, con la parte prominente dal lato opposto all'unghia. Ce ne sono in plastica ed in metallo, e vengono utilizzati solitamente per aumentare il volume. I banjoisti ne usano, normalmente, due pi\u00f9 il thumbpick.\nPizzico \"ibrido\".\nAlcuni chitarristi usano il pizzicato solo in situazioni occasionali all'interno di un brano, tenendo il plettro tra il pollice e l'indice durante l'esecuzione.\n\u00c8 uno stile diffuso nei generi dove il \"fingerstyle\" \u00e8 raro o \u00e8 semplicemente una tecnica ausiliaria. Ritchie Blackmore ha usato questa tecnica per il famoso riff di apertura di \"Smoke on the Water\". Eric Johnson, Carl Verheyen, Brett Garsed, Albert Lee, e Steve Trovato usano questa tecnica nel country-rock. Gustavo Assis-Brasil usa una tecnica ibrida per eseguire jazz brasiliano. Zakk Wylde ha esportato questa tecnica nell'heavy metal e Steve Vai ne fa spesso uso nelle sue improvvisazioni dal vivo, cos\u00ec come Tommy Emmanuel.\nUna variante del pizzico ibrido consiste nel tenere fermo il plettro tra pollice ed indice, usandolo quindi solo se necessario, e pizzicare le corde con le tre dita rimaste libere. \u00c8 una tecnica largamente usata sulla chitarra acustica, mentre usarla sulla chitarra elettrica in una parte solistica richiede una considerevole padronanza di tutte le tecniche dell'arpeggio.\n\"Percussive\" fingerstyle.\nIl percussive fingerstyle \u00e8 una tecnica pi\u00f9 avanzata che consiste nel percuotere le corde con la mano sinistra e con la destra percuotere la tavola armonica.\nTale tecnica viene usata anche oggi, nonch\u00e9 coniando il termine One man Band."}
{"id": "308953", "revid": "14263", "url": "https://it.wikipedia.org/wiki?curid=308953", "title": "Rasgueados", "text": ""}
{"id": "308957", "revid": "838137", "url": "https://it.wikipedia.org/wiki?curid=308957", "title": "Teorema degli zeri di Hilbert", "text": "Il teorema degli zeri di Hilbert o Nullstellensatz (letteralmente \"teorema dei luoghi di zeri\" in tedesco) \u00e8 un teorema dell'algebra commutativa (fondamentale in geometria algebrica) che mette in relazione insiemi algebrici e ideali negli anelli dei polinomi su campi algebricamente chiusi. Fu dimostrato per la prima volta da David Hilbert.\nSia formula_1 un campo algebricamente chiuso (come il campo dei numeri complessi); si consideri l'anello dei polinomi formula_2 e sia formula_3 un ideale in questo anello. L'insieme algebrico formula_4 definito da questo ideale consiste di tutte le formula_5-uple formula_6 in formula_7 tali che formula_8 per tutti gli formula_9 in formula_3. Il teorema degli zeri di Hilbert afferma che se formula_11 \u00e8 un qualche polinomio in formula_2 che si annulla sull'insieme algebrico formula_4, cio\u00e8 formula_14 per tutti gli formula_15 in formula_4, allora esiste un numero naturale formula_17 tale che formula_18 \u00e8 in formula_3. \nUn corollario immediato \u00e8 il \"Nullstellensatz debole\": se formula_3 \u00e8 un ideale proprio in formula_2, allora formula_4 non pu\u00f2 essere vuoto, cio\u00e8 esiste uno zero comune per tutti i polinomi dell'ideale. O equivalentemente: i polinomi dell'ideale hanno uno zero comune se e solo se l'ideale \"non\" contiene formula_23. Questa \u00e8 la ragione del nome del teorema, che pu\u00f2 essere facilmente dimostrato a partire dalla forma 'debole'. Si noti che l'assunzione che formula_1 sia algebricamente chiuso \u00e8 essenziale qui: l'ideale proprio formula_25 in formula_26 non ha uno zero comune.\nCon la notazione comune in geometria algebrica, il Nullstellensatz pu\u00f2 anche essere formulato come\nper ogni ideale formula_28. Qui, formula_29 denota il radicale di formula_28 e formula_31 \u00e8 l'ideale di tutti i polinomi che si annullano sull'insieme formula_32. In questo modo, otteniamo una corrispondenza biunivoca che inverte l'ordine di inclusione tra gli insiemi algebrici in formula_7 e gli ideali radicali di formula_2."}
{"id": "308959", "revid": "34194", "url": "https://it.wikipedia.org/wiki?curid=308959", "title": "Supervision", "text": ""}
{"id": "308960", "revid": "339392", "url": "https://it.wikipedia.org/wiki?curid=308960", "title": "NEC TurboExpress", "text": ""}
{"id": "308961", "revid": "287204", "url": "https://it.wikipedia.org/wiki?curid=308961", "title": "Sega Mega Jet", "text": "Il \u00e8 una console portatile prodotta da SEGA in collaborazione con Japan Airlines. Versione portatile del Sega Mega Drive, la console fu distribuita sui voli della compagnia aerea giapponese a partire dal luglio 1993, ma venne successivamente commercializzata nel mercato nipponico a partire dall'anno seguente.\nLa console non era dotata di uno schermo proprio, ma poteva essere connessa allo schermo a cristalli liquidi presente in ogni sedile, che forniva anche alimentazione alla console (in seguito all'inserimento di un codice). Oltre alla console, la compagnia aerea forniva a noleggio quattro titoli per volo, tra cui figuravano \"Ayrton Senna's Super Monaco GP II\" e \"Sonic the Hedgehog\", sebbene ogni passeggero potesse liberamente utilizzare le proprie cartucce del Mega Drive.\nIl Sega Mega Jet presentava una croce direzionale e sei pulsanti che richiamavano la configurazione del gamepad del Sega Mega Drive. Era inoltre presente un'entrata per un secondo controller per permettere il gioco in multiplayer.\nIl 10 marzo 1994 venne distribuita la versione commerciale della console al prezzo di yen. A partire dal Sega Mega Jet venne realizzata una console con lo schermo integrato denominata Sega Nomad, disponibile nel continente americano."}
{"id": "308962", "revid": "287204", "url": "https://it.wikipedia.org/wiki?curid=308962", "title": "Atari Cosmos", "text": "LAtari Cosmos \u00e8 un prototipo di console da tavolo dell'Atari che sfruttava una tecnologia olografica per migliorare la visualizzazione delle immagini.\nFu presentata con una conferenza stampa a New York nella primavera del 1980 e sarebbe dovuta uscire nel 1981. Per cause non dichiarate, il progetto venne abbandonato nel 1981 e non fu mai commercializzato.\nIl progetto venne sviluppato da Al Alcorn e da altri nomi importanti del mondo Atari dell'epoca, come Harry Jenkins e Roger Hector. La console \u00e8 un blocco unico con schermo integrato, formato da una matrice di 7x6 LED, e pulsanti integrati, alimentato da rete elettrica. L'hardware si basa sul circuito integrato COPS411, usato successivamente anche dall'Entex Adventure Vision. L'attivazione di un certo gioco avviene inserendo uno schermo sovrapposto ai LED. Grazie a luci incadescenti non riflettenti, si possono alternare due immagini olografiche fisse.\nI giochi supportati sono otto, tra cui una variante di \"Space Invaders\".\nAll'annuncio dell'apparecchio, l'Atari ricevette prenotazioni per 8000 unit\u00e0, e forse ne vennero prodotte circa 1000 e completate e inscatolate 250. Tuttavia, quando si avvicinava il vero lancio, Ray Kassar, a capo dell'Atari dopo la sua acquisizione da parte della Warner Communications, ritenne che il prodotto fosse troppo strano per il mercato e troppo a rischio di essere poco vendibile. Kassar prefer\u00ec continuare a puntare sull'Atari VCS, che garantiva sicuri guadagni, e chiuse il progetto.\nNel 2016 si vociferava che esistessero al mondo soltanto tre prototipi conosciuti e funzionanti della Cosmos."}
{"id": "308963", "revid": "1784425", "url": "https://it.wikipedia.org/wiki?curid=308963", "title": "Jomo Kenyatta", "text": "Biografia.\nKenyatta nacque come Johnstone Kamau, presso Gatundu, tra le citt\u00e0 di Thika e Nairobi, nell'odierno Kenya (allora Africa Orientale Britannica). Era figlio di un contadino di etnia kikuyu, e da giovane gir\u00f2 il paese al seguito del nonno, uno stregone di villaggio. Frequent\u00f2 una scuola missionaria scozzese e, grazie a una colletta raccolta dalla sua trib\u00f9 e un aiuto degli stessi padri missionari, pot\u00e9 in seguito pagarsi gli studi in Europa.\nNel 1929, la Kikuyu Central Association (KCA) lo mand\u00f2 a Londra per difendere gli interessi fondiari dei Kikuyu. \u00c8 stato ricevuto dal West African Students' Union, un'associazione ispirata da Marcus Garvey, che gli ha offerto ospitalit\u00e0. \u00c8 accompagnato da Isher Dass, un attivista anti-colonialista di origine indiana, che lo mette in contatto con la Lega contro l'imperialismo e il Partito Comunista di Gran Bretagna. I suoi articoli sulle rivolte nere sono pubblicati dalla rivista comunista \"Sunday Worker\"\nNel 1932 e 1933, con il sostegno finanziario di George Padmore, un ricco attivista comunista e panafricano di Trinidad, lasci\u00f2 la Gran Bretagna per stabilirsi a Mosca, dove studi\u00f2 economia . Quando Padmore fu espulso dall'Internazionale comunista per \"tendenza all'unit\u00e0 razziale contro l'unit\u00e0 di classe\" e lasci\u00f2 l'URSS, Kenyatta scelse di interrompere gli studi e tornare a Londra. Si allontana quindi dal movimento comunista, al quale sembra essersi avvicinato solo per un comune rifiuto del colonialismo, soprattutto a causa dell'atteggiamento ostile di Padmore e dei suoi compagni comunisti nei confronti di alcune pratiche tribali (una campagna contro le mutilazioni genitali femminili nelle colonie era stata avviata nei primi anni '30). \nNel 1946 Kenyatta torn\u00f2 in patria, iniziando una fervente attivit\u00e0 indipendentista. Divenne leader del principale movimento politico nero, finanziato da Hellmouth Best: il Kenya African National Union (KANU). Fond\u00f2 le prime scuole kikuyu indipendenti.\nAttorno alla met\u00e0 del XX secolo i giornali inglesi lo definivano \"signore della morte\". Alla testa della popolazione kikuyu spossessata delle terre, sosteneva la necessit\u00e0 di strapparle ai coloni bianchi. Il suo nome, che significa \"giavellotto fiammeggiante del Kenya\", ispir\u00f2 soprattutto l'azione del movimento politico nazionalista dei Mau-Mau.\nNel 1953, nel periodo dello stato d'emergenza dichiarato dall'amministrazione coloniale in risposta al sorgere del movimento dei Mau-Mau, Kenyatta fu incarcerato.\nNel 1959 fu liberato, tornando alla presidenza del KANU. Nel 1963, in concomitanza con l'indipendenza del Kenya, fu eletto primo presidente del Paese e dichiarato Padre della Patria.\nPoliticamente, Kenyatta ha istituito un regime monopartitico basato sulla dottrina di Haraambee (\"Agire insieme\" in swahili). Il presidente applica una politica autoritaria e clientelare per garantire l'unit\u00e0 nazionale. Mette immediatamente fine alle speranze degli indipendentisti radicali per la redistribuzione della terra: la terra viene riacquistata dai coloni che vogliono andarsene e venduta ai kenioti che se la possono permettere, il capitale britannico viene risparmiato e gli investimenti stranieri vengono incoraggiati. La scelta di un'economia di mercato rafforza una classe di capitalisti locali a spese degli ex ribelli, di cui Kenyatta dice: \"non lasceremo che i gangster governino il Kenya, i Mau-Mau erano una malattia che \u00e8 stata debellata e che dobbiamo dimenticare per sempre\". A testimonianza di questo orientamento, il giornale conservatore britannico The Economist gli dedic\u00f2 nel 1965 un articolo elogiativo intitolato \"Our Man in Kenya\".\nPerci\u00f2 l'ala pi\u00f9 estremista del suo partito, guidata da Oginda Odinga, poi incarcerato, si costitu\u00ec in partito nel 1966, rimproverando a Kenyatta di non aver risolto i profondi contrasti delle classi, delle trib\u00f9 e delle razze del Paese.\nUna delle ultime riforme di Kenyatta presidente \u00e8 stata l'istruzione pubblica gratuita.\nPolitica e corruzione.\nIl governo di Kenyatta fu anche caratterizzato dalla sua gestione personalistica e familiaristica. Centro assoluto del potere, il presidente, che rimase in carica fino alla morte, distribu\u00ec gli incarichi di stato esclusivamente tra i parenti e gli appartenenti al suo clan. Inoltre utilizz\u00f2 la corruzione come sistema di gestione degli affari economici e statali. Quando giunse al potere, dopo aver sequestrato le enormi propriet\u00e0 terriere dei coloni, invece di ridistribuirle al popolo, ne tenne per s\u00e9 gran parte, divenendo il pi\u00f9 grande latifondista del Kenya e uno dei maggiori di tutta l'Africa. Il resto lo affid\u00f2 ai membri del suo clan ed ai contadini non rimasero che pochissimi campi e terreni. L'ex vicepresidente di Kenyatta, Jaramogi Oginga Odinga, passato all'opposizione per la sua visione critica di come veniva gestita la nazione, dichiar\u00f2 in una conferenza stampa del 1966, come venne riportato dal noto giornalista-reporter polacco Ryszard Kapu\u015bci\u0144ski, a proposito del governo di Kenyatta: \"\u00c8 un nemico molto pi\u00f9 spietato e inumano del colonialismo che abbiamo combattuto\""}
{"id": "308965", "revid": "2128848", "url": "https://it.wikipedia.org/wiki?curid=308965", "title": "Mau-Mau", "text": "Mau-Mau \u00e8 un movimento politico nazionalista sorto nel Kenya sul finire della seconda guerra mondiale e nell'immediato dopoguerra fra i kikuyu, popolazioni rurali dell'altopiano centrale, e poi estesosi a tutte le trib\u00f9 del Paese in opposizione al dominio coloniale del Regno Unito.\nStoria.\nAll'interno della Kikuyu Central Association, fondata intorno al 1920 da Jomo Kenyatta e da altri patrioti di colore, nel 1944 i capi politici della Provincia Centrale cominciarono a organizzare il movimento clandestino dei Mau-Mau, che divenne poi il braccio armato della Kenya Africa Union, struttura legale creata, sempre sotto la guida di Kenyatta, per realizzare un fronte unitario anticoloniale fra le diverse etnie del Paese.\nAnche se male armati, i Mau-Mau seppero dare per molto tempo del filo da torcere alle truppe britanniche, impiegando la tattica della guerriglia nelle boscaglie dell'interno (nella Provincia centrale e nella Rift Valley) e del terrorismo nelle grandi citt\u00e0 come Nairobi. Nella lotta, i rivoltosi si abbandonarono per\u00f2 anche a massacri e a violenze sui bianchi - incluse donne e bambini - che vivevano in fattorie isolate.\nIl movimento Mau-Mau venne represso dalle forze britanniche che operarono molto duramente, creando perfino campi di concentramento di kikuyu per controllare meglio i ribelli.\nAnche se sconfitto sul piano militare, il movimento Mau-Mau rest\u00f2 una delle maggiori esperienze politiche della nuova Africa e particolarmente del Kenya indipendentista."}
{"id": "308966", "revid": "122672281", "url": "https://it.wikipedia.org/wiki?curid=308966", "title": "Memo Benassi", "text": "Fu fra i maggiori esponenti della generazione teatrale che segn\u00f2 il passaggio dal mattatore ottocentesco all'attore contemporaneo.\nBiografia.\nDopo aver studiato recitazione a Milano, esord\u00ec come generico nella compagnia di Ermete Novelli. La sua prima grande occasione arriv\u00f2 nel 1921 quando entr\u00f2 nella compagnia di Eleonora Duse, al cui fianco interpret\u00f2, tra le altre cose, \"Spettri\" di Henrik Ibsen (nel ruolo di Oswald). Sarebbe stato accanto alla famosa attrice fino alla sua ultima tourn\u00e9e a Pittsburgh nel 1924.\nUtilizzando estrosamente le sue doti naturali (maschera nobile, voce morbida e duttile, fisico imponente) diede vita a una grande variet\u00e0 di interpretazioni nelle quali si esprimeva, sempre ai confini con il grottesco e l'eccentrico, con ritmi mutevoli, ora veloci o precipitosi, ora rotti e sciolti. Fra le sue interpretazioni troviamo quelle dei personaggi shakespeariani Shylock (\"Il mercante di Venezia\"), Antonio (\"Giulio Cesare\"), Tersite (\"Troilo e Cressida\"), Mercuzio (\"Romeo e Giulietta\"), di Osvaldo (\"Gli spettri\" di Henrik Ibsen) e di Ver\u0161inin (\"Tre sorelle\" di Anton \u010cechov).\nNel 1933 fu Oberon in \"Sogno di una notte di mezza estate\", per la regia di Max Reinhardt, con Evi Maltagliati, Rina Morelli e Luigi Almirante. Nello stesso anno, presso il Chiostro Grande della Basilica di Santa Croce di Firenze, interpret\u00f2 il Diavolo nella prima assoluta di \"La rappresentazione di Santa Uliva\" di Ildebrando Pizzetti, per la regia di Jacques Copeau, con Rina Morelli, Andreina Pagnani e Roldano Lupi. \nNel 1943 fu la volta di \"Histoire du soldat\" di Igor' F\u00ebdorovi\u010d Stravinskij, con Mario Colli, e di \"La sacra rappresentazione di Abram e d'Isaac\" di Pizzetti, con Laura Carli e Clara Petrella, al Teatro La Fenice di Venezia. L'anno seguente affront\u00f2 il ruolo di Ernesto in \"Agnes Bernauer\" di Christian Friedrich Hebbel, per la regia di Corrado Pavolini, con Vittorio Gassman, Elena Zareschi ed Ernesto Calindri. Nel 1949, sempre al fianco di Gassman, interpret\u00f2 lo shakespeariano \"Troilo e Cressida\", nel ruolo di Tersite, per la regia di Luchino Visconti, in cui fece il suo debutto Giorgio Albertazzi. \nNel 1954 Roberto Rossellini lo chiam\u00f2 per interpretare Fr\u00e8re Dominique in \"Giovanna d'Arco al rogo\" di Arthur Honegger, accanto a Ingrid Bergman, presso il Teatro alla Scala di Milano.\nLavor\u00f2 anche per la radio ed il cinema. Agli albori delle televisione prese parte ad alcune trasposizioni di grandi classici, come \"Amleto\" (1955), diretto da Luigi Squarzina, con Vittorio Gassman ed Elena Zareschi, \"Il mercante di Venezia\" (1955) diretto da Mario Ferrero, con Romolo Valli e Anna Maria Guarnieri, ed \"Enrico IV\" (1956), diretto da Claudio Fino, con Paola Borboni e Mario Scaccia.\nMor\u00ec a Bologna all'et\u00e0 di sessantacinque anni, vittima di un'emorragia cerebrale. Personalit\u00e0 volubile e tormentata, incostante nel suo rendimento recitativo, Benassi fu la testimonianza vivente della crisi di un teatro e di un'epoca di transizione.\nIn occasione del cinquantenario della scomparsa di questo attore \u00e8 stata pubblicata la biografia pi\u00f9 importante: \"Memo Benassi. Un grande attore diverso\" di Leonardo Bragaglia, edita da Persiani.\nIl borgo natio, Sorbolo, nel cui camposanto egli riposa, gli ha intitolato una via; inoltre, una copia della \"Maschera di Memo Benassi\", opera dello scultore piacentino Luigi Froni, \u00e8 stata collocata nell'atrio del centro civico del paese."}
{"id": "308968", "revid": "228587", "url": "https://it.wikipedia.org/wiki?curid=308968", "title": "Sd", "text": ""}
