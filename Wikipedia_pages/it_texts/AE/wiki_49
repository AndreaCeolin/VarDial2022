{"id": "312074", "revid": "125795029", "url": "https://it.wikipedia.org/wiki?curid=312074", "title": "Nazionale di calcio della Costa d'Avorio", "text": "La nazionale di calcio della Costa d'Avorio \u00e8 la rappresentativa nazionale calcistica della Costa d'Avorio ed \u00e8 posta sotto l'egida della F\u00e9d\u00e9ration Ivoirienne de Football. I suoi calciatori sono soprannominati \"Les \u00c9l\u00e9phants\" (gli elefanti).\n\u00c8 tra le nazionali africane storicamente pi\u00f9 quotate. Nella sua bacheca figurano 2 Coppe d'Africa (1992 e 2015), vinte entrambe in finale contro il ai tiri di rigore, e 3 Coppe CEDEAO, di cui due vinte in edizioni casalinghe. Alla fase finale della Coppa d'Africa conta ventiquattro partecipazioni: solo l' ha fatto meglio. Ha partecipato, inoltre, a tre fasi finali del campionato del mondo (2006, 2010 e 2014), uscendo sempre al primo turno.\nNella graduatoria FIFA, in vigore dall'agosto 1993, il miglior posizionamento raggiunto dalla Costa d'Avorio \u00e8 stato il 12\u00ba posto nel febbraio 2013, mentre il peggiore \u00e8 stato il 75\u00ba posto di marzo 2004. Occupa il 51\u00ba posto della graduatoria.\nStoria.\nEsordi.\nLa federcalcio ivoriana fu fondata nel 1960 e divenne membro della CAF nel 1961. Nel 1964 ottenne l'affiliazione alla FIFA.\nLa prima squadra nazionale della Costa d'Avorio esord\u00ec il 13 aprile 1960, tre mesi prima dell'indipendenza ufficiale del paese (7 agosto), in occasione dei Giochi dell'amicizia organizzati ad Antananarivo (Madagascar). Gli \"elefanti\" sconfissero la vicina rappresentativa del , oggi noto come Benin, per 3-2. Nel 1961 la squadra giunse in finale ai Giochi dell'amicizia e fu sconfitta per 3-2 dalla nazionale francese dilettanti. In quel torneo, il 27 dicembre, la Costa d'Avorio fece registrare la pi\u00f9 larga vittoria della sua storia, battendo per 11-0 la .\nAnni 1960.\nLa Costa d'Avorio si inser\u00ec bene nel panorama calcistico africano, potendo contare su un buon parco giocatori, ma i risultati non furono brillanti: gli \"Elefanti\" in trent'anni raggiunsero al massimo qualche semifinale in Coppa d'Africa. Pi\u00f9 precisamente, raggiunsero due volte il terzo posto e una volta il quarto nel periodo tra il 1965 ed il 1970, entrando poi in un lungo periodo di crisi fino al 1986, quando tornarono sul podio.\nAlla met\u00e0 degli anni 1960 la Costa d'Avorio partecip\u00f2 per la prima volta alle eliminatorie per la Coppa d'Africa e si qualific\u00f2 per l'edizione del 1965 in Tunisia vincendo il girone di qualificazione con e . Nella fase finale batt\u00e9 per 3-0 il Congo-L\u00e9opoldville e fu sconfitta per 4-1 dal , la migliore squadra africana dell'epoca, finendo cos\u00ec seconda nel proprio girone. Nella finale di consolazione la selezione di Alphonse Bissouma Tap\u00e9 sconfisse per 1-0 il , piazzandosi terza nel torneo. L'ivoriano Eustache Mangl\u00e9 fu capocannoniere della manifestazione (3 gol) ex aequo con due ghanesi.\nNel 1968, in Etiopia, gli ivoriani confermarono il terzo posto di tre anni prima, sconfitti nuovamente dal Ghana in semifinale (4-3) e vittoriosi (1-0) nella finalina con l'.\nAnni 1970.\nFu ancora il Ghana, in semifinale (2-1), ad eliminare gli ivoriani nella in Sudan. La Costa d'Avorio si piazz\u00f2 poi quarta perdendo per 1-0 la finale di consolazione contro la (oggi Egitto). Laurent Pokou fu capocannoniere del torneo con ben 8 gol.\nMalgrado i buoni risultati continentali, la federcalcio ivoriana non iscrisse la nazionale n\u00e9 alle eliminatorie per il n\u00e9 a quelle per il . La Costa d'Avorio and\u00f2 vicina a qualificarsi per il . Battute e , si arrese al nell'estate 1973.\nIl 2 maggio 1971 gli \"elefanti\" subirono la pi\u00f9 larga sconfitta della propria storia, perdendo per 6-2 contro il Ghana. Qualche mese dopo fallirono per la prima volta la qualificazione alla Coppa d'Africa. Nella furono eliminati al primo turno, dopo due sconfitte contro (1-0) ed (2-0) inframmezzate dal pareggio contro l' (2-2).\nIl 6 luglio 1974 la Costa d'Avorio perse per 5-1 contro il , sconfitta che ad oggi \u00e8 una delle quattro peggiori subite dagli ivoriani.\nLa squadra non si qualific\u00f2 per la , eliminata dal per la regola dei gol fuori casa, e durante le eliminatorie della Coppa d'Africa 1978, malgrado avesse eliminato l' (oggi Burkina Faso), fu squalificata prima del match con il per aver schierato un calciatore che non poteva giocare. Fu battuta ed eliminata dalla nelle qualificazioni al .\nAnni 1980.\nGli anni 1980 si aprirono male. La Costa d'Avorio fu eliminata al primo turno della (sconfitta contro l'Egitto, pareggi contro Nigeria e ) e non si iscrisse n\u00e9 alle eliminatorie per la n\u00e9 a quelle per il .\nSi piazz\u00f2 terza nella Coppa dell'Africa occidentale del 1983 e del 1984. Nel 1983 e nel 1987 si aggiudic\u00f2 la Coppa CEDEAO, torneo in cui giunse seconda nel 1985.\nQualificata d'ufficio alla in quanto paese organizzatore, fu eliminata al primo turno dopo due sconfitte contro ed Egitto. Nella arriv\u00f2 una medaglia di bronzo nell'edizione giocata in Egitto, con Abdoulaye Traor\u00e9 tra i migliori marcatori del torneo.\nLa Costa d'Avorio fall\u00ec poi l'accesso al e non super\u00f2 il primo turno nella , eliminata ai tiri di rigore dall'.\nAnni 1990.\nNon qualificatasi per il , fu estromessa al primo turno della (3-1 contro l'Egitto, 0-3 contro l'Algeria, 0-1 contro la Nigeria). Terza nell'edizione del 1990 della Coppa della CEDEAO, vinse il trofeo nel 1991.\nNella la nazionale ivoriana del CT Martial Yeo si aggiudic\u00f2 il primo trofeo della sua storia. Inserita in girone con i detentori del titolo, gli algerini, la Costa d'Avorio esord\u00ec proprio contro di loro, sconfiggendoli con un netto 3-0, mentre un successivo pareggio con il Congo garant\u00ec il passaggio del primo turno. Nella fase ad eliminazione diretta gli ivoriani si imposero dapprima sullo Zambia per 1-0 e poi ai tiri di rigore contro il favorito Camerun. Approdarono cos\u00ec per la prima volta in finale, dove l'avversario fu il di Abedi Pel\u00e9, battuto ai tiri di rigore nella finale giocata allo stadio dell'Amicizia di Dakar, in Senegal, dopo un estenuante 11-10 dal dischetto. Il portiere Alain Gouam\u00e9n\u00e9 divent\u00f2 l'eroe della finale, parando l'ultimo rigore ghanese.\nNell'ottobre 1992 gli \"elefanti\" furono invitati a partecipare alla prima edizione della Confederations Cup, conosciuta allora come Coppa re Fahd. I campioni d'Africa furono sconfitti dall' di Gabriel Batistuta (4-0), campione del Sud America, e dagli , campioni del Nord e Centro America (5-2).\nPersa la qualificazione al per una differenza reti sfavorevole rispetto a quella della Nigeria, la Costa d'Avorio fu eliminata ancora dalla Nigeria nella semifinale della in Tunisia e giunse terza in quest'ultimo torneo battendo nella finale di consolazione il (3-1).\nNelle successive quattro edizioni della Coppa d'Africa la Costa d'Avorio ottenne come miglior risultato solo i quarti di finale (nel 1998, sconfitta contro l'Egitto ai rigori).\nAnni 2000.\nGli anni 2000 si aprirono con un'eliminazione al primo turno nella e nella e la mancata qualificazione al (la Costa d'Avorio si piazz\u00f2 seconda nel girone eliminatorio, a cinque lunghezze dalla Tunisia). La nazionale fu poi assente dalla Coppa d'Africa 2004 (seconda nel girone eliminatorio a tre lunghezze dal ).\nQuindici anni dopo il primo titolo continentale (1992) la Costa d'Avorio ricostru\u00ec una squadra competitiva attorno a talenti quali i fratelli Kolo e Yaya Tour\u00e9, Didier Zokora, Didier Drogba. Vincitrice dei Jeux de la Francophonie 2005, la nazionale degli \"elefanti\", guidata da Henri Michel, l'8 ottobre 2005 si qualific\u00f2 per la prima volta nella sua storia alla fase finale di un mondiale, a spese di Camerun ed Egitto.\nNella giocata in Egitto la Costa d'Avorio conquist\u00f2 il secondo posto alle spalle dei padroni di casa, vincitori per 4-2 dopo i tiri di rigore nella finale del 10 febbraio 2006 disputata al Cairo. In precedenza aveva superati ai quarti di finale il Camerun (12-11 ai tiri di rigore) e in semifinale la Nigeria.\nPresente a , fu inserita nel cosiddetto \"gruppo della morte\" insieme ad , e . Perse la prima partita contro l\"'Albiceleste\" (2-1) e, con lo stesso risultato, la seconda, contro gli \"oranje\". Vinse l'ultima gara del girone, contro la Serbia e Montenegro, con il punteggio di 3-2. Nonostante l'immediata eliminazione, l'esperienza degli ivoriani fu comunque positiva: la nazionale espresse un buon calcio e mise in difficolt\u00e0 due grandi squadre come Argentina ed Olanda.\nNella giocata in Ghana fu eliminata in semifinale dopo la sconfitta contro l'Egitto per 4-1, in una riedizione della finale di due anni prima.\nIl 10 ottobre 2009, con un turno d'anticipo, ottenne la qualificazione al mondiale 2010 in Sudafrica. Ai mondiali, gli \"Elefanti\" furono inseriti nel girone con il , il e la , e finirono terzi.\nAnni 2010.\nA tre mesi dai mondiali, il 27 febbraio 2010, il CT Vahid Halilhod\u017ei\u0107 fu esonerato. Al suo posto fu chiamato il francese Philippe Troussier, che torn\u00f2 cos\u00ec alla guida della nazionale a distanza di 16 anni, ma fu allontanato dopo un solo mese per essere sostituito da Sven-G\u00f6ran Eriksson.\nIn Sudafrica, dopo lo 0-0 all'esordio contro i lusitani e la sconfitta coi brasiliani, gli africani batterono per 3-0 i nordcoreani, ma furono eliminati perch\u00e9 il Portogallo, pareggiando col Brasile, termin\u00f2 il girone a 5 punti. Tra l'altro la migliore differenza reti del Portogallo, che vantava un +7 dovuto alla goleada rifilata nel turno precedente proprio alla nazionale asiatica, sarebbe stata difficilmente sormontabile dagli ivoriani, anche nel caso di sconfitta dei lusitani.\nPassata nelle mani di Fran\u00e7ois Zahoui dopo il mondiale sudafricano, nella la Costa d'Avorio giunse in finale battendo , e nella fase a gironi e e tra quarti di finale e semifinale. Nell'atto conclusivo perse ancora ai tiri di rigore, questa volta contro lo Zambia, senza avere mai subito una rete in sei partite.\nNel maggio 2012 la conduzione tecnica fu affidata a Sabri Lamouchi. Nelle eliminatorie della Coppa Africa 2013 la squadra riusc\u00ec a centrare la qualificazione alla fase finale del torneo a discapito del , battendolo per 4-2 in casa e per 3-0 fuori casa (quest'ultima partita fu vinta a tavolino, visto che sugli spalti i tifosi senegalesi diedero vita ad una vera e propria rivolta dopo la seconda rete di Drogba). Nella fase finale della competizione gli ivoriani si arresero ai quarti di finale contro la , poi vincitrice del torneo.\nQualificatasi per il mondiale di Brasile 2014, la Costa d'Avorio fu inserita nel gruppo C con , e . Non riusc\u00ec a superare il primo turno, classificandosi terza nel raggruppamento, dopo la vittoria contro i nipponici (2-1) e le sconfitte contro i \"cafeteros\" e gli ellenici (entrambe per 2-1).\nPassati sotto la guida di Herv\u00e9 Renard, nel 2015 gli \"elefanti\" vinsero il loro secondo alloro continentale dopo quello conquistato nel 1992. Dopo aver chiuso in testa il girone, grazie ai due pareggi con il e la e alla vittoria sul , gli ivoriani superarono l' ai quarti di finale con un netto 3-1, stesso risultato con cui batterono la in semifinale. La vittoria apr\u00ec alla squadra di Renard le porte della finale dell'8 febbraio all'Estadio de Bata, contro il . Durante i 90 minuti regolamentari e i 30 supplementari il risultato della gara rimase fermo sullo 0-0, costringendo cos\u00ec le due nazionali a sfidarsi ai rigori. Dopo aver iniziato nel peggiore dei modi andando sotto per 2-0, grazie all'eroe di giornata, il portiere Boubacar Barry, pervennero al pareggio, chiudendo la serie dei 5 tiri sul risultato di 3-3 e a vincere la coppa all'undicesimo rigore proprio grazie alla parata e alla seguente marcatura dello stesso Barry.\nIl cammino nella si concluse, per la Costa d'Avorio di Michel Dussuyer, clamorosamente gi\u00e0 al primo turno, dopo due pareggi (0-0 contro il e 2-2 contro la ) e una sconfitta (1-0 contro il ). Al termine del torneo il CT lasci\u00f2 l'incarico.\nIl belga Marc Wilmots, subentrato il 21 marzo 2017, non riusc\u00ec a condurre gli ivoriani alla fase finale del . Decisiva fu, nel novembre 2017, la sconfitta subita ad Abidjan nell'ultima gara del girone di qualificazione (0-2), contro il , che releg\u00f2 gli ivoriani al secondo posto nel girone, a quattro lunghezze dai marocchini qualificati. Qualche giorno dopo Wilmots si dimise.\nIl 2 luglio 2018 si insedi\u00f2 panchina ivoriana il CT Ibrahim Kamara, sotto la cui guida la squadra si qualific\u00f2 alla grazie al secondo posto nel girone vinto dalla , davanti a e . Nella fase finale, in Egitto, la squadra ottenne due vittorie, contro il (1-0) e (4-1), inframmezzate dalla sconfitta contro il (1-0), superando cos\u00ec il girone come seconda classificata. Agli ottavi di finale elimin\u00f2 il (1-0), per poi essere eliminata ai quarti dall' (1-1 , 4-3 ).\nAnni 2020.\nQualificatisi alla vincendo il girone eliminatorio, gli ivoriani, allenati dal novembre 2020 dal francese Patrice Beaumelle, vinsero anche il girone di prima fase ottenendo due vittorie, contro (1-0) e (3-1), inframmezzate dal pareggio contro la (2-2), poi vennero eliminati dall' agli ottavi di finale (0-0 dopo i tempi supplementari e 5-4 ai tiri di rigore).\nColori e simboli.\nLa nazionale ivoriana gioca con i colori della bandiera nazionale: maglia arancione, calzoncini bianchi e calzettoni verdi. Le tonalit\u00e0 di arancione sono variate nel corso degli anni e spesso la squadra scende in campo anche in tenuta monocromatica, tanto da essere considerata ormai la divisa ufficiale degli \"Elefanti\". La divisa da trasferta \u00e8 solitamente bianca, ma non sono mancate tenute verdi in alcune stagioni oppure a strisce orizzontali bianco verdi, come quella disegnata per il .\nLo stemma adottato \u00e8 stato per alcuni anni il medesimo della federcalcio ivoriana, una mappa bianca del paese bordata di arancione, con al centro una testa stilizzata di un elefante in verde. Dal 2010 sulle maglie \u00e8 riportato uno scudo verde bordato di arancione e bianco, con in alto la scritta \u00abC\u00d4TE D'IVOIRE\u00bb e all'interno un elefante bianco che tiene con la proboscide un pallone su cui \u00e8 inscritto l'acronimo della federazione, \u00abFIF\u00bb. L'animale, simbolo che d\u00e0 il soprannome ai membri della nazionale, \u00e8 stato impresso come ombreggiatura sul lato basso delle divise del ed \u00e8 stato disegnato anche sulla spalla di quelle utilizzate per le Coppe d'Africa 2012 e 2013.\nDal 2005 il fornitore tecnico della Costa d'Avorio \u00e8 Puma, con la quale la federazione ha firmato un contratto valido fino al 2018.\nImpianti e strutture.\nLa Costa d'Avorio gioca le partite interne allo stadio F\u00e9lix Houphou\u00ebt-Boigny, soprannominato \"Le F\u00e9licia\", un impianto sportivo polivalente intitolato nel 1964 al primo presidente della repubblica ivoriana, F\u00e9lix Houphou\u00ebt-Boigny. Situato nel quartiere Le Plateau di Abidjan, la capitale ivoriana, ha una capacit\u00e0 di circa spettatori. Lo stadio \u00e8 condiviso con la squadra dell'ASEC Mimosas. Ha ospitato alcune partite della Coppa d'Africa 1984, fra cui quelle del primo turno della nazionale di casa, contro il , nazionale vincitrice del torneo, l', quarto classificato, e il .\nPer i ritiri e le sessioni di allenamento, la nazionale usufruisce del centro tecnico federale situato a Bingerville, inaugurato nel 2010.\nRecord di squadra.\nLa Costa d'Avorio ha partecipato, vincendo, ai due confronti internazionali finiti con la serie di tiri di rigore pi\u00f9 lunghe della storia del calcio, precisamente alla contro il , piegato dopo un estenuante 11-10, e nei quarti di finale della contro il , che cadde solo dopo ben 24 esecuzioni dal dischetto, con il risultato di 12-11. Allo stesso modo la Costa d'Avorio perse la finale della contro lo , per 8-7 dopo 18 rigori, di cui due sbagliati da Kolo Tour\u00e9 e Gervinho (oltre all'errore dal dischetto, nei tempi regolamentari, del capitano Didier Drogba).\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la , tenutasi dal 9 gennaio al 6 febbraio 2022.\n\"Statistiche aggiornate al 27 gennaio 2022.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\n\"Dati aggiornati al 27 gennaio 2022\".\nI calciatori in grassetto sono ancora attivi con la nazionale."}
{"id": "312080", "revid": "712828", "url": "https://it.wikipedia.org/wiki?curid=312080", "title": "Shaak Ti", "text": ""}
{"id": "312081", "revid": "767487", "url": "https://it.wikipedia.org/wiki?curid=312081", "title": "Sifo-Dyas", "text": ""}
{"id": "312085", "revid": "131962", "url": "https://it.wikipedia.org/wiki?curid=312085", "title": "Cecilia Cipressi", "text": ""}
{"id": "312089", "revid": "110157", "url": "https://it.wikipedia.org/wiki?curid=312089", "title": "Rebaudioside A", "text": "Il rebaudioside A \u00e8 un composto presente nelle foglie della pianta \"Stevia rebaudiana\".\nEffetti sull'organismo.\nAnche se un suo potenziale metabolita, lo steviolo, \u00e8 un mutageno riconosciuto, il rebaudioside A di per s\u00e9 non mostra nessun effetto carcinogeno. Non \u00e8 nemmeno noto se tale metabolita venga effettivamente assorbito durante la metabolizzazione \"in vivo\". \u00c8 solitamente presente insieme al suo isomero, il rebaudioside C (CAS 63550-99-2).\nLa molecola contiene 4 \u03b2-glucosi, che in alcuni studi \"in vitro\" vengono idrolizzati e rimossi da parte della flora batterica intestinale umana, producendo appunto steviolo. Tuttavia nelle popolazioni che fanno uso naturalmente di foglie di stevia e derivati, tra cui il Giappone, non esiste una marcata evidenza statistica di tumori riconducibili allo steviolo.\nNel 2003, uno studio belga ha mostrato come lo stevioside somministrato ai maiali venisse completamente convertito in steviolo, ma che quest'ultimo non veniva assorbito, nemmeno se trasformato in una forma pi\u00f9 facilmente rilevabile."}
{"id": "312092", "revid": "729019", "url": "https://it.wikipedia.org/wiki?curid=312092", "title": "Bertrand du Guesclin", "text": "Biografia.\nNato da una famiglia della piccola nobilt\u00e0 bretone, fin dall'infanzia si distinse per un fisico sgraziato, tarchiato e nerboruto, una forza sorprendente e un carattere estremamente ostinato.\nA 15 anni partecip\u00f2 senza autorizzazione ad un torneo, risultando vincitore in numerosi scontri; in seguito a questo successo ottenne il permesso paterno di dedicarsi alla carriera delle armi.\nLe tre grandi guerre in cui fu coinvolto furono:\nNonostante provenisse dalla piccola nobilt\u00e0, i suoi successi militari gli fruttarono numerosissimi feudi e titoli, tra cui spiccano quello di duca di Longueville, duca di Molina, per i servigi resi ad Enrico di Trastamara, ed infine la nomina a connestabile di Francia, sino ad allora riservata alla pi\u00f9 alta aristocrazia.\nMor\u00ec di dissenteria o piuttosto di polmonite dovuta all'ingestione di una bevanda troppo fredda durante l'assedio di Ch\u00e2teauneuf-de-Randon. Gli assediati, una volta saputo della sua morte, deposero le chiavi del castello sulla sua tomba.\nGli fu concesso l'inusitato onore di essere sepolto nell'abbazia di Saint-Denis, chiesa che ospita le tombe dei Re di Francia, accanto al suo patrono Carlo V di Valois.\nFu il primo maestro del maresciallo di Francia Jean II Le Meingre detto \"Boucicault\".\nBertrand du Guesclin in letteratura.\nBertrand du Guesclin compare come valoroso condottiero francese nel romanzo storico di Arthur Conan Doyle, \"La compagnia bianca\". Viene citato pi\u00f9 volte anche nel romanzo \"La reliquia rubata\" di Candace Robb. Anche Albert Camus lo nomina nel suo racconto filosofico \"La caduta.\""}
{"id": "312094", "revid": "27767", "url": "https://it.wikipedia.org/wiki?curid=312094", "title": "Simplified molecular input line entry specification", "text": ""}
{"id": "312097", "revid": "122702606", "url": "https://it.wikipedia.org/wiki?curid=312097", "title": "Lucio Battisti Vol. 4", "text": "Lucio Battisti vol. 4 \u00e8 il quinto album discografico di Lucio Battisti (ma il quarto pubblicato in vinile), pubblicato il 28 ottobre 1971 dall'etichetta discografica Dischi Ricordi. Contemporaneamente all'album fu pubblicato il singolo \"Le tre verit\u00e0/Supermarket\", il cui lato B non faceva parte dell'album.\nIl disco.\nQuesto album rappresenta un tentativo della Dischi Ricordi di sfruttare l'immagine dell'artista che aveva appena perso nel passaggio alla Numero Uno, raccogliendo gli ultimi 45 giri insieme a brani gi\u00e0 presenti negli altri album. Il disco, nonostante raccogliesse alcuni brani molto popolari di Battisti, visse all'ombra del dilagante successo del 45 giri confezionato dal duo sotto l'altra etichetta nello stesso periodo, \"La canzone del sole/Anche per te\", e pertanto ottenne minori risultati, arrivando al terzo posto in hit parade.\nNell'album si trova una cover di Sergio Endrigo, \"Adesso s\u00ec\", pubblicata nel 1966 in una compilation di artisti della Ricordi dedicata alle canzoni del Festival di Sanremo di quell'anno, e qui ripubblicata (vista anche la rarit\u00e0 dell'incisione originale).\nDel disco esistono due tirature, una con cartoncino sagomato a rilievo, l'altra, pi\u00f9 rara, a lucido.\nI singoli che vengono estratti nella copertina dell'album \"Amore e non amore\" sono \"Dio mio no\" e \"Pensieri e parole\".\nSuccesso.\n\"Lucio Battisti vol. 4\" fu il 19\u00ba album pi\u00f9 venduto in Italia nel 1972, raggiungendo come picco nella classifica settimanale il terzo posto.\nTracce.\nTutte le canzoni sono di Mogol-Battisti, tranne dove specificato."}
{"id": "312103", "revid": "330019", "url": "https://it.wikipedia.org/wiki?curid=312103", "title": "Repubblica Ligure", "text": "La Repubblica Ligure, in taluni documenti citata come \"Repubblica democratica ligure\", \u00e8 il nome che ha connotato lo Stato ligure tra il 1797 e il 1805 durante il periodo napoleonico, comprendente il territorio della ex Repubblica di Genova, vale a dire la Liguria, Capraia, e la regione dell'Oltregiogo. Fu una delle cosiddette repubbliche sorelle o repubbliche giacobine.\nCapitale.\nLa capitale continuava ad essere Genova, che all'epoca contava 89.000 abitanti, mentre l'intera Repubblica ne contava 600.000. La Repubblica Ligure us\u00f2 la tradizionale bandiera genovese, una croce rossa in campo bianco.\nConfini.\nAl momento della sua costituzione la Repubblica Ligure confinava a nord con il Regno di Sardegna, a est col Ducato di Parma e Piacenza, a sud-est con la Repubblica Cisalpina, e a sud era bagnata dal Mar Ligure. Parte dei Feudi imperiali fu annessa nel settembre 1797.\nOrigini.\nLe idee democratiche si erano ampiamente diffuse in Liguria dalla vicina Francia rivoluzionaria, anche grazia all'opera di propaganda di Filippo Buonarroti e altri esuli, negli anni 1794-1795, avendo come base la cittadina di Oneglia. Le nuove idee liberali avevano trovato terreno fertile nel territorio di una repubblica oligarchica e aristocratica, che teneva ai margini del potere politico un'ampia fetta della societ\u00e0, i cosiddetti \"nobili poveri\". A Genova, per poter aspirare a posti di governo, era necessario \"un certo censo\", vale a dire una data disponibilit\u00e0 di denaro, il che spingeva le famiglie nobili a concentrare tutte le ricchezze nelle mani del primogenito. Questa norma faceva dei figli cadetti dei diseredati, riducendoli, in qualche caso, in condizioni economiche molto modeste. Di pari passo era decaduto il ruolo del Maggior Consiglio, assemblea di cui questi patrizi (in numero di quattrocento circa) facevano parte. Il potere era andato cos\u00ec interamente ai duecento membri del Minor Consiglio, formato dai ricchi eredi delle grandi casate che lo gestivano con criteri privatistici, attenti unicamente a tener buono il popolo, convinti com'erano che i restanti genovesi, anche se poveri, mai si sarebbero schierati contro il governo. \nNel 1794, venne alla luce una cospirazione antioligarchica: un movimento d'opposizione, compreso ancora entro l'ambito parlamentare, con cui un gruppo di \"nobili poveri\" intendeva imporre una riforma degli organismi di governo, ridistribuendo il potere secondo i dettami della Costituzione del 1576. La cospirazione fu repressa dalle autorit\u00e0, i principali esponenti arrestati o costretti all'esilio e tutto rimase come prima, anche se le riforme sollecitate avrebbero potuto forse salvare l'aristocrazia dagli eventi futuri.\nLa Liguria non poteva tuttavia resistere a lungo agli sconvolgimenti politici europei in atto. \nGli eserciti in guerra non ebbero riguardo alcuno per una repubblica di vecchio stile, e il piano dell\u2019Armata d'Italia di Napoleone vide nella Riviera di Ponente il teatro di una decisiva variante strategica per superare lo stallo pluriennale creatosi nella valle della Roia. Con i soldati francesi sul suolo ligure, la situazione precipit\u00f2. \nIl segnale d'inizio di quella che fu chiamata la Rivoluzione di Genova fu, la mattina del 22 maggio 1797, la fanfara del reggimento dei Cadetti. Mentre questo reparto d'\u00e9lite si avviava a rilevare la guardia a Ponte Reale (la stazione marittima d'allora) a un cenno del comandante Falco, trombe e tamburi intonarono le note di \"Ah! \u00e7a ira\", inno rivoluzionario proibito a Genova per i suoi accesi significati antiaristocratici. A quelle note sbucarono, dalle strade circostanti, squadre di giacobini armati che subito si unirono ai cadetti nell'occupazione del varco portuale e quindi si sparsero per la citt\u00e0. Mentre i nobili si rifugiavano nei loro palazzi e le botteghe chiudevano i battenti, gli insorti presidiarono le Porte delle Mura, saccheggiarono i depositi di armi, liberarono i detenuti della Malapaga e i galeotti. Un comitato rivoluzionario, destinato a guidare l'insurrezione, si install\u00f2 nella Loggia di Banchi: ne facevano parte Felice Morando, Filippo Doria, l'abate Cuneo, Valentino Lodi, Andrea Vitaliani, il monaco Alessandro Ricolfi detto Bernardone. Furono subito avviati contatti con il governo cui gli insorti chiesero le dimissioni immediate. \nIl doge Giacomo Maria Brignole e i pochi senatori che erano riusciti ad arrivare a Palazzo Ducale stavano per accettare quando, sobillati da qualche patrizio, da Portoria, l'inquieto quartiere di Balilla, mosse una folla di popolani che gridando \u00abviva il nostro Principe\u00bb, \u00abviva Maria\u00bb penetr\u00f2 nella pubblica armeria asportandone 14\u00a0000 fucili. Questi uomini, cominciarono a dare la caccia ai giacobini e ai francesi: le strade della citt\u00e0 divennero in breve un campo di battaglia. Due giorni durarono gli scontri con morti e feriti. Lo stesso Filippo Doria cadde colpito a morte sugli scalini di Ponte Reale. Le celle di Palazzo Ducale si riempirono di democratici arrestati dai \"viva Maria\" e, non bastando queste, fu adattata a prigione anche la vicina chiesa di Sant'Ambrogio. \nL'intervento del popolo in difesa del \"vecchio principe\", se aveva dato al governo un buon motivo per rifiutare di dimettersi, con le sue violenze, specie nei confronti dei cittadini francesi, diede anche al generale Faipoult, l'occasione per ricorrere a Bonaparte. Questi invi\u00f2 a Genova l'aiutante di campo La Vallette con una lettera per il ministro e una per il Doge, durissime entrambe. Nella prima il generale accusava Faipoult di aver impedito l'ingresso delle navi francesi nel porto e di aver agito con eccessiva debolezza. Lo invitava quindi a lasciare la citt\u00e0 nel caso che il governo genovese non avesse ottemperato a quanto richiesto nella lettera al Doge. In quest'ultima Bonaparte chiedeva che fossero messi in libert\u00e0 tutti i francesi detenuti, che fossero arrestati i nobili che avevano sobillato i \"viva Maria\" e disarmato il popolo. \u00abSe entro 24 ore dopo ricevuta la presente lettera non avrete ottemperato a quanto richiesto - intimava il generale - il ministro della Repubblica Francese sortir\u00e0 da Genova e l'aristocrazia avr\u00e0 esistito\u00bb. I Magnifici compresero che non restava loro altra scelta che accettare il diktat di Bonaparte. Si affrettarono i tempi. Part\u00ec per Milano Faipoult, part\u00ec una delegazione genovese composta dall'ex doge Michelangelo Cambiaso, dal giurista Luigi Carbonara e da Girolamo Serra per concordare con Bonaparte, in quei giorni nella villa di Mombello, il cambio di governo. \nBonaparte, tra il 5 e il 6 giugno, con l'aiuto di Faipoult, stese il testo di una Convenzione che prese il nome di \"Convenzione di Mombello\", con cui si sanciva la fine della Repubblica di Genova, oligarchica e aristocratica, e la nascita della Repubblica Ligure democratica. Al testo dell'accordo, che fu poi approvato a Genova il 9 giugno, Bonaparte un\u00ec una lista di 22 persone designate a formare il nuovo governo, tra cui figuravano alcuni nobili, compreso il marchese Giacomo Maria Brignole. Tale governo, detto provvisorio, fu insediato il 13 giugno con a capo lo stesso Giacomo Brignole che, in tal modo, cambiava soltanto carica: da doge diventava presidente.\nIl passaggio dei feudi imperiali a Genova.\nIl 17 ottobre 1797 con il Trattato di Campoformio, l'imperatore d'Austria Francesco II rinunciava ai feudi Imperiali liguri accettando la loro unione alla Repubblica Ligure.\nI feudi imperiali costituivano una fascia territoriale che occupava l'immediato Oltregiogo, circondando i pochi accessi viari tenuti da Genova, lungo la strada della Bocchetta sino a Novi: erano feudi imperiali i piccoli centri a levante e a ponente di questa, come Busalla, Ronco, Arquata, ecc. Al momento questi passavano pertanto alla Repubblica Ligure.\nLa Costituente e la Controrivoluzione.\nIl governo provvisorio che doveva guidare la neonata repubblica in attesa della redazione e dell'approvazione della nuova Costituzione, non costitu\u00ec una completa rottura con il passato. Alcuni suoi membri, scelti in parte dai delegati genovesi e in parte dal governo francese, ma tutti previo esame e approvazione dello stesso Napoleone, erano rappresentanti dell'appena deposto regime oligarchico.\nLa redazione del testo costituzionale si present\u00f2 subito problematica e suscit\u00f2 accesi dibattiti soprattutto su alcuni temi, quali l'espropriazione dei beni feudali dell'entroterra ligure, e i rapporti della nuova repubblica con la Chiesa cattolica e le autorit\u00e0 ecclesiastiche, e l'incameramento dei beni di loro propriet\u00e0.\nAncora una volta, proprio nel timore di veder cancellati i propri privilegi, i feudatari e gli ecclesiastici pi\u00f9 influenti fecero uso del potere di cui godevano presso il popolo minuto delle campagne circostanti Genova, per fomentare disordini.\nIl 3 settembre 1797, su istigazione del parroco, insorse Albaro, piccolo borgo alle porte della citt\u00e0, dove la popolazione doveva la sua sussistenza al servizio presso le ville di campagna delle pi\u00f9 ricche famiglie genovesi. Ma gli insorti furono dispersi entro breve tempo dalle truppe francesi guidate dal generale Duphot.\nIl giorno successivo, per\u00f2, anche le popolazioni contadine della val Polcevera si sollevarono e approfittando dell'attenzione del governo verso i fatti di Albaro, si impadronirono dei forti Sperone e Tenaglia e attaccarono le fortificazioni di San Benigno. Una delegazione composta anche dall'Arcivescovo di Genova, parlament\u00f2 con i rivoltosi e si raggiunse un accordo di fermare la rivolta in cambio della promessa che la repubblica non avrebbe compromesso la religione cattolica. L'accordo per\u00f2 venne disatteso dagli stessi insorti che ripresero le armi, ma ancora una volta la rivolta fin\u00ec nel sangue ad opera dei francesi.\nSempre il 4 settembre si sollevarono i contadini della val Fontanabuona, i quali calarono sulle cittadine costiere, dove per\u00f2 suscitarono pochi entusiasmi, per poi marciare verso le porte occidentali di Genova, con l'intento di dare man forte agli insorti della val Polcevera. Ma alla notizia della sconfitta di questi ultimi, le loro file, assottigliate dalle defezioni, furono facilmente disperse.\nIl progetto di Costituzione, alla luce di questi eventi, fu pertanto sottoposto a forti pressioni da parte dei francesi, che ne volevano l'approvazione prima possibile. Il risultato fu che i costituenti, per affrettare i tempi, dovettero attingere a piene mani dalla traduzione italiana del testo della Costituzione francese del 1795, e solo in parte poterono adattarla alla realt\u00e0 ligure.\nLa \"Costituzione del Popolo Ligure\" venne infine approvata il 2 dicembre del 1797 dai comizi popolari. Ecco qui di seguito un estratto dei primi sette articoli:\nSecondo la nuova Costituzione, il potere legislativo era attribuito a due assemblee, il Consiglio dei Giuniori (o dei Sessanta, in quanto composto da 60 membri) e il Consiglio dei Senatori (30 membri). I due consigli eleggevano un Direttorio di 5 membri, detentore del potere esecutivo. Il Direttorio svolgeva le proprie funzioni attraverso un segretario generale e un certo numero di ministri.\nIl passaggio di consegne, con la definitiva uscita di scena di Brignole, avvenne il 17 gennaio. I cinque nuovi direttori furono Luigi Emanuele Corvetto, Nicol\u00f2 Litardi, Paolo Costa, Agostino Maglione, e Giorgio Ambrogio Molfino.\nLa guerra contro il Piemonte.\nDopo l'ingresso della Repubblica Ligure nella sfera d'influenza francese, l'ulteriore obiettivo del governo rivoluzionario francese era destituire dal trono del Regno di Sardegna il sovrano Carlo Emanuele IV, e istituire un governo repubblicano anche in quel regno. Agenti francesi agivano nell'ombra per fomentare rivolte dei sostenitori giacobini, ma le insurrezioni erano tutte fallite.\nDopo la battaglia di Ornavasso un folto gruppo di ribelli si era rifugiato a Carrosio, territorio del Regno di Sardegna, ma enclave della Repubblica Ligure, dal quale organizzavano incursioni contro i vicini villaggi del dominio sabaudo, con il tacito appoggio dei francesi e dei liguri.\nIl 5 giugno 1798, truppe reali al comando del conte Policarpo Cacherano d'Osasco, entrate in territorio ligure, attaccarono i ribelli a Carrosio per poi inseguirli fino a Gavi, la cui guarnigione prese le parti dei fuggiaschi sparando sui piemontesi.\nIl 7 giugno la Repubblica Ligure dichiar\u00f2 guerra al Piemonte; dapprima la guerra fu favorevole ai Liguri, appoggiati dai francesi: occupazione di Carrosio (12 giugno), resa di Loano (19 giugno), presa del forte di Serravalle (27 giugno).\nNel frattempo, ad Oneglia, le truppe repubblicane non solo non riuscirono ad occupare la citt\u00e0, ma truppe piemontesi si impadronirono di Diano e Porto Maurizio; altre truppe piemontesi si installarono su tutte le alture circostanti. La Repubblica Ligure sarebbe andata incontro a una grave disfatta militare, se il Direttorio di Francia, la sera stessa del 27 giugno, non avesse ordinato di cessare le ostilit\u00e0.\nLa breve guerra dimostr\u00f2 tutta la debolezza che caratterizzava la neonata repubblica e a nulla valsero i successivi processi, volti a individuare i colpevoli del fallimento militare.\nConseguenze delle sconfitte francesi.\nLa ripresa della guerra tra la Francia e le altre potenze europee si rivel\u00f2 nefasta anche per la giovane Repubblica. La continue sconfitte dell'esercito francese e il conseguente abbandono dei territori occupati avvicinavano sempre pi\u00f9 il conflitto al territorio ligure, strenuamente difeso in quanto ultimo corridoio di collegamento con la Francia. Nel maggio 1799 la situazione era alquanto grave: la riviera di Levante era stata occupata dalle truppe austro-russe che ne assediavano i forti, mentre a Ponente Oneglia era in rivolta.\nNel quadro degli eventi, era inevitabile che lo scontro avvenisse a poca distanza da Genova: il 15 agosto 1799, i due fronti si scontrarono a Novi, a circa 60\u00a0km dalla citt\u00e0. I francesi, sconfitti, si asserragliarono entro Genova.\nA questo punto il governo ligure divenne un fantoccio in mano francese, anche pi\u00f9 di quanto non lo fosse fino a quel momento. A seguito del colpo di Stato del 18 brumaio, che port\u00f2 Napoleone al potere, anche in Liguria, il 7 dicembre 1799, l'esperienza democratica ebbe bruscamente fine su pressione francese. Il Direttorio venne esautorato e sostituito da un collegio di Novemviri.\nL'assedio di Genova (1800).\nL'arrivo degli eserciti austriaci e russi al nord segn\u00f2 la fine della rivoluzione in tutta la penisola; solo Genova rimase in guerra, sostenendo sotto la guida del generale Andrea Massena un rigido assedio da parte degli austriaci e degli inglesi: nel marzo del 1800 cominci\u00f2 il blocco da parte delle navi inglesi, facendo s\u00ec fosse impossibile introdurre viveri dal mare.\nA terra Genova era circondata da truppe austro-piemontesi e savonesi. La citt\u00e0 resistette a lungo, nonostante la fame uccidesse ancor pi\u00f9 dei combattimenti. Una testimonianza importante su quei giorni \u00e8 costituita dalla \"Istoria del blocco di Genova nell'anno 1800,\" una sorta di cronaca scritta dal filo-francese Angelo Petracchi, accorso, come tanti altri, a difendere la citt\u00e0.\nEgli nella sua opera mostra come fosse difficoltoso, nelle difficili condizioni in cui versava la citt\u00e0, garantire l'ordine pubblico: in particolare il grano \u00ab\"mancando vieppi\u00f9 ogni giorno, cominciava a produrre qualche agitazione popolare\u00bb. \"\n \"\u00abCotesta scarsezza era giunta a tal punto, che non distribuitasi al Popolo, che due oncie di pane per cadauno, ed andando a mancar anche quelle, fu preso dal Governo il saggio provvedimento di far distribuire a piccolo prezzo in varj luoghi della citt\u00e0 delle buone, e nutritive ministre, che tenevano sicuramente luogo di pane, e saziavano, e consolavano i poveri Cittadini\u00bb.\" \nLa citt\u00e0, chiusa lato mare dal blocco navale inglese, a terra era circondata da truppe austriache il cui campo principale era alle Capanne di Marcarolo. Fu in queste circostanze che, forzando continuamente il blocco navale e attaccando direttamente con una vecchia galea le navi inglesi, mostr\u00f2 le sue capacit\u00e0 marinare e tattiche il leggendario capitano Giuseppe Bavastro. Da terra si combatteva lungo la linea dei forti, e a quei combattimenti partecip\u00f2 anche Ugo Foscolo, rimasto ferito nei pressi delle \"ridotte\" dette dei Due Fratelli.\nAllo stremo, la citt\u00e0 fu costretta infine ad arrendersi. Gli assediati poterono cedere onorevolmente, con il permesso di lasciare la citt\u00e0; l'assedio aveva per\u00f2 trattenuto i nemici abbastanza a lungo per dare a Bonaparte l'opportunit\u00e0 di trionfare nella battaglia di Marengo. Di conseguenza Napoleone era nuovamente arbitro delle sorti d'Italia: e Genova, chiusa con l'assedio la fase della Repubblica Ligure, nel 1805 fu annessa all'Impero. Importante ruolo di mediatore ebbe in questa circostanza il futuro ministro delle finanze del regno di Francia Luigi Emanuele Corvetto.\nGenova e le sue difese.\nPer quanto riguarda la storia dell'assedio di Genova, la testimonianza di Petracchi pu\u00f2 essere utile anche in quanto fornisce un quadro completo di quelle che erano le difese della citt\u00e0.:\n\u00abLa Citt\u00e0 di Genova \u00e8 situata sul dorso di un monte, che appoggia le sue falde sulla riva del mare Ligustico. Ha essa dalla parte di terra un doppio circondario di mura, l'uno de'quali interno, che rinchiude quasi esattamente l'abitato, e che forma una specie di figura ovale. \u00c8 questo munito di alcuni baluardi, che non essendo stati di alcun uso in quest'assedio, \u00e8 inutile dettagliare. \u00c8 l'altro esterno, ed innalzandosi dalle due punte marittime sale sino ad una grand'altezza del monte. Questo secondo circondario rende la citt\u00e0 della figura quasi di un triangolo; mentre terminando in punta sulla cima dell'altura, scende d'ambe le parti a formar quasi i due lati che vengono chiusi e riuniti dal mare. Varj forti guarniscono questo giro di mura. Sulla cima vi \u00e8 quello dello Sperone; verso il lato di Ponente, pi\u00f9 al di sotto della met\u00e0, vi \u00e8 l'altro detto delle Tenaglie, ed alla fine del medesimo ve n'\u00e8 un altro chiamato di S. Benigno. Ci\u00f2 produce, che da quella parte la citt\u00e0 di Genova \u00e8 quasi imprendibile; tanto pi\u00f9 che la localit\u00e0 combina cos\u00ec propiziamente a difenderla, che poca o niuna speranza d\u00e0 agli assediatori di prenderla. Non \u00e8 il medesimo dalla parte di Levante, ove essendo dominata al di fuori da alcune alture, \u00e8 stato creduto inutile di alzarvi degli altri forti. In mancanza di ci\u00f2 si \u00e8 fatto al di fuori una specie di parallela, o per meglio dire un cammino coperto che fortificando quelle medesime alture, che dominano la citt\u00e0, suppliscono a tal difetto; bisogna perci\u00f2 a chi difende Genova tener questa linea esteriore, e quelle fortificazioni, che sono il monte dei Ratti, sulla cui sommit\u00e0 \u00e8 il Forte di Quezzi; il Forte Richelieu, che fu fatto fabbricare dal celebre Maresciallo di tal nome quando occup\u00f2 Genova; quello di S. Tecla, e la Madonna di Albaro. Pi\u00f9 in alto dello Sperone, e quasi perpendicolare al medesimo vi \u00e8 il forte del Diamante, che domina lo Sperone medesimo, sebbene da taluni credesi che ne sia un poco troppo distante; anch'esso per\u00f2 \u00e8 di una estrema importanza per gli assediati, sostenendo moltissimo le operazioni delle altre fortificazioni esterne. Fra il Diamante, e lo Sperone vi \u00e8 il monte de' due Fratelli, che fa due diverse punte: questa situazione \u00e8 assai rimarchevole, perch\u00e9 produce la riunione fra gli assedianti, e potrebbe prender alle spalle le opere esterne della linea di Levante; ma siccome ivi temesi l'incrociatura dei fuochi dello Sperone e del Diamante, \u00e8 assai difficile d'impadronirsene, quantunque siavi un certo sito che dicesi immune dall'artiglieria di ambo i forti. Dalla parte di mare, molte e belle batterie difendono la citt\u00e0, ed il porto, non che le mura marittime assicurate anche dalla Natura. Tali batterie rimontate ultimamente toglievano ogni pena da quella parte. Le pi\u00f9 belle sono quelle della Strega, della Cava, di ambo i Moli, e della Lanterna. Dalla parte di Ponente vi \u00e8 il fiume della Polcevera; dalla parte di Levante quel di Bisogno. Albaro \u00e8 un piccolo, e delizioso borgo, che da questa parte \u00e8 vicino a Genova quasi di un solo miglio, come dall'altra parte si \u00e8 quello vaghissimo egualmente di S. Pier d'Arena\u00bb.\nL'ultimo doge.\nIl Trattato di Lun\u00e9ville conferm\u00f2 il trionfo di Napoleone, che procedette ad uniformare le repubbliche sorelle al suo programma politico moderato. Sul modello della confinante Cisalpina, anche la Repubblica Ligure ricevette una nuova Costituzione che chiudeva definitivamente ogni rigurgito rivoluzionario. La democrazia fu abolita a favore di un regime oligarchico in cui gli elettori dovevano appartenere a uno di tre collegi, quello dei proprietari immobiliari, quello degli studiosi e quello dei commercianti, anticipando quello che decenni pi\u00f9 tardi furono i regimi liberali. Venne restaurata la carica del Doge, che stava a capo di un Senato di trenta membri tra cui erano inclusi i quattro ministri dell\u2019Interno, delle Finanze, della Guerra e della Giustizia. I membri della Consulta Legislativa erano sessanta, ma si limitavano a votare le leggi proposte dai senatori.\nL'ultimo, ed unico, doge della Repubblica Ligure fu Girolamo Luigi Durazzo, nominato da Bonaparte il 10 agosto 1802, che fu deposto il 29 maggio 1805 con l'annessione della Liguria all'Impero francese (4 giugno), e la sua conseguente nomina a Prefetto del Dipartimento di Genova e poi a senatore dell'Impero il 31 ottobre.\nDopo la fine di Napoleone le potenze europee vollero ripristinare gli Stati nei loro vecchi confini, ma affinch\u00e9 i possedimenti del regno sabaudo avessero confini pi\u00f9 estesi verso la Francia, il Congresso di Vienna deliber\u00f2 l'annessione della Liguria al Regno di Sardegna.\nLa fine della Repubblica Genovese fu sancita il 26 dicembre 1814. Il cambio della guardia avvenne il 7 gennaio 1815. Girolamo Serra, Ministro della Guerra e della Marina della Repubblica Ligure dal 1802, fu designato presidente del Governo Provvisorio nel gennaio del 1815.\nDivisione territoriale.\nDal 1797 al 1798:\nDal 1798 al 1803:\nDal 1803 al 1805:"}
{"id": "312104", "revid": "172", "url": "https://it.wikipedia.org/wiki?curid=312104", "title": "Rebaudioside", "text": ""}
{"id": "312105", "revid": "125757454", "url": "https://it.wikipedia.org/wiki?curid=312105", "title": "Roberto Bellarmino", "text": "Biografia.\nL'infanzia e la giovinezza.\nTerzogenito di cinque figli, nacque in una famiglia di Montepulciano di nobili origini, per parte sia paterna sia materna, ma in via di declino economico. Suo padre, Vincenzo Bellarmino, fu gonfaloniere di Montepulciano, e sua madre, Cinzia Cervini, molto pia e religiosa, era sorella di papa Marcello II. Fu battezzato dal cardinale fiorentino Roberto Pucci al quale probabilmente deve l'onore del suo primo nome, mentre il secondo \u00e8 in riferimento a Francesco d'Assisi, il santo onorato il 4 ottobre giorno della sua nascita; Romolo fu dato in onore di un antenato della famiglia.\nFin da piccolo ebbe una salute precaria e una forte inclinazione per la Chiesa. Dopo un'iniziale educazione in famiglia, vista l'inclinazione religiosa, fu inviato per gli studi presso i padri gesuiti da poco arrivati anche a Montepulciano, dei quali sua madre aveva grande stima. All'et\u00e0 di sedici anni espresse l'intenzione di entrare nell'ordine gesuita, ma suo padre preferiva inviarlo a Padova per indirizzarlo al clero secolare, convinto che le ottime doti del figlio gli avrebbero permesso di fare una buona carriera ecclesiastica con miglioramento economico dell'intera famiglia. Roberto persistette nel suo intento di farsi gesuita e si consol\u00f2 sapendo che anche un suo cugino di Padova, Ricciardo Cervini, desiderava entrare nel nuovo ordine religioso. Suo padre alla fine concesse il permesso. A diciotto anni entr\u00f2 con il cugino presso il Collegio Romano il 20 settembre 1560 e il giorno dopo fecero la loro prima professione religiosa. Suo cugino Ricciardo Cervini mor\u00ec solo quattro anni dopo il loro ingresso in noviziato.\nNonostante la sua parentela con un pontefice, fu riconosciuta la sua umilt\u00e0 e il suo impegno negli studi e si afferm\u00f2 che la sua vita si confaceva a uno dei suoi libri spirituali pi\u00f9 seguiti, l'\"Imitazione di Cristo\".\nFin da giovanissimo mostr\u00f2 doti letterarie e ispirandosi agli autori latini come Virgilio, compose diversi piccoli poemi sia in lingua volgare sia in lingua latina. Uno dei suoi inni, dedicato alla figura di Maria Maddalena, fu inserito poi per l'uso nel breviario.\nStudi\u00f2 nel Collegio romano dal 1560 al 1563, e fu condiscepolo di Cristoforo Clavio. Inizi\u00f2 successivamente a insegnare materie umanistiche sempre in scuole del suo ordine religioso, prima a Firenze e poi a Mondov\u00ec; in questa cittadina piemontese, si distinse come predicatore, nonostante non fosse ancora ordinato sacerdote, e si applic\u00f2 allo studio del greco.\nNel 1567 inizi\u00f2 a studiare in modo sistematico teologia a Padova, dove approfond\u00ec in particolare l'opera di san Tommaso d'Aquino. Dopo aver visitato Genova per un incontro di gesuiti, avendo dimostrato ottime qualit\u00e0 di predicatore, fu inviato nel 1569 da Francesco Borgia, preposito generale dell'ordine dei gesuiti, a Lovanio nelle Fiandre, allora facente parte dei Paesi Bassi spagnoli; qui aveva sede una delle migliori universit\u00e0 cattoliche e il giovane Bellarmino vi complet\u00f2 gli studi teologici, trovando inoltre l'ambiente adatto per acquisire una notevole conoscenza sulle eresie pi\u00f9 importanti del suo tempo.\nL'opera come professore.\nDopo l'ordinazione sacerdotale avvenuta a Gand il 25 marzo del 1570, vigilia di Pasqua, guadagn\u00f2 notoriet\u00e0 sia come insegnante sia come predicatore; in quest'ultima veste era capace di attirare al suo pulpito sia cattolici sia protestanti, persino da altre aree geografiche. Gli fu conferito l'insegnamento della teologia a Lovanio nel 1570, e qui rimase per sei anni, fino al 1576, distinguendosi per l'eloquenza e per la capacit\u00e0 di controbattere le tesi calviniste, che si diffondevano ampiamente nei Paesi Bassi spagnoli.\nVenne quindi richiamato a Roma da papa Gregorio XIII che gli affid\u00f2 la cattedra di \"controversie\" (apologetica), da poco istituita nel Collegio romano, attivit\u00e0 che svolse fino al 1587. Da poco tempo si era concluso il concilio di Trento e la Chiesa cattolica, attaccata dalla Riforma protestante aveva necessit\u00e0 di rinsaldare e confermare la propria identit\u00e0 culturale e spirituale. L'attivit\u00e0 e le opere di Roberto Bellarmino si inserirono proprio in questo contesto storico della Controriforma. Gli studi che intraprese per applicarsi nell'insegnamento e nelle lezioni, confluirono successivamente nell'opera di pi\u00f9 volumi le Controversie (\"Disputationes de controversiis christianae fidei adversus hujus temporis haereticos\"), che rappresenta il primo tentativo di sistematizzare le varie controversie teologiche dell'epoca, ed ebbe risonanza in tutta Europa.\nNello scritto Bellarmino esponeva in modo chiaro le posizioni della Chiesa cattolica senza polemica nei confronti della Riforma, ma solo usando gli argomenti della ragione e della tradizione. Presso le chiese protestanti in Germania e in Inghilterra furono istituite specifiche cattedre d'insegnamento per tentare di fornire una replica razionale agli argomenti dell'ortodossia cattolica difesi da Bellarmino. L'opera \u00e8 ritenuta la pi\u00f9 completa nel campo apologetico, anche se l'avanzamento degli studi critici ha diminuito il valore di alcuni degli argomenti storici da lui presi in considerazione. La sua azione a difesa della fede cattolica, gli valse l'appellativo di \"martello degli eretici\".\nLa missione in Francia e il malinteso con Sisto V.\nNel 1588 Roberto Bellarmino fu nominato direttore spirituale del Collegio romano. In questo periodo collabor\u00f2 intensamente con papa Sisto V nella riedizione di tutte le opere di Sant'Ambrogio. Nel 1590 fece parte della legazione, guidata dal cardinal legato Enrico Caetani, che papa Sisto V aveva inviato in Francia per difendere la Chiesa cattolica nelle difficolt\u00e0 scaturite dalla guerra civile tra cattolici e ugonotti, subito dopo l'assassinio del re Enrico III di Francia. Mentre si trovava in Francia fu raggiunto dalla notizia che Sisto V, che aveva in precedenza calorosamente accettato la dedica della sua opera \"Le controversie\", stava ora per proporre di inserirne il primo volume nell'Indice dei libri proibiti, in quanto vi si riconosceva alla Santa Sede un potere indiretto e non diretto sulle realt\u00e0 temporali: la condanna dell'opera fu evitata in seguito all'improvvisa morte del papa a causa di un'epidemia che dopo pochi giorni di pontificato colp\u00ec anche il suo successore, papa Urbano VII. Il nuovo papa, Gregorio XIV, concesse invece all'opera una speciale approvazione pontificia.\nIl ritorno alla cattedra e la revisione della Vulgata.\nQuando la missione del cardinale Enrico Caetani era oramai al termine, Bellarmino riprese nuovamente il suo lavoro come insegnante e padre spirituale. Guid\u00f2 negli ultimi anni della sua vita san Luigi Gonzaga, che mor\u00ec appena ventitreenne al Collegio romano nel 1591 dopo essere stato contagiato da un uomo appestato che era stato abbandonato per strada. Bellarmino assistette il giovane fino al trapasso e negli anni successivi ne promosse il processo di beatificazione presso la Santa Sede e volle la sua tomba vicina a quella del santo.\nIn questo periodo fece parte della commissione finale per la revisione del testo della Vulgata, richiesta dal concilio di Trento per controbattere le tesi protestanti. Dopo il concilio i papi avevano portato l'opera quasi a realizzazione completa. Papa Sisto V, non dotato di competenze specifiche in materia biblica, aveva tuttavia introdotto delle modifiche con evidenti errori e per accelerare i tempi aveva comunque fatto stampare questa edizione, che fu in parte anche distribuita, con il proposito di imporne l'uso con una sua bolla. Dopo la sua morte, tuttavia, prima della promulgazione ufficiale, i suoi immediati successori procedettero a togliere dalla circolazione l'edizione errata per sostituirla con una corretta.\nIl problema consisteva nell'introdurre un'edizione pi\u00f9 corretta senza per\u00f2 screditare il nome di Sisto V. Bellarmino propose che la nuova edizione dovesse portare sempre il nome di Sisto V, con una spiegazione introduttiva secondo la quale, a motivo di alcuni errori tipografici o di altro genere, lo stesso papa Sisto aveva deciso che l'opera dovesse essere emendata. La sua dichiarazione, dal momento che non c'era prova contraria, dovette essere considerata come risolutiva, tenendo conto di quanto serio e responsabile egli fosse stimato dai suoi contemporanei. In tal modo la nuova edizione corretta non poteva essere rifiutata in quanto non macchiava la reputazione dei membri della commissione preposta alla nuova stesura, i quali accolsero il suggerimento di Bellarmino. Lo stesso pontefice Clemente VIII, si trov\u00f2 pienamente d'accordo con tale risoluzione, e concesse il suo \"imprimatur\" alla prefazione del Bellarmino nella nuova edizione.\nAngelo Rocca, il segretario della commissione deputata alla revisione, scrisse di suo pugno una bozza della prefazione in cui dichiarava:\nQuesta bozza, alla quale quella del Bellarmino fu preferita, \u00e8 tuttora esistente, allegata alla copia dell'edizione Sistina in cui sono segnate le correzioni della Clementina, e pu\u00f2 essere consultata nella Biblioteca Angelica di Roma.\nLa nomina a cardinale.\nNel 1592 Bellarmino divenne rettore del Collegio romano, incarico che svolse per circa due anni fino al 1594. Nel 1595 divenne preposito dell'ordine gesuita per la provincia di Napoli. Nel 1597 papa Clemente VIII lo richiam\u00f2 a Roma, dopo la morte nel settembre 1596 del suo consultore teologo pontificio, il cardinale gesuita Francisco de Toledo Herrera. Bellarmino fu allora nominato consultore teologo, oltre che \"esaminatore per la nomina dei vescovi\", \"consultore del Sant'Uffizio\" e teologo della sacra penitenzieria. Sempre nel 1597 dopo la morte senza eredi del duca Alfonso II d'Este, lo Stato della Chiesa rientr\u00f2 in possesso dei territori del ducato di Ferrara e Bellarmino accompagn\u00f2 il papa in visita nel nuovo territorio.\nNel concistoro del 3 marzo 1599 il papa lo fece cardinale presbitero e il 17 marzo gli consegn\u00f2 la berretta rossa con il titolo di Santa Maria in Via, indicando la motivazione di questa nomina con le parole: \"La Chiesa di Dio non ha un soggetto di pari valore nell'ambito della scienza\". Si racconta che Bellarmino tent\u00f2 in tutti i modi di far cambiare idea al papa, non volendo ricevere questa carica, ma il pontefice alla fine glielo impose con la superiore autorit\u00e0. Negli anni successivi Bellarmino fu bonariamente descritto come \"il gesuita vestito di rosso\", in relazione all'abito cardinalizio che contrastava con la tonaca nera dei gesuiti. Nonostante questa nomina, egli non cambi\u00f2 il suo austero e sobrio stile di vita, e tutte le sue rendite e gli introiti economici conseguenti alla sua nomina e alle sue attivit\u00e0 furono massimamente devolute per i poveri.. Il papa lo nomin\u00f2 il 18 marzo 1602 arcivescovo metropolita di Capua, sede resasi proprio allora vacante. Clemente stesso volle consacrarlo con le sue mani, un onore che abitualmente i papi concedevano come segno di stima speciale. Durante il suo ministero episcopale a Capua si distinse per santit\u00e0 e dottrina. Appena arrivato in diocesi volle conoscere le famiglie pi\u00f9 povere, che visitava e sosteneva regolarmente. Celebr\u00f2 diversi sinodi diocesani. A lui si deve la fondazione del seminario di Capua, uno dei primi dopo la riforma tridentina. Visitava molto spesso le parrocchie e per i parroci scrisse un catechismo che fosse loro di aiuto per la catechesi e la predicazione. Roberto Bellarmino \"era amato dal popolo e lui, da parte sua amava il popolo\". La Chiesa di Capua entr\u00f2 nel suo cuore e non la dimentic\u00f2 pi\u00f9. Quando fu richiamato a Roma non fu facile per lui lasciare questa arcidiocesi, tanto che ebbe a dire: \"La mia patria \u00e8 Capua, la mia casa la sua cattedrale, la mia famiglia il suo popolo\". Il cardinale Bellarmino ricorder\u00e0 per sempre la comunit\u00e0 che ha guidato come successore degli Apostoli e per la quale fu consacrato vescovo. Persino poco prima di morire dir\u00e0 che a Capua avrebbe fatto ancora molto pi\u00f9 bene rispetto a ci\u00f2 che aveva realizzato a Roma.\nNel marzo del 1605 Clemente VIII mor\u00ec e gli succedettero prima Leone XI, che regn\u00f2 per solo ventisei giorni, e poi Paolo V. Nel primo e nel secondo conclave, ma soprattutto in quest'ultimo, il nome di Roberto Bellarmino fu spesso dinanzi alle intenzioni degli elettori, specialmente a motivo delle afflizioni subite, ma il fatto che fosse un gesuita costitu\u00ec un impedimento secondo il giudizio di molti cardinali.\nRacconta Ludwig Von Pastor, storico vaticanista, che nei primi giorni del secondo conclave del 1605 un gruppo di cardinali tra i quali Baronio, Sfondrati, Aquaviva, Farnese, Sforza e Piatti, si adoperarono per far eleggere il cardinale gesuita Bellarmino, ma che questi fosse contrario, tanto che saputo della sua candidatura rispose che avrebbe volentieri rinunciato anche al titolo cardinalizio. Il suo appoggio durante il conclave sembra fosse rivolto verso il cardinal Baronio. Il nuovo papa Paolo V, eletto con l'accordo delle maggiori potenze cattoliche, insistette nel tenerlo con s\u00e9 a Roma, e il cardinale chiese di essere dunque esonerato dal ministero episcopale a Capua. Fu nominato membro del Sant'Uffizio e di altre congregazioni, e successivamente consigliere principale della Santa Sede nel settore teologico della sua amministrazione.\nIl caso Giordano Bruno.\nIl caso di Giordano Bruno, filosofo e frate domenicano condannato al rogo per eresia, storicamente si inquadra nella dura reazione controriformista alla messa in discussione dei temi della fede religiosa cristiana iniziata alcuni decenni prima dalla riforma protestante. Il frate domenicano, condannato per le sue idee anche dalla chiesa luterana e da quella calvinista, con i suoi scritti si era fatto promotore di nuove idee religiose e filosofiche che lo ponevano in contrasto con quelle della Chiesa, di cui era membro. L'istruzione dell'inchiesta, il processo, che ebbe luogo nel 1593, e la sentenza di condanna al rogo fu emessa nel 1600. La vicenda coinvolse Bellarmino dal 1597, da quando cio\u00e8 fu nominato consultore del Sant'Uffizio. Il Bellarmino ebbe alcuni colloqui con il frate domenicano, durante i quali tent\u00f2 di fargli abiurare le molte tesi considerate eretiche, nel probabile tentativo di salvargli la vita, poich\u00e9 la condanna per eresia era inevitabilmente capitale. La lunga durata del processo fu causata dal fatto che Giordano Bruno non ebbe un comportamento lineare nell'ammettere l'ereticit\u00e0 delle proprie posizioni. Bench\u00e9 gli inquisitori volessero ricorrere, come \"extrema ratio\", alla tortura, papa Clemente VIII si oppose fermamente.\nDurante il processo la Congregazione fece esaminare da Bellarmino una dichiarazione di Giordano Bruno su otto proposizioni che gli erano state contestate come eretiche. Il 24 agosto 1599 il Bellarmino rifer\u00ec alla Congregazione che Giordano Bruno aveva ammesso come eretiche sei delle otto proposizioni e sulle altre due la sua posizione non era chiara: \u00abvidetur aliquid dicere, si melius se declararet\u00bb. La completa ammissione gli avrebbe risparmiato la condanna a morte, ma Giordano Bruno mantenne il suo pensiero. A condanna pronunciata, al condannato fu concesso ancora un qualche compromesso per evitare la morte, ma Giordano Bruno non rinneg\u00f2 le sue idee e prefer\u00ec affrontare il rogo, che ebbe luogo a Roma in Campo de' Fiori il 17 febbraio 1600.\nIl caso Galileo Galilei.\nGalilei sub\u00ec un solo processo presso il Santo Uffizio, nel 1633 (precedentemente nel 1616 era stato ammonito verbalmente di non discutere o insegnare le teorie di Copernico). Il processo ebbe luogo fondamentalmente poich\u00e9 la teoria eliocentrica era considerata eretica dai teologi. Infatti, sostenendo che il Sole fosse fisso al centro dell'universo si smentivano alcune frasi contenute nella Bibbia, per esempio \"Dio ferm\u00f2 il sole\" (\"Giosu\u00e8\" 10,12), o alcune teorie sostenute dalla Chiesa secondo cui la terra \u00e8 immobile al centro dell'universo. La dottrina prevalente in quel tempo era infatti che l'infallibilit\u00e0 della Bibbia fosse letterale, non solo simbolica. Bellarmino fu coinvolto nella questione copernicana fino all'ammonimento del 1616, poich\u00e9, al tempo del processo del 1632-33, quando Galilei fu condannato al carcere, era gi\u00e0 defunto. I documenti oggi in nostro possesso mostrano che il cardinale Bellarmino ebbe rapporti cordiali, se non amichevoli, con lo scienziato, sia epistolari sia diretti, anche dopo la denuncia di Tommaso Caccini davanti al Sant'Uffizio nel 1615.\nDurante la prima inchiesta su Galilei, nell'anno 1616, il Santo Uffizio prese in esame la teoria eliocentrica e ascolt\u00f2 Galilei, che si present\u00f2 a Roma ed ebbe colloqui diretti anche con il papa Paolo V. Questi, sempre in relazione alla frase contenuta in \"Giosu\u00e8\", 10, 12, invit\u00f2 il Bellarmino a dissuadere Galilei dall'insegnare le due tesi principali sull'eliocentrismo. Il Santo Uffizio nel marzo 1616 condann\u00f2 la teoria copernicana come falsa e formalmente eretica, inserendo il De revolutionibus orbium coelestium nell\u2019Indice dei libri proibiti.\nIl Bellarmino aveva espresso una posizione aperta nei confronti dello scienziato, pur senza rinnegare i pronunciamenti del Santo Uffizio, in particolare non ammettendo eccezioni all'inerranza della Bibbia, nemmeno nel senso letterale. Tale posizione fu espressa in una lettera inviata il 12 aprile 1615 a padre Paolo Antonio Foscarini, cattolico sostenitore dell'eliocentrismo e amico di Galilei, nella quale il Bellarmino sosteneva di non poter escludere a priori l'attendibilit\u00e0 della teoria eliocentrica, ma consigliava prudenza, suggerendo di proporla come descrizione fisica solo dopo che se ne avesse avuta la prova concreta e definitiva. Inoltre poco dopo la condanna dell'eliocentrismo presso il Santo Uffizio del 1616, Galilei chiese e ottenne un colloquio privato col Bellarmino. Si osservi che nel 1611 Bellarmino commentando il salmo 18 a p.\u00a081 della sua \"In Omnes Psalmos Dilucida Explanatio\" aveva fatto una scelta esegetica che poteva anche fornire un appiglio scritturale all'eliocentrismo. La Vulgata, infatti, in accordo col testo della Septuaginta scrive che Dio ha posto la sua tenda nel Sole (\"In Sole posuit tabernaculum suum\") e Bellarmino scrisse che il testo ebraico preservato dai Masoreti, in cui questa frase \u00e8 modificata, potrebbe contenere una alterazione del testo originario. Una tenda \u00e8 un insediamento stabile in contrasto con la mitologia greca, che parla sempre di un \"cocchio\" del Sole.\nIl 24 maggio 1616 Bellarmino firm\u00f2 su richiesta dello stesso Galilei una dichiarazione nella quale si affermava che non gli era stata impartita nessuna penitenza o abiura per aver difeso la tesi eliocentrica, ma solo una denuncia all'Indice, a riprova del fatto che non c\u2019era stato alcun processo contro di lui. Questa dichiarazione fu poi falsificata da un grande nemico di Galilei, padre Seguri, che divulg\u00f2 un verbale apocrifo in cui Bellarmino ammoniva Galilei, pena il carcere, di non insistere nella difesa della tesi eliocentrica. Questo falso documento fu poi utilizzato anni dopo nel processo contro Galilei, quando Bellarmino, ormai morto, non poteva pi\u00f9 smentire tale verbale.\nLe dispute.\nLe doti intellettuali e le capacit\u00e0 di mediazione di Bellarmino gli diedero modo di giocare un ruolo fondamentale in alcune importanti controversie.\nLa contesa fra tomisti e molinisti sul rapporto fra grazia divina e libero arbitrio dell'uomo.\nPoco tempo dopo la sua elezione a cardinale, Bellarmino venne nominato, insieme al cardinale Girolamo Bernerio, domenicano e vescovo di Ascoli Piceno, come assistente dei cardinali Ludovico Madruzzo e Pompeo Arrigoni che presiedevano la congregazione \"\"De Auxiliis Divinae Gratiae\". Questa era stata istituita nel 1597 da papa Clemente VIII per ricomporre una controversia teologica sorta tra i tomisti, guidati dal domenicano Domingo B\u00e1\u00f1ez, e molinisti, che riguardava la natura dell'armonia tra grazia efficace e libert\u00e0 umana. In tale diatriba che si trasciner\u00e0 per diversi decenni, si contrapponevano gesuiti molinisti e domenicani tomisti. I primi accusavano di eresia calvinista i tomisti, mentre questi ultimi accusavano di eresia pelagiana i molinisti.\nIl parere di Bellarmino sin dall'inizio fu che tale questione, di natura squisitamente dottrinale, non dovesse essere risolta con un intervento autoritativo, ma che dovesse essere lasciata ancora alla discussione tra i diversi indirizzi e che ai contendenti di entrambi i campi fosse seriamente proibito di indulgere a censure o condanne dei rispettivi avversari.\nBellarmino prese per\u00f2 apertamente le difese di un suo discepolo, frate Leonardo Leys, gesuita, coinvolto nella diatriba scoppiata all'Universit\u00e0 di Lovanio. In tale occasione scrisse una bozza, \"De Controversia Lovaniensi\", che indirizz\u00f2 ai cardinali Mandruzzo e Arrigoni, presidenti della congregazione. In questa disputa Bellarmino si opponeva agli scritti del teologo spagnolo dell'universit\u00e0 di Salamanca, padre Domingo B\u00e1\u00f1ez, a sua volta direttamente in disputa con il padre gesuita Luis de Molina.\nClemente VIII all'inizio si mostr\u00f2 propenso ad accettare l'opinione conciliante di Bellarmino, ma successivamente cambi\u00f2 idea, e decise di dare una pi\u00f9 precisa definizione dottrinale in favore della tesi tomista. La congregazione \"De Auxiliis\"\" condann\u00f2 quindi le tesi di Luis de Molina come eretiche. La presenza del cardinale Bellarmino nella Curia romana sarebbe divenuta quindi forse imbarazzante, e fu forse per questo motivo che venne nominato nel 1602 arcivescovo di Capua. Dopo la morte di Clemente VIII, papa Paolo V concluse la disputa \"\"De Auxiliis\"\" con una decisione che riprendeva l'originaria proposta di Bellarmino.\nLa contesa giurisdizionale fra Santa Sede e Repubblica di Venezia.\nIl 1604 segn\u00f2 l'inizio della contesa tra la Santa Sede e la Repubblica di Venezia, che, senza consultare papa Clemente e versando in cattive condizioni finanziarie, aveva abrogato la legge di esenzione del clero dalla giurisdizione civile e tolto alla Chiesa il diritto di possedere beni immobili. La disputa port\u00f2 a una guerra di libelli durante la quale le difese della parte repubblicana furono sostenute da Giovanni Marsilio e dal frate servita Paolo Sarpi, mentre la Santa Sede fu difesa dal cardinal Bellarmino e dal cardinal Cesare Baronio. A tal proposito alcuni contemporanei descrivono chiaramente l'atteggiamento di profonda e non celata stima che Bellarmino aveva per il frate servita, nonostante la netta contrapposizione.\nIl giuramento di fedelt\u00e0 richiesto ai cattolici inglesi.\nContemporaneamente altre dispute riguardarono il giuramento di fedelt\u00e0 imposto ai cattolici inglesi dal re Giacomo I nel 1606: il giuramento condannava come \"empio ed eretico\" l'insegnamento cattolico sul \"potere di deporre\" un sovrano, che la Santa Sede rivendicava. In questo contesto il cardinale Bellarmino scrisse una lettera all'arciprete inglese Blackwell, rimproverandolo per aver prestato il giuramento in spregio dei suoi doveri nei confronti del papa e il re inglese vi rispose nel suo scritto teologico \"Tripli nodo triplex cuneus. Sive apologia pro juramento fidelitatis\", pubblicata anonima a Londra nel 1608. Il cardinale rispose nello stesso anno, sotto pseudonimo, con la \"Responsio Matthei Torti presbyteri et theologi papiensis ad librum inscriptum Triplici nodo triplex cuneus\". A loro volta a questo testo risposero sia lo stesso re sia il suo cappellano, Lancelot Andrewes. In questa disputa intervenne anche il giurista scozzese William Barclay (1546\u20131608), che scrisse il \"De potestate papae\", pubblicato nel 1609, al quale il cardinale rispose con il \"Tractatus de potestate summi pontificis in rebus temporalibus adversus Gulielmum Barclaium\" del 1610. L'opposizione alle posizioni gallicane di Barclay fece s\u00ec che per un decreto del 26 novembre del 1610 il trattato fosse pubblicamente bruciato a Parigi, in quanto ribadiva le motivazioni per la supremazia dell'autorit\u00e0 papale su quella monarchica.\nLa morte e il culto.\nNegli ultimi anni Bellarmino dedic\u00f2 molto del suo tempo alla preghiera e ai digiuni, nonostante una salute piuttosto precaria. Continu\u00f2 a fare molte elemosine ai poveri, ai quali lasci\u00f2 praticamente tutti i suoi averi, tanto che fu sempre molto amato dai romani; contribu\u00ec a far concedere l'approvazione pontificia alla fondazione del nuovo Ordine della Visitazione di Santa Maria di Francesco di Sales; si impegn\u00f2 per la beatificazione di Filippo Neri e port\u00f2 a termine la stesura di un \"grande catechismo\" e di un \"piccolo catechismo\"; quest'ultimo in particolare ebbe notevole successo e fu ampiamente utilizzato fino a tutto il XIX secolo; infine compose un piccolo e anch'esso famoso testo \"De arte bene moriendi\" oltre che una sua \"Autobiografia\".\nUn episodio importante lo vide protagonista il 29 maggio 1608 durante un Concistoro presieduto da papa Paolo V in onore di Francesca Bussi dei Ponziani la famosa Santa Francesca Romana, dove Roberto Bellarmino espose un elogio alla religiosa che convinse la maggior parte dei partecipanti a chiudere definitivamente il processo di beatificazione che era in stallo da quasi due secoli. Fu la prima donna beatificata dopo Caterina da Siena nel 1461. Il cardinale Bellarmino fu nominato Camerlengo del Sacro Collegio dal 9 gennaio 1617 all'8 gennaio 1618; successivamente fu Prefetto della Congregazione dei riti e poi della Congregazione dell'Indice.\nEgli visse ancora per assistere a un altro conclave, quello che elesse Gregorio XV nel febbraio 1621. La sua salute stava rapidamente declinando e nell'estate dello stesso anno gli fu permesso di ritirarsi a Sant'Andrea al Quirinale, sede del noviziato dei gesuiti, per prepararsi al trapasso. Qui spir\u00f2 il 17 settembre 1621 tra le ore 6 e le 7 del mattino. Alla sua morte il suo corpo fu deposto nella cripta della casa professa, la Chiesa del Ges\u00f9 a Roma e dopo circa un anno fu posto nel sepolcro che aveva ospitato il corpo di sant'Ignazio di Loyola. Di lui disse Francesco di Sales che era \"fontana inesauribile di dottrina\". \u00c8 patrono, insieme a santo Stefano protomartire, dell'arcidiocesi di Capua.\nPoco dopo la sua morte, la Compagnia di Ges\u00f9 ne propose la beatificazione che ebbe effettivamente inizio nel 1627 durante il pontificato di Urbano VIII, quando gli fu conferito il titolo di venerabile. Tuttavia un ostacolo di natura tecnica, proveniente dalla legislazione generale sulle beatificazioni, emanata dallo stesso Urbano VIII, comport\u00f2 una dilazione. Poi l'iter si aren\u00f2 e anche se la causa fu reintrodotta in numerose occasioni negli anni 1675, 1714, 1752 e 1832, e nonostante a ogni ripresa la grande maggioranza dei voti fosse favorevole alla sua beatificazione, l'esito positivo arriv\u00f2 solamente dopo molti anni.\nIl motivo fu in parte legato al carattere influente di alcuni prelati che espressero parere negativo, e in particolare il cardinale e santo Gregorio Barbarigo, il cardinale domenicano e tomista Girolamo Casanate, il famoso cardinale Decio Azzolino juniore nel 1675; il potente cardinale Domenico Silvio Passionei nel 1752; quest'ultimo in particolare in frequente contrasto con i gesuiti e vicino alle tesi gianseniste opposte alla tesi molinista della grazia efficace. Comunque secondo molti storici, la causa principale nella dilazione della beatificazione fu il parere negativo circa l'opportunit\u00e0 politica internazionale, dal momento che il nome del cardinale Bellarmino era strettamente associato a una visione dell'autorit\u00e0 pontificia in netto contrasto con i politici regalisti della corte di Francia dei secoli XVIII e XIX. A tal proposito basti la citazione di Papa Benedetto XIV che scrisse al cardinale de Tencin:\nIl 22 dicembre 1920 papa Benedetto XV riassumendo l'iter per la sua beatificazione, promulg\u00f2 il decreto dell'eroicit\u00e0 delle sue virt\u00f9; poi il 13 maggio 1923, durante il pontificato di papa Pio XI, fu celebrata la sua beatificazione e dopo sette anni, il 29 giugno 1930 fu canonizzato. Pi\u00f9 breve \u00e8 stato quindi il processo di canonizzazione e ancora pi\u00f9 rapida la nomina a Dottore della Chiesa, conferitagli il 17 settembre 1931 sempre da parte di Pio XI. La sua festa liturgica \u00e8 il 17 settembre, giorno del suo trapasso, mentre nella messa tridentina \u00e8 il 13 maggio, giorno della sua beatificazione; \u00e8 patrono della Pontificia Universit\u00e0 Gregoriana, dove \u00e8 comunque commemorato il 13 maggio, dei catechisti, degli avvocati canonisti, dell'arcidiocesi della citt\u00e0 di Cincinnati negli USA.\nDal 21 giugno 1923 il suo corpo \u00e8 esposto nella terza cappella di destra della chiesa di Sant'Ignazio di Loyola a Roma, chiesa del Collegio Romano che conserva le reliquie di altri santi gesuiti tra cui san Luigi Gonzaga. Le ossa dello scheletro sono state ricomposte e unite con fili d'argento e rivestite con l'abito cardinalizio mentre il volto e le mani sono state ricoperte d'argento; cos\u00ec appare sotto l'altare a lui dedicato. A lui \u00e8 intitolato il \"Collegio Bellarmino\" sito nel Palazzo Gabrielli-Borromeo a Roma in via del Seminario, di antica storia e appartenente ai gesuiti. Qui risiedono i giovani gesuiti che frequentano i corsi della Pontificia Universit\u00e0 Gregoriana e di altre pontificie universit\u00e0 a Roma.\nGiudizio critico contemporaneo.\nDella personalit\u00e0 del cardinale \u00e8 emerso negli ultimi anni un duplice aspetto: \u00abquello personale umanistico e scientifico e quello \u201cpolitico\u201d rigoroso, intransigente\u00bb.\nA causa delle sue posizioni ritenute antiscientifiche, alcuni filosofi contemporanei, tra i quali Giacomo Marramao e Nuccio Ordine hanno chiesto pubblicamente alla Chiesa cattolica di prendere in considerazione la revoca della dichiarazione di santit\u00e0 di Bellarmino. In particolare Marramao, nel 2007 ha dichiarato: \nL'interesse per le scoperte scientifiche.\n\u00c8 notevole l'interesse che il cardinale riserv\u00f2 alle nuove scoperte scientifiche. Gi\u00e0 durante le lezioni di filosofia naturale tenute a Lovanio nel biennio 1570-1572, Bellarmino si era discostato dall'ortodossia tolemaica dichiarandosi a favore della fluidit\u00e0 dei cieli e del libero moto dei pianeti. Va ricordato, a tal proposito, che proprio a Bellarmino Federico Cesi invi\u00f2 la sua notissima lettera sulla \u00abfluidit\u00e0 del cielo\u00bb (\"De caeli unitate, tenuitate, fusaque et pervia stellarum motibus natura ex Sacris Litteris Epistola\"), nutrendo evidentemente la speranza di risvegliare in lui il giovanile interesse per le osservazioni astronomiche. Inoltre, \u00abcome rettore del Collegio Romano (1592-1595), Bellarmino accolse le richieste di Clavio per potenziare l'insegnamento matematico, facendolo impartire agli allievi dotati anche durante il quadriennio teologico; cos\u00ec si deve in parte a lui la formazione della cosiddetta accademia di matematica del Collegio, che come \u00e8 noto fu di alta qualificazione, verific\u00f2 le scoperte galileiane e le conferm\u00f2 a Bellarmino stesso.\u00bb\nFilosofia politica.\nNelle opere con cui contribu\u00ec alle controversie a lui affidate dalla Santa Sede, Bellarmino tenne spesso una via mediana che poneva limiti a ogni potere assoluto. Nel 1590 irrit\u00f2 papa Sisto V affermando che il papa aveva solo un potere indiretto di deporre i sovrani e corse il rischio che il suo libro venisse posto all'indice. Nella controversia con re Giacomo I, invece, pose in evidenza i limiti del potere regale scontentando anche il re di Francia (paese in cui risiedeva William Barclay), che nel 1610 fece pubblicamente bruciare il suo libro.\nNel suo scritto \"De laicis\" Bellarmino esprime alcuni principi che sono alla base delle istituzioni politiche moderne, come l'uguaglianza (\"tutti gli uomini sono uguali\"; cap. 7) o la sovranit\u00e0 popolare (cap. 6). Furono inseriti nella Dichiarazione d'indipendenza degli Stati Uniti d'America da Thomas Jefferson, che possedeva e aveva annotato un libro in cui erano riportate e contestate le affermazioni di Bellarmino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOpere.\nLa lista completa degli scritti di Bellarmino e di quelli diretti contro di lui pu\u00f2 essere rintracciata nella \"Bibliotheque de la compagnie de J\u00e9sus\" di Carlos Sommervogel. I seguenti sono i pi\u00f9 importanti:\nScritti polemici:\nOpere catechetiche e spirituali:\nLe ultime cinque sono opere spirituali scritte durante i ritiri spirituali annuali.\nOpere esegetiche e di altro genere:\nEdizioni complete dell\"'Opera omnia\" di Bellarmino sono state pubblicate a Colonia (1617), Venezia (1721), Napoli (1856), Parigi (1870)."}
{"id": "312110", "revid": "228587", "url": "https://it.wikipedia.org/wiki?curid=312110", "title": "Jaguar (disambigua)", "text": ""}
{"id": "312123", "revid": "112660909", "url": "https://it.wikipedia.org/wiki?curid=312123", "title": "Touchdown", "text": "Il touchdown nel football americano, nel football canadese, nel football a 9 e nel football a 8 \u00e8 la meta, che vale sei punti. Pu\u00f2 essere segnato essenzialmente in due modi: ricevendo un passaggio al volo all'interno dell'area di meta (\"end zone\") o varcando la stessa con il pallone in mano. Perch\u00e9 la segnatura sia valida \u00e8 necessario che qualsiasi porzione del pallone oltrepassi in linea d'aria l'inizio dell'area di meta e che un giocatore in fase di attacco (quindi anche un giocatore con un ruolo difensivo che si dirige verso la end-zone avversaria dopo aver intercettato un pallone o dopo aver recuperato un \"fumble\", cio\u00e8 una palla persa dall'avversario) ne abbia il possesso.\nOriginariamente, a met\u00e0 del XIX secolo, era necessario per la segnatura che il giocatore schiacciasse la palla a terra, come accade ancora nel rugby; nel 1899 questa regola venne modificata nella versione attuale per evitare contatti violenti gratuiti.\nAll'inizio della storia del football il touchdown (come del resto la meta nel rugby) non dava alcun punto, ma solo la possibilit\u00e0 di un calcio piazzato. Nel 1912 la regola cambi\u00f2 e si decise per l'assegnazione diretta di punti a seguito del touchdown e possibilit\u00e0 d'incrementare i punti con trasformazione tramite calcio piazzato. Inizialmente i punti attribuiti per touchdown ed eventuale trasformazione erano rispettivamente tre e due (come per il rugby). Successivamente, allo scopo di premiare la realizzazione del touchdown rispetto a quella del calcio di punizione (che allora dava anch'esso tre punti, come avviene tuttora anche se questa scelta \u00e8 molto meno usata rispetto al rugby) si pass\u00f2 a sei punti per il touchdown e a un solo punto per la successiva trasformazione con calcio piazzato. Inoltre, mentre prima la posizione del calcio piazzato per la trasformazione avveniva con regole simili a quelle del rugby (dipendeva cio\u00e8 dal punto in cui era stato segnata la meta) adesso esso viene calciato in posizione frontale e ravvicinata davanti alla porta a U. Altra differenza sostanziale rispetto al rugby \u00e8 che il calcio di trasformazione avviene in modalit\u00e0 contesa e con regole simili a quella dello scrimmage. La squadra in difesa sta all'inizio sulla linea di meta mentre la linea di attacco sta a 2 yard e il giocatore che inizia il gioco la passa all'indietro dove un giocatore la blocca tenendola ferma mentre il calciatore (kicker) la calcia tra i pali. La squadra in difesa pu\u00f2 cercare avanzando rapidamente di intercettare il pallone calciato. Ci\u00f2 rende spettacolare e incerta la trasformazione. Anche se la trasformazione avviene nella maggior parte dei casi non \u00e8 raro che un giocatore della difesa riesca a respingere la palla e in alcuni casi addirittura ad impossessarsene riuscendo a segnare un touchdown dopo aver percorso tutto il campo."}
{"id": "312125", "revid": "1718925", "url": "https://it.wikipedia.org/wiki?curid=312125", "title": "Contabilit\u00e0 penitenziaria", "text": "La contabilit\u00e0 generale dello Stato \u00e8 valida per tutte le Amministrazioni pubbliche, compresa quella penitenziaria; la contabilit\u00e0 penitenziaria, per\u00f2, per il tipo di utenza cui si rivolge (la popolazione detenuta), e per la complessit\u00e0 delle attivit\u00e0, delle misure e degli interventi rivolti al recupero (attraverso un percorso rieducativo) del condannato, necessita di essere integrata da una contabilit\u00e0 speciale, legata per l'appunto al soddisfacimento delle specifiche esigenze di queste strutture, degli operatori che in esse sono presenti e dei detenuti che stanno espiando la pena loro inflitta.\nCos'\u00e8 la contabilit\u00e0 penitenziaria?\nLa contabilit\u00e0 penitenziaria abbraccia tutte quelle attivit\u00e0 che sono legate alla gestione del fondo dei detenuti e degli internati, dei materiali, degli spacci, delle mense, dei tabacchi e dei valori bollati, degli automezzi, del vitto dei detenuti, il servizio scolastico ed i corsi professionali, i servizi di assistenza, il servizio di automazione e di informatica, il servizio telefonico, quello infermieristico, ossia regola l'insieme di quelle attivit\u00e0 che le normali norme di contabilit\u00e0 di Stato non potevano prevedere e regolamentare perch\u00e9 non rientranti nell'ordinario funzionamento di un'amministrazione pubblica.\nUltima, ma non per questo meno importante, finalit\u00e0 cui \u00e8 rivolta la contabilit\u00e0 penitenziaria, e l'Ordinamento Penitenziario in genere, \u00e8 quella di assolvere a tutte quelle incombenze, o adempimenti, diretti ad assicurare l'ordine e la sicurezza interna degli Istituti, garantendo, nel contempo, la piena soddisfazione delle esigenze di difesa sociale, che hanno attraversato e condizionato l'attivit\u00e0 normativa del legislatore degli ultimi anni, in particolare negli anni '90, sotto l'influenza delle emozioni e dell'allarme sociale causati dalle esecuzioni mafiose di quegli anni che condussero, con la legge 7 agosto 1992, n. 356 a modifiche urgenti al nuovo codice di procedura penale e provvedimenti di contrasto alla criminalit\u00e0 mafiosa.\nFonti normative.\nLe prime due parti del Regio Decreto risultano ad oggi interamente abrogate. Ci\u00f2 \u00e8 essenzialmente dovuto alla mole di riforme che hanno interessato gli Istituti di pena nell'ultimo secolo e che hanno condotto all'emanazione della legge 26 luglio 1975, n. 354 concernente \"Norme sull'ordinamento penitenziario e sulla esecuzione delle misure privative e limitative della libert\u00e0\", legge che ha recepito sia le norme internazionali in materia di diritti umani, sia il precetto dell'articolo 27, comma 3, della Costituzione, che ha il merito di impedire che le pene inflitte ai detenuti possano trasformarsi in trattamenti contrari al senso di umanit\u00e0, e di ribadire che gli stessi trattamenti devono tendere al recupero del reo ed al suo successivo reinserimento all'interno della societ\u00e0 civile.\nLa terza parte dello stesso, invece, \u00e8 stata interamente sostituita dal Regio Decreto 16 maggio 1920, n. 1908 recante \"Regolamento generale degli stabilimenti carcerari\", entrato in vigore il 1\u00ba luglio 1920 e ancora vigente."}
{"id": "312130", "revid": "119576930", "url": "https://it.wikipedia.org/wiki?curid=312130", "title": "Trattamento penitenziario", "text": "Il trattamento penitenziario \u00e8 in Italia un complesso di pratiche che si pongono in essere nei confronti di un certo tipo di persone, con lo scopo di \"rieducare\" i soggetti e restituirli alla societ\u00e0 emendati del carattere di devianza e nella prospettiva della reintegrazione sociale.\nLa normativa.\nIl 31 ottobre 1972, il disegno di legge Gonella n. 2624, recante \u201cNorme sull'ordinamento penitenziario e sull'esecuzione delle misure privative e limitative della libert\u00e0\u201d, fu riportato in Senato il quale, dopo avervi apportato alcune modifiche, lo approv\u00f2 definitivamente con la legge 26 luglio 1975, n. 354.\nPer la prima volta la materia relativa agli aspetti applicativi delle misure penali privative e limitative della libert\u00e0 veniva ad essere regolata in Italia con legge formale, con atto cio\u00e8 emanato dal potere legislativo.&lt;br&gt;\nLa legge n. 354/75 ha adeguato, in particolare, il trattamento dei detenuti ai sistemi pi\u00f9 avanzati di privazione della libert\u00e0 personale, recependo cos\u00ec i principi enunciati nelle regole minime dell'O.N.U. (1955) e del Consiglio d'Europa.\nL'attuale art. 1 O.P. statuisce, infatti, che:&lt;br&gt;\n\"Il trattamento penitenziario deve essere conforme ad umanit\u00e0 e deve assicurare il rispetto della dignit\u00e0 della persona.\nIl trattamento \u00e8 improntato ad assoluta imparzialit\u00e0, senza discriminazioni in ordine a nazionalit\u00e0, razza e condizioni economiche e sociali, a opinioni politiche e a credenze religiose.&lt;br&gt;\nNegli istituti devono essere mantenuti l'ordine e la disciplina. Non possono essere adottate restrizioni non giustificabili con le esigenze predette o, nei confronti degli imputati, non indispensabili a fini giudiziari.&lt;br&gt;\nI detenuti e gli internati sono chiamati o indicati con il loro nome.&lt;br&gt;\nIl trattamento degli imputati deve essere rigorosamente informato al principio che essi non sono considerati colpevoli sino alla condanna definitiva.&lt;br&gt;\nNei confronti dei condannati e degli internati deve essere attuato un trattamento rieducativo che tenda, anche attraverso i contatti con l'ambiente esterno, al reinserimento sociale degli stessi. Il trattamento \u00e8 attuato secondo un criterio di individualizzazione in rapporto alle specifiche condizioni dei soggetti\".\nLe modalit\u00e0 di realizzazione.\nIl concetto stesso di trattamento penitenziario, a cui gi\u00e0 accennava il terzo comma dell'art. 27 della Costituzione, viene, nel 1975, concretamente valorizzato e dettagliatamente regolamentato.&lt;br&gt;\nViene riconosciuta, in particolare, la necessit\u00e0 di pervenire, attraverso l'osservazione scientifica della personalit\u00e0 del condannato, alla individualizzazione del trattamento in rapporto alle condizioni specifiche del soggetto e ai particolari bisogni della sua personalit\u00e0, perch\u00e9 si possa, con l'espiazione della pena, ottenere il risultato ottimale del recupero del reo e del suo reinserimento nella vita sociale.&lt;br&gt;\nIn quest'ambito, l'individualizzazione non riguarda pi\u00f9 esclusivamente il tentativo di far corrispondere la sanzione al \"quantum\" di danno cagionato e di responsabilit\u00e0 dell'autore, ma comprende anche le esigenze del trattamento. Di conseguenza, essa si sviluppa su \"due linee di azione\":\nIl trattamento nei luoghi di detenzione.\nNella legge penitenziaria si parla distintamente di trattamento penitenziario (o, pi\u00f9 brevemente, con analogo significato, solo di trattamento) e di trattamento rieducativo.&lt;br&gt;\nIl trattamento penitenziario, nella pi\u00f9 vasta e comprensiva accezione, comprende quel complesso di norme e di attivit\u00e0 che regolano ed assistono la privazione della libert\u00e0 per l'esecuzione di una sanzione penale.\nRientrano, dunque, nel trattamento penitenziario:\nIl trattamento a fini rieducativi.\nIl trattamento rieducativo, invece, costituisce una parte del trattamento penitenziario, in quanto nel quadro generale e nei principi di gestione che regolano le modalit\u00e0 della privazione della libert\u00e0 personale, si inserisce il dovere dello Stato di attuare l'esecuzione della pena o della misura di sicurezza in modo tale da \u201ctendere alla rieducazione del soggetto\u201d ed abbattere il tasso di recidiva di chi viene rimesso in libert\u00e0 dopo aver scontato la pena.&lt;br&gt; Il principio di fondo \u00e8 che il detenuto non \u00e8 il reato che ha commesso, ma \u00e8 molto pi\u00f9 di questo: \u00e8 un individuo complesso, fatto di contraddizioni come chiunque altro, e dotato di un patrimonio emotivo, cognitivo e comportamentale che esula dagli angusti confini del delitto commesso. La rieducazione tende a valorizzare le abilit\u00e0 e la capacit\u00e0 di relazionarsi agli altri che caratterizza in ogni caso l'essere umano. Consiste nel dare al detenuto nuovi stimoli, nuove motivazioni per rifarsi una vita e reinserirsi nella societ\u00e0 in modo costruttivo e integrato. Sotto questo profilo, l'Italia si rif\u00e0 alla sua grande tradizione illuminista che prende le mosse dai contributi di illustri pensatori quali Cesare Beccaria e Pietro Verri. Una tradizione culturale che rende l'Italia e l'Europa un modello di civilt\u00e0 nel mondo.\nIl trattamento rieducativo si attua nei confronti dei condannati e degli internati.&lt;br&gt;\nNei confronti degli imputati, invece, l'ordinamento non ha previsto l'attuazione di un trattamento rieducativo e ci\u00f2 perch\u00e9:\nNaturalmente anche l'imputato \u00e8 assoggettato al trattamento penitenziario."}
{"id": "312139", "revid": "547034", "url": "https://it.wikipedia.org/wiki?curid=312139", "title": "Diritto penitenziario", "text": "Il diritto penitenziario regola, nell'ordinamento giuridico di ciascuno Stato, l'esecuzione delle misure privative e limitative della libert\u00e0 personale disciplinata da un insieme di norme giuridiche di diritto pubblico.\nIl diritto penitenziario concerne l'organizzazione, i mezzi, le modalit\u00e0 ed i principi che attengono all'organizzazione carceraria ed alle pene alternative alla detenzione, sperabilmente alla luce del solenne imperativo dell'umanizzazione del trattamento penitenziario e della rieducazione del condannato, con particolare riferimento alla tutela dei diritti del soggetto condannato a pena detentiva; il diritto dell'esecuzione penale, anche se quest'ultimo si pu\u00f2 ritenere che comprenda l'intero diritto penitenziario riguarda invece l'esecuzione del titolo esecutivo (cio\u00e8 della sentenza di condanna).\nDiritto penitenziario italiano.\nIl Diritto Penitenziario italiano \u00e8 diritto pubblico interno, in quanto volto alla tutela di beni giuridici che, seppure di diretta pertinenza dei singoli, assumono sempre rilevanza in funzione di un interesse pubblico.\nIl diritto in questione costituisce una disciplina giuridica autonoma, in quanto si giova di principi e proprie regole diversi da quelle di altre branche del diritto.\nAl riguardo, si suole distinguere tra autonomia scientifica (didattica o accademica), autonomia legislativa ed autonomia giuridica.\nIl diritto penitenziario ha, infatti, anzitutto, autonomia scientifica, ovvero forma necessariamente oggetto di studi specializzati, come riconosciuto in Italia con il R.D. 01.10.1931, n. 1329, istitutivo della prima cattedra per il suo insegnamento presso l'Universit\u00e0 di Roma.\nIl riconoscimento di una sua autonomia legislativa, invece, \u00e8 attualmente solo parziale in quanto non esiste in Italia un codice dell'esecuzione, ossia una legge organica che comprenda tutte le norme giuridiche relative all'esecuzione delle pene, della carcerazione preventiva e delle misure di sicurezza. \nQuanto all'autonomia giuridica, infine, \u2013 se per essa si intende \"la possibilit\u00e0 di formulare norme organiche, sistematiche di una branca del diritto, che abbiano raggiunto un tale sviluppo da meritare di costituire un distinto ordinamento giuridico\" \u2013 \u00e8 inevitabile riconoscere che al Diritto Penitenziario spetta tale tipo di autonomia.\nLe norme, infatti, che lo costituiscono, sebbene contenute in sedi diverse, sono collegate dalla finalit\u00e0 di realizzare l'esecuzione delle pene e delle misure di sicurezza nel loro contenuto di restrizione dei beni giuridici del condannato e dell'internato, e nel loro fine di retribuzione, di difesa sociale e di rieducazione ad un tempo.\nLa normativa attuale fa riferimento principale alla legge 26 luglio 1975 n. 354 (Ordinamento penitenziario) e successive modificazioni ed integrazioni, nonch\u00e9 al Regolamento di esecuzione della predetta legge con D.P.R. 29 aprile 1976 n. 431 e s.m."}
{"id": "312150", "revid": "767487", "url": "https://it.wikipedia.org/wiki?curid=312150", "title": "InMe", "text": "Gli InMe sono un gruppo alt-rock/metal inglese formatosi a Brentwood (Essex) nel 1996 con inizialmente il nome \"Drowned\".\nStoria.\nDave McPherson e Joe Morgan si conobbero all'et\u00e0 di 4/5 anni e insieme frequentarono le scuole primarie. Alle scuole secondarie non erano compagni, tuttavia mantennero l'amicizia e all'et\u00e0 di 12/13 anni decisero di formare una band e cominciarono a suonare insieme, provando in acustico alcune cover. Ben presto si sent\u00ec la necessit\u00e0 di un batterista. La scelta inevitabilmente ricadde su Simon Taylor, l'unico che possedesse una batteria tra i conoscenti di Dave e Joe. Simon fu ingaggiato tramite Greg, il fratello di Dave. Nacquero cos\u00ec i \"Drowned\", composti da Dave McPherson alla voce ed alla chitarra, Joe Morgan al basso e Simon Taylor alla batteria. Tra un concerto e l'altro avvenne un fatto fortunato: i Drowned stavano suonando in un locale chiamato Hope and Anchor a Islington e la stessa sera l'etichetta discografica Music for Nations era presente per assistere al concerto di un gruppo chiamato \"Isn't\". Vi fu una complicazione con la batteria di Simon che fece ritardare lo show di 10 minuti, motivo questo che permise ai rappresentanti dell'etichetta di assistere agli ultimi 2 brani dello show dei Drowned. Sei mesi pi\u00f9 tardi il gruppo, che nel frattempo aveva cambiato nome in InMe per evitare problemi legali con la moltitudine di gruppi omonimi sparsi per il mondo, era sotto contratto.\nNel 2002 usc\u00ec \"Underdose\", il primo singolo degli InMe. Il brano entr\u00f2 nella classifica dei singoli del Regno Unito al numero 66. A seguire furono pubblicati altri singoli: \"Firefly\" che entr\u00f2 in classifica alla posizione 43, il pi\u00f9 fortunato \"Crushed Like Fruit\" che fece il suo ingresso al numero 25 e \"Neptune\" che entr\u00f2 alla posizione 46. L'album di debutto \"Overgrown Eden\", pubblicato il 27 gennaio 2003 entr\u00f2 direttamente alla posizione 15 della classifica degli album del Regno Unito.\nPrima della realizzazione di \"White Butterfly\", il loro secondo album, gli InMe lasciarono l'etichetta MFN per accasarsi con la V2 Records. \"White Butterfly\" venne realizzato il 20 giugno 2005 in due diverse edizioni nel Regno Unito: una standard ed una contenente due bonus tracks. L'album fu realizzato con la collaborazione in veste di produttore di Josh Abraham, noto per aver lavorato con bands di importante spessore come i Korn. Da \"White Butterfly\" sono stati estratti diversi singoli, alcuni dei quali anticiparono la data d'uscita dell'album stesso. Nel 2004 infatti, prima di lasciare la MFN, gli InMe pubblicarono \"Faster The Chase\", brano che hanno incluso successivamente nel secondo album e che ha riscosso notevole successo. Sempre del 2004 \u00e8 la pubblicazione di \"Otherside\", brano anch'esso contenuto in \"White Butterfly\" e disponibile esclusivamente per il download da Internet. Il primo singolo realizzato con la nuova etichetta discografica successivamente all'uscita dell'album e presente nei negozi, risulta essere quindi \"7 Weeks\". A seguire sono stati pubblicati \"So You Know\" (che ha raggiunto la posizione 33 nulla classifica del Regno Unito) e \"White Butterfly/Safe In a Room\", doppio singolo pubblicato il 19 dicembre 2005 con 5 tracce bonus dal vivo.\nIl 18 luglio 2006 sul MySpace ufficiale della band, Dave fa un inatteso annuncio ufficiale: Joe Morgan non sar\u00e0 pi\u00f9 il bassista degli Inme, al suo post subentra Greg McPherson."}
{"id": "312152", "revid": "729019", "url": "https://it.wikipedia.org/wiki?curid=312152", "title": "Vladimir Konstantinovi\u010d Kokkinaki", "text": " Era fratello di Konstantin, anche lui pilota collaudatore.\nBiografia.\nKokkinaki si arruol\u00f2 nel 1925 e si diplom\u00f2 nel 1928 alla Scuola di volo Lenin, per poi perfezionarsi alla scuola di volo di Borosiglebskier fino al 1930. Nel 1931 fu nominato pilota operativo e l'anno successivo fu scelto come pilota collaudatore per il programma di sviluppo dell'aereo da combattimento Ko\u010derigin-Gurevich Ch-3.\nOttenne la prima ribalta internazionale il 21 novembre 1935 conquistando il record mondiale assoluto di altitudine con un Polikarpov I-15 raggiungendo i 14\u00a0575\u00a0m. Successivamente conquist\u00f2 altri record anche sulla lunga distanza. Nel 1939, su missione diretta dell'ingegner Sergej Il'ju\u0161in, effettu\u00f2 il primo volo senza scalo dall'Unione Sovietica agli Stati Uniti.\nDurante la seconda guerra mondiale Kokkinaki rimase un pilota collaudatore e la sua attivit\u00e0 continuo fino al suo ritiro dal servizio attivo. Il suo ultimo record risale al 1960 quando, con un Ilyushin Il-18 ed una zavorra di 10 tonnellate vol\u00f2 per 5\u00a0018\u00a0km ad una velocit\u00e0 media di 693\u00a0km/h.\n\u00c8 stato anche vicepresidente (dal 1961) e presidente (dal 1966) della Federazione Aeronautica Internazionale. Per i suoi successi Vladimir Kokkinaki \u00e8 stato dichiarato Eroe dell'Unione Sovietica ed ha anche ottenuto il Premio Lenin."}
{"id": "312154", "revid": "123064607", "url": "https://it.wikipedia.org/wiki?curid=312154", "title": "Termoformatura", "text": "La termoformatura \u00e8 una tecnica di stampaggio di materie plastiche a caldo, a partire da lastre o film, sotto pressione o sotto vuoto.\nIl processo di lavorazione.\nLa termoformatura si ottiene:\nLa termoformatura consente lo stampaggio anche dei sottosquadri o l'inglobamento di particolari metallici come filetti, rondelle o piastre di rinforzo che consentiranno all'oggetto di essere fermamente agganciato o avvitato ad altri componenti totalmente metallici. Sia i sottosquadri che gli inglobamenti di particolari metallici o plastici ad alta resistenza, dipendono dal concepimento dello stampo stesso e dalla sua progettazione che prevede movimenti(come tartarughe) di espansione e contrazione resi possibili da circuiti ad aria. Per i particolari metallici, uguale concetto, \u00e8 lo stampo che deve contenere i punti di appoggio per i particolari che si desiderano inglobare nella plastica, e questi particolari devono essere posizionati manualmente prima di ogni ciclo di stampaggio di ogni singolo pezzo. L'inglobamento \u00e8 reso possibile dal risucchio del sottovuoto che consentir\u00e0 alla plastica di avvolgere totalmente il pezzo da inglobare. In un pallet di movimentazione internaper per la produzione di maniglie, ottenuto mediante termoformatura, sono stati inseriti settantadue blocchetti metallici nello spazio di 750 mm per 550\u00a0mm perfettamente distanziati e posizionati. Questo particolare stampo prevedeva due carrelli asportabili alternativamente, durante la produzione per limitare quasi totalmente tempi lunghi di fermo macchina.\nIl ciclo \u00e8 continuo, variabile da pochi secondi a diversi minuti, dall'appoggio della lastra sulla macchina, al ritiro del pezzo termoformato raffreddato mediante semplice aria o doccia d'acqua.\nLe variabili pi\u00f9 determinanti per il tempo di stampaggio sono il tipo di plastica usato, lo spessore del film e la complessit\u00e0 dello stampo.Si passa ad esempio da pochi secondi per termoformare una vaschetta per alimenti utilizzando un combinato di polistirolo + politene dello spessore di 400 micron, a circa un minuto per termoformare un blister con chiusura a gancio utilizzando del PVC dello spessore di 600 micron, fino a diversi minuti per stampare dei vassoi sagomati in ABS dello spessore di 2\u00f73 millimetri.\nLa separazione del modello stampato dal resto del telaio avviene soprattutto in due modi:\nUn metodo usato per spessori medi \u00e8 il taglio ad acqua. Un getto del diametro di qualche decimo di millimetro esce da un ugello sotto la pressione di alcune migliaia di bar, mediamente 3000. L'energia del getto \u00e8 tale da tagliare nettamente il materiale senza produrre polveri o trucioli. Il taglio ad acqua \u00e8 particolarmente usato per tagliare manufatti in fibra di vetro o di carbonio per la pericolosit\u00e0 delle polveri che altrimenti verrebbero prodotte con la fresatura. Altro metodo di taglio dei termoformati di spessori pi\u00f9 alti dai 3\u00a0mm fino a 8\u00f710\u00a0mm, \u00e8 mediante l'utilizzo di fresatrici a controllo numerico computerizzato a tre o cinque assi, programmabili mediante utilizzo di software strutturati su piattaforma CAD, che consentono di programmare e scrivere un percorso utensili tridimensionale. Qualora non si disponga del modello matematico del manufatto, la rifilatura a controllo numerico pu\u00f2 essere realizzata con metodi di reverse engineering semplificati: si posiziona manualmente la testa del robot antropomorfo in vari punti del bordo di rifilatura i quali, una volta memorizzati, descrivono la disposizione dell'arto meccanico; successivamente il software interpoler\u00e0 queste posizioni fino a ricreare il percorso per intero. Questo sistema pu\u00f2 essere molto preciso, ma soprattutto consente uniformit\u00e0 di taglio degli interi lotti di produzione, anche a pi\u00f9 riprese nel tempo; la fresatura tridimensionale, consente anche operazioni accessorie al termoformato come asolature, forature di diverso diametro, e persino filettature se la macchina/robot ha la possibilit\u00e0 del cambio utensile automatico attingendo da un proprio magazzino utensili a bordo macchina. Tale sistema viene utilizzato nel settore automobilistico, o nella produzione di carteraggio protettivo speciale antinfortunistico. Anche il taglio laser ora addirittura tridimensionale consente un taglio dei termoformati con una rapidit\u00e0 e precisione ancora pi\u00f9 apprezzabili anche nella finitura del taglio, rispetto ai sistemi sopraindicati, dovuti alla mancanza di attrito di avanzamento che il raggio laser non ha rispetto ad un utensile rotante di acciaio rotante bloccato nel mandrino della testa fresatrice a controllo.\nFrequente \u00e8 l'uso dei controstampi, realizzati in legno o resina, che hanno duplice funzione:\nTempo e modo di esposizione al raffreddamento dell'oggetto termoformato, contribuiscono alla precisione dimensionale finale dell'oggetto, ed il giusto compendio dei diversi step di produzione, determinano l'affidabilit\u00e0 e la relativa costanza dimensionale e dei relativi range entro i quali vengono richieste le tolleranze di min/max stiramento del polimero termoformato. Per dare una struttura abbastanza rigida all'oggetto termoformato, si studiano le nervature che percorrono ed intrecciano l'oggetto stesso, mediando tra funzionalit\u00e0 ed estetica. Questi aspetti in particolare oggi sono studiati al computer, con software specifici (addirittura di derivazione dall'ingegneria aeronautica) che sono in grado anche di calcolare le probabilit\u00e0 di rottura. Individuare una nervatura utile efficace ed esteticamente \"giustificabile\", comporta il risparmio sullo spessore delle lastre impiegate sull'intera produzione di particolari in termoformatura (si pensi alle casse interne dei frigoriferi, risparmio moltiplicato per la quantit\u00e0 totale di produzioni ad alta intensit\u00e0.\nI materiali.\nLe materie utilizzate per la costruzione degli stampi in termoformatura possono essere varie, dal MDF (o Mediodensit) usato normalmente per sviluppare/costruire rapidamente prototipi e stampare lotti (1000 e pi\u00f9 pezzi a seconda della tipologia di trazione che esegue la lastra in fase di sformo dallo stampo), a tavole per prototipazioni utilizzate in modo similare all'MDF ma notevolmente pi\u00f9 costose, fino ad arrivare a materiali (impensabili da utilizzare come sviluppo prototipi per via del loro eccessivo costo e di difficile rimaneggio o modifiche rispetto ad uno stampo in MDF) tipo resine termocompounding o stampi in alluminio in fusione da fonderia con serpentine interne per il raffreddamento dello stampo stesso, utilizzati solo in caso di grosse quantit\u00e0 da stampare, e comunque se la parte stampata con i precedenti materiali (magari per finitura) non soddisfa appieno il cliente finale.\nConfronto con lo stampaggio ad iniezione.\nEsiste comunque la possibilit\u00e0 di usare entrambi i sistemi contemporaneamente, al fine di ottenere un prodotto molto pi\u00f9 omogeneo e definito.\nUtilizzo.\nQuale che sia la tecnologia di trasformazione, \u00e8 importante ricordare la possibilit\u00e0 di riutilizzo che la plastica offre prima di essere definitivamente rottamata.\nA parte la convenienza economica, sempre da verificare, si pu\u00f2 impiegare una lastra vergine per costruire un lunotto per aerei supersonici high-tech, passare attraverso numerosi altri riutilizzi intermedi, fino al bitume per asfalti speciali, che oggi vengono ormai adottati per le loro migliori qualit\u00e0 rispetto ai normali bitumi d'asfaltatura.\nPu\u00f2 essere una valida alternativa alla tecnica dello stampaggio a iniezione soprattutto se:"}
{"id": "312156", "revid": "729019", "url": "https://it.wikipedia.org/wiki?curid=312156", "title": "Konstantin Konstantinovi\u010d Kokkinaki", "text": "Pilota da caccia durante la seconda guerra mondiale, fu pilota collaudatore nel programma MiG-17, MiG-19 e MiG-21. Era fratello di Vladimir, anche lui pilota collaudatore.\nBiografia.\nKokkinaki ha partecipato alla guerra sino-giapponese combattuta tra il 1939-1940 come pilota di caccia, ed \u00e8 accreditato di 7 abbattimenti in 166 combattimenti. Durante la Seconda guerra mondiale ottenne altri 7 abbattimenti.\nDal 1951 al 1967 \u00e8 stato pilota collaudatore per la Mikoyan-Gurevich e coinvolto nello sviluppo di MiG-17, MiG-19 e MiG-21. Ottenne fama internazionale il 30 settembre 1960 con lo Ye-66, uno sviluppo del MiG-21, con il quale conquist\u00f2 il record mondiale su una distanza chiusa di 100\u00a0km con 2148,66\u00a0km/h.\nPer i suoi successi Konstantin Kokkinaki \u00e8 stato dichiarato Eroe dell'Unione Sovietica e per 3 volte ottenne il Premio Lenin."}
{"id": "312166", "revid": "2155920", "url": "https://it.wikipedia.org/wiki?curid=312166", "title": "Mantova Musica Festival", "text": "Il Festival della Musica di Mantova nacque come rassegna di musicisti italiani (cantando e suonando esclusivamente dal vivo) a Mantova dal 2 al 6 marzo 2004 per iniziativa di un comitato promotore composto da:\n2004: le origini.\nIl Mantovamusicafestival \u00e8 nato nel 2004 su un'idea di Nando Dalla Chiesa e della scrittrice Lidia Ravera, realizzata e sviluppata insieme con Fulvio Scaparro, Paolo Rampi e Fabio Zanchi e grazie alla collaborazione di Velia Mantegazza e Ricky Gianco.\nL'obiettivo era di proporre un'alternativa al Festival di Sanremo, affidato quell'anno a un direttore artistico compromesso da frequentazioni mafiose\nIl Festival, sotto la direzione artistica di Vittorio Cosma e Titti Santini, si svolse negli stessi giorni della rassegna di Sanremo. Nonostante la concorrenza, ebbe uno straordinario successo di pubblico (circa trentamila presenze, nonostante il clima ancora invernale) e mediatico (fino a tre milioni di telespettatori su Odeon Tv), con oltre 600 titoli sulla stampa nazionale e locale, con vignetta di Giannelli in prima pagina sul Corriere della Sera.\nMerito di una formula che ricalcava quella del Festivaletteratura: cantanti e artisti sparsi nel centro storico della citt\u00e0, nelle piazze e negli scorci pi\u00f9 suggestivi, a macinare dieci ore di musica al giorno, di tutti i generi, dal Rock alla musica classica. Con in pi\u00f9 l'impegno civile di una battaglia perch\u00e9 non passasse sotto silenzio la scelta della Rai di affidare Sanremo, la sua trasmissione pi\u00f9 popolare, a Tony Renis.\nGi\u00e0 nel corso della manifestazione \u00e8 apparso chiaro a tutti che essa non poteva essere rinchiusa nella formula del \u201ccontrofestival, ma che aveva tutti i tratti di un nuovo tipo di manifestazione musicale, aperta a tutti i generi, con la partecipazione di intellettuali e musicisti di diverse tendenze artistiche..\n2005: la seconda edizione.\nIl secondo anno del Mmf si \u00e8 subito svincolato dalla concomitanza con il Festival di Sanremo. Ma ha mantenuto la caratteristica peculiare di manifestazione artistica con una forte impronta di impegno civile. La formula \u00e8 stata allargata e ripensata, spostandola in una collocazione primaverile, dal 1 al 5 giugno 2005, per sfruttare al meglio le possibilit\u00e0 offerte da quello straordinario palcoscenico che \u00e8 Mantova, una citt\u00e0 ricca come poche altre di tesori architettonici e artistici. Si \u00e8 cos\u00ec intensificato il raccordo tra piazze, vie, architetture e offerta culturale e musicale in questo seguendo l'esempio del gi\u00e0 collaudato Festivalletteratura.\nLa coincidenza, voluta, con la festa della Repubblica del 2 giugno ha dato l'occasione di offrire un motivo per fondere la ricchezza e la qualit\u00e0 dell'offerta musica e culturale con una ribadita sensibilit\u00e0 civile e ideale.\nLa partecipazione di pubblico accresciuta (35.000 presenze) nonostante la durata pi\u00f9 breve, l'attenzione della stampa pur in assenza di contrapposizioni polemiche verso altri grandi eventi, la partecipazione dei grandi nomi del mondo musicale accanto ad artisti pi\u00f9 giovani, ma di grande spessore hanno confermato l'originalit\u00e0 e la vitalit\u00e0 di un appuntamento che trova le sue radici in un profondo mutamento in corso nella domanda di musica di alta qualit\u00e0. Gi\u00e0 al secondo anno, il Mmf \u00e8 diventato un punto di riferimento sia per gli artisti, sia per il pubblico al di l\u00e0 delle differenze generazionali.\n2006: \"Italia, Italie\".\nLa terza edizione, dal 24 al 28 maggio, sempre pi\u00f9 festa popolare legata a una proposta artistica di qualit\u00e0, ha ruotato intorno al tema \u201cItalia, Italie\u201d, che voleva riassumere l'intento di valorizzare la musica come luogo delle identit\u00e0 differenti nello spazio e nel tempo, ma anche come patrimonio comune del Paese. Serata d'esordio con musiche e canzoni di Umberto Bindi, cantate dai principali artisti italiani, da Battiato a Paoli, a Morgan, a Gianco a Sellani, con accompagnamento dell'orchestra Verdi di Milano. Momenti di straordinaria commozione dei cinquemila spettatori, in piazza Sordello, per l'esibizione di Bruno Lauzi. Concerto finale di Gianna Nannini, con il tutto esaurito nella piazza principale. Per il resto, un'altissima affluenza (cinquantamila persone circa), sempre affollati i concerti, compresi quelli di jazz in piazza Leon Battista Alberti, e quelli di rock per i giovani, a Campo canoa, dall'altra parte del lago Inferiore.\nLa formula, ormai consolidata, ha permesso anche quest'anno di recuperare all'uso dei mantovani e dei turisti, luoghi nuovi (Campo canoa, appunto) lasciando alla citt\u00e0, a fine Festival, i frutti di una proposta capace di proporre nuove letture di un ambito urbano prezioso e molto duttile.\nCome nelle edizioni precedenti, grande \u00e8 stato l'impegno organizzativo: otto palchi, 70 concerti in cinque giorni, 200 artisti.\nPer il successo che ha avuto, il Mmf entra a far parte del \"marchio territoriale\" Mantova citt\u00e0 dei Festival, proposto dal Comune.\n2007: \u201cmuri\u201d.\nApertura con musiche di Puccini. Per un festival che \u00e8 di musica leggera rappresenta una scelta molto coraggiosa. \u00c8 un omaggio alla tradizione operistica in cui la voce diventa elemento dominante della rappresentazione artistica. Aprire con Puccini reinterpretato da cantanti come Ranieri o Paoli o Venditti significa davvero rompere i muri gi\u00e0 dentro la storia della musica. Tanto pi\u00f9 se, come si ha intenzione di fare, la chiusura sar\u00e0 affidata invece a un gruppo come i Green Day. Una musica senza muri per cantare una societ\u00e0 senza muri.\n\u00c8 prevista una sezione per i giovani cantautori (fino adesso non c'\u00e8 stata), alla quale si affiancherebbe una sezione per i giovani talenti dei conservatori (anche questa sarebbe la prima volta). Ci sar\u00e0 il meglio della nostra musica giovanile in generi diversi e mostri sacri della nostra musica anche di mezzo secolo fa, da Arigliano a Milva, alla quale si pensa di offrire una nicchia amatoriale di alto livello.\nLa caduta dei muri percorre il festival in tutti i sensi. Non ci sono in Italia festival con questa capacit\u00e0 di correre \u201ca prateria\u201d nelle pi\u00f9 vaste e numerose esperienze musicali e di ricondurle a unit\u00e0.\nNovit\u00e0, la notte bianca (tra sabato 26 e domenica 27 maggio). Luogo di musica e conversazione. Dal giorno alla notte e di nuovo al giorno tra musica e parola: un continuum temporale in cui il tema dei muri verr\u00e0 evocato con scrittori, intellettuali e musicisti, in tutte le sue sfumature, in particolare quelle civili, sociali, religiose, umane, formando tre suggestivi luoghi di incontro notturno."}
{"id": "312167", "revid": "1442080", "url": "https://it.wikipedia.org/wiki?curid=312167", "title": "Qui autem invenit illum invenit thesaurum", "text": "Qui autem invenit illum invenit thesaurum \u00e8 una locuzione latina biblica, che tradotta letteralmente, significa \"chi lo trova [un amico] trova un tesoro\" (). La locuzione \u00e8 diventata proverbiale. In greco la frase \u00e8 \"\u1f41 \u03b4\u1f72 \u03b5\u1f51\u03c1\u03ce\u03bd \u03b1\u1f50\u03c4\u03bf\u03bd \u03b5\u1f57\u03c1\u03b5\u03bd \u03b8\u03b7\u03c3\u03b1\u03c5\u03c1\u03cc\u03bd\" (traslitterato \u00e8 \"ho de heur\u014dn auton heuren th\u0113sauron\"). \nOrigine.\nL'autore del \"Libro del Siracide\" riprende lo stile del \"Libro dei proverbi\", attribuito al re Salomone o a un contemporaneo. In esso descrive la vanit\u00e0 della vita, considerata dal punto di vista umano quasi come se, oltre ad essa, non esistesse altro.Il detto citato \u00e8 preso da un brano in cui si suggerisce come riconoscere i veri amici da quelli falsi. \nVarianti greche e latine.\nUu monostico di Menandro dice \u03c6\u03af\u03bb\u03bf\u03c5\u03c2 \u1f14\u03c7\u03c9\u03bd \u03bd\u03cc\u03bc\u03b9\u03b6\u03b5 \u03b8\u03b7\u03c3\u03b1\u03c5\u03c1\u03bf\u1f7a\u03c2 \u1f14\u03c7\u03b5\u03b9\u03bd, (traslitterato \"philus ech\u014dn nomize th\u0113saurus echeiv\"), che significa \"avendo degli amici si ritiene di avere un tesoro\". Una frase simile appare nell'Antologia Palatina (X,39).&lt;br&gt;\nIn latino invece \u00e8 famoso un passo di Plauto nel suo \"Truculentus\" (v. 885), dove la cortigiana Fronesio afferma \"Ubi amici, ibidem opes\", \"Dove sono gli amici, l\u00ec ci sono ricchezze\". La frase \u00e8 ispirata da un proverbio testimoniato da Quintiliano (V,XI,41), cio\u00e8 \"Ubi amici? Ubi opes?\", \"Dove sono gli amici? Dove sono le ricchezze?\".\"&lt;br&gt;\nLa maggior parte delle varianti antiche per\u00f2 rappresentano una concezione diversa da quella attuale: se per noi il significato della sentenza \u00e8 che un amico \u00e8 paragonabile a possedere molte ricchezze, secondo gli antichi era che gli amici si conquistavano con le ricchezze (vedi come esempi Plauto nel \"Stichus\" (522,523), Ovidio nei Tristia I,IX,10 ).\nVarianti moderne.\nLa traduzione della sentenza \u00e8 diventata proverbio in italiano e nelle altre lingue europee, di cui sono diffuse vari varianti. Da citare \"Vale pi\u00f9 di un amico in piazza che denari nella cassa\" citato da Adriana Zeppini Bolelli. \nLa traduzione letterale in inglese \u00e8 la seguente: \"\"He who finds a friend, finds a treasure\", ma gli inglesi solitamente dicono \"A good friend is worth his weight in gold\"\", che in italiano significa \"Un buon amico vale il suo peso d'oro\". \nEsiste anche un simpatico epigramma popolare che fa leva sulla differenza di comprensione della locuzione, che per i contemporanei significa che un amico vale un tesoro, per gli antichi che il tesoro procura l'amico: "}
{"id": "312168", "revid": "1543377", "url": "https://it.wikipedia.org/wiki?curid=312168", "title": "Dilated Peoples", "text": "I Dilated Peoples sono un gruppo hip hop particolarmente conosciuto nella scena underground, ma conosciuto anche al grande pubblico soprattutto per la nota canzone \"Worst Comes To Worst\" (2001), in cui collabora anche Guru e per la canzone \"This Way\" (2004), una collaborazione con Kanye West. I Dilated Peoples si possono considerare tra i pionieri dell'hip hop progressivo californiano. \nI membri del gruppo sono Evidence, Rakaa e DJ Babu, che al momento sono concentrati verso carriere soliste.\nSi fanno notare per i beat dal suono tendente al West Coast hip hop moderno e fortemente influenzato dal turntablism e per i temi \"conscious\" nei loro testi.\nLa loro produzione si distingue da molta parte dell'hip hop della West Coast per il rifiuto della violenza e misoginia tipici del gangsta rap, e per la scelta di temi inusitati per la scena hip hop, da qui le loro collaborazioni con artisti come Erykah Badu, Common, Talib Kweli, e ?uestlove dei Roots.\nBiografia.\nIl duo, composto da Evidence e Rakaa, si consolida nella prima met\u00e0 degli anni 1990 dopo che i membri si sono incontrati durante una festa. Al gruppo si aggiunge successivamente DJ Babu, un turntabler proveniente dalla crew Beat Junkies. Il gruppo registra nel 1997 i primi due pezzi \"Third Degree\" e \"Work the Angles\" per ABB Records, ci\u00f2 gli permette di farsi conoscere ed apprezzare sulla scena underground e dagli amanti del genere rap.\nQuesto successo li porta alla firma del contratto con la Capitol Records ed alla pubblicazione di \"The Platform\" (2000), disco particolarmente apprezzato. Il successivo lavoro \"Expansion Team\" \u00e8 realizzato nel 2002 e prodotto con la collaborazione di The Alchemist per \"Worst Comes To Worst\" che utilizza un sample di una canzone di William Bell \"I forgot to be your lover\".\nIl loro terzo album, \"Neighborhood Watch\", realizzato nel 2004, ha debuttato alla n. 55 di \"Billboard 200 Albums Chart\". In aggiunta al gi\u00e0 citato singolo prodotto con Kanye West, \"This Way\", l'album si distingue soprattutto per \"Love And War\" e per il singolo \"Who's Who?\", che \u00e8 stato inserito come traccia della colonna sonora dei videogiochi e SSX 3, ed ha raggiunto la posizione n. 35 delle classifiche inglesi dei singoli. Il loro quarto album \u00e8 \"20/20\", realizzato nel 2006, nel quale figurano i singoli \"Back Again\" , \"You Can't Hide, You Can't Run\" e \"Kindness For Weakness\". Nel 2007 viene pubblicata una compilation del gruppo intitolata \"The Release Party\". Il 12 agosto 2014 \u00e8 uscito l'album \"Directors of Photography\"."}
{"id": "312172", "revid": "1318658", "url": "https://it.wikipedia.org/wiki?curid=312172", "title": "Qui gladio ferit gladio perit", "text": "Qui gladio ferit gladio perit \u00e8 una locuzione latina, che tradotta letteralmente significa \u00abChi di spada ferisce di spada perisce\u00bb.\nLa frase \u00e8 una riformulazione retorica (parallelismo e paronomasia) di quella pronunciata da Ges\u00f9 quando nell'orto del Getsemani viene catturato dai soldati inviati dai principi dei sacerdoti. Secondo il racconto dell'evangelista san Matteo (26,51-52) uno dei seguaci di Ges\u00f9 sguain\u00f2 la spada per difendere il maestro e amput\u00f2 un orecchio a un servo del sommo sacerdote Caifa. Ges\u00f9 per\u00f2 gli disse: \"Converte gladium tuum in locum suum; omnes enim qui acceperint gladium gladio peribunt\" (\"Riponi la tua spada nel fodero, ch\u00e9 tutti coloro che avran messo mano alla spada di spada periranno\"; cfr. Gen. 9,6 e Ier. 15,2). L'evangelista san Marco (14,47) riporta l'episodio dell'amputazione ma non riferisce la successiva ammonizione di Ges\u00f9 al discepolo. Simile il racconto di san Luca (22,50-51), il quale per\u00f2 attribuisce a Ges\u00f9 una risposta diversa: \"Sinite usque huc\" (\"Basta cos\u00ec\") e aggiunge, unico tra gli evangelisti, che Ges\u00f9 risan\u00f2 l'orecchio del servo toccandolo. Pi\u00f9 circostanziato il resoconto dell'evangelista san Giovanni (18,10-11), il quale specifica che il discepolo che sguain\u00f2 la spada era Pietro e che il nome del servo era Malco. Anche qui la risposta di Ges\u00f9 \u00e8 identica nel senso ma diversa nella lettera, e non contiene l'espressione proverbiale: \"Mitte gladium tuum in vaginam. Calicem, quem dedit mihi Pater, non bibam illum?\" (\"Rimetti la tua spada nel fodero. Dovrei forse non bere il calice che il Padre ha preparato per me?\")."}
{"id": "312175", "revid": "484362", "url": "https://it.wikipedia.org/wiki?curid=312175", "title": "Quod di prius omen in ipsum convertant", "text": "Quod di prius omen in ipsum convertant \u00e8 una locuzione latina, che tradotta letteralmente significa \u00abche gli dei ritorcano tale destino su di lui\u00bb\nIl greco Sinone racconta ai troiani che il cavallo di legno non \u00e8 altro che un dono per la dea Minerva costruito su suggerimento del sacerdote Calcante. La distruzione dello stesso per opera dei troiani sarebbe un affronto alla dea che rivolgerebbe la sua ira sulla citt\u00e0 di Priamo, \u00ab...ma piuttosto che questo accada - esclama Sinone - che gli dei ritorcano tale destino su di lui!\u00bb (il riferimento \u00e8 a Calcante). Suggerisce poi la seconda eventualit\u00e0: portare il simulacro di legno all'interno della mura significava salvare Troia assicurandole il favore e la protezione di Minerva."}
{"id": "312176", "revid": "124866417", "url": "https://it.wikipedia.org/wiki?curid=312176", "title": "Jaguar", "text": "Jaguar \u00e8 un marchio della multinazionale automobilistica britannica Jaguar Land Rover. Jaguar Cars Ltd. \u00e8 stata una casa automobilistica britannica specializzata nel settore delle vetture sportive. Insieme allo storico marchio Daimler, acquisito dalla Jaguar nel 1960, \u00e8 uno dei principali fornitori della Casa Reale inglese.\nMalgrado le vicissitudini economiche e i vari passaggi di propriet\u00e0 susseguitisi negli anni, la Jaguar ha mantenuto quasi invariato il prestigio e lo stile delle proprie vetture per decenni.\nDal 2008, a seguito dell'acquisizione da parte del costruttore indiano Tata Motors, l'industria britannica ha proseguito il notevole quanto discusso rinnovo della gamma avviato sotto la precedente gestione Ford, secondo un design radicalmente diverso. Attualmente la casa automobilistica \u00e8 parte del gruppo Jaguar Land Rover di propriet\u00e0 di Tata Motors.\nStoria.\nDalla \"SS\" alla \"Jaguar\".\nNel 1921 William Lyons, un giovane ingegnere di Blackpool, laureatosi a Manchester e con un'esperienza presso la Crossley Motors e la Sunbeam, conobbe un giovane pilota motociclistico di nome William Walmsley, con alle spalle una significativa esperienza nel settore della costruzione artigianale di sidecar.\nIl 4 settembre 1922 i due fondarono la Swallow Sidecar Company che inizialmente diede lavoro a otto operai. In seguito, al gruppo si aggiunse anche Arthur Whittaker, che offr\u00ec la sua collaborazione nel settore commerciale e che rimase al fianco di William Lyons per circa cinquant'anni.\nL'attivit\u00e0 risult\u00f2 presto redditizia, a tal punto che gi\u00e0 nel 1926 si rese necessario il trasferimento in una sede pi\u00f9 ampia e la produzione non tard\u00f2 a includere anche il settore automobilistico. In virt\u00f9 di questa espansione, la Swallow Sidecar Company cambi\u00f2 ragione sociale divenendo Swallow Sidecar Company Coachbuilding, specializzandosi in versioni ricarrozzate della Austin \"Seven\" e il talento imprenditoriale di William Lyons si espresse anche nel disegnare carrozzerie esteticamente valide e piacenti, riscuotendo notevoli consensi. Complessivamente, la Swallow Sidecar Company Coachbuilding realizz\u00f2 circa 3.500 modelli di Austin \"Seven Swallow\" e, sulla stessa base, Lyons commission\u00f2 anche la produzione di alcune fortunate versioni torpedo al carrozziere Cyril Holland.\nNel 1928 avvenne un nuovo trasferimento, presso la storica sede di Swallow Street a Coventry, per un ulteriore ingrandimento.\nIntorno al 1930 avvenne il definitivo passaggio dalla produzione motociclistica a quella automobilistica e nel 1934 William Lyons rimase solo al comando dell'azienda, poich\u00e9 William Walmsley diede le dimissioni.\nDa quel momento la ragione sociale mut\u00f2 in SS Cars Ltd. e inizi\u00f2 la propria produzione di vetture di lusso. Nel 1931 venne presentata la \"SS1 Jaguar\", una delle prime vetture della casa inglese.\nNel 1945, dopo il periodo bellico e gli ingenti danni dovuti ai bombardamenti che colpirono duramente Londra ma anche poli industriali come Coventry, la produzione riprese utilizzando il solo marchio Jaguar, gi\u00e0 comparso sui precedenti modelli d'anteguerra. Il relativo cambio della ragione sociale si rese doveroso poich\u00e9, al termine della Seconda guerra mondiale, la sigla \"SS\" era associata alle \"Schutzstaffeln\" naziste.\nIl primo modello a marchio Jaguar ad esordire nel 1945 fu la celebre \"Mark IV\" con motori a 4 o 6 cilindri da 1,5, 2,5 e 3,5 litri. Queste vetture, bench\u00e9 il nome commerciale dell'epoca fosse semplicemente \"Saloon\" (berlina), sono abitualmente conosciute come \"Mark IV\". Nel 1947 arrivarono anche le versioni cabriolet (solo a 6 cilindri) denominate \"Drophead\" e una versione ridisegnata della \"Mark IV\" denominata \"Mark V\".\nA seguito della politica economica del Governo inglese che favoriva l'approvvigionamento di acciaio e alluminio a prezzi di favore alle industrie che esportavano prodotti finiti nei paesi a moneta forte (soprattutto gli Stati Uniti), la Jaguar pens\u00f2 ad un modello da vendere massicciamente anche negli Stati Uniti, ovvero la \"XK120\" commercializzata con un discreto successo a partire dal 1948. Mentre proseguiva la successione delle grandi berline (dalla \"Mark VII\" del 1950 alla \"Mark IX\" del 1961), la Jaguar profuse grande impegno nell'attivit\u00e0 sportiva, partecipando soprattutto alla 24 Ore di Le Mans. Furono ben cinque le vittorie della Jaguar alle edizioni degli anni cinquanta della celebre gara di durata francese: nel 1951 con la \"XK 120 C\", nel 1953 con la \"C-Type\", nel 1955, 1956 e 1957 con la \"D-Type\". Il frutto di queste vittorie, oltre ai benefici d'immagine al marchio, fu il lancio della \"XKSS\", una fortunata versione stradale della \"D-Type\", dalla quale deriv\u00f2 poi la futura \"E-Type\".\nA met\u00e0 degli anni cinquanta la casa di Coventry proseguiva nella sua ascesa evolvendo da realt\u00e0 artigianale a industria. Questo passaggio fu favorito dal successo di modelli storici come la \"Mark I\" del 1955 e il celeberrimo modello sportivo \"E-Type\" del 1961.\nNel 1960 a suggellare la crescita della prestigiosa casa britannica contribuirono anche le acquisizioni della Daimler e della Coventry Climax. Dal quel momento inizi\u00f2 anche il trasferimento di una parte sempre pi\u00f9 consistente della produzione da Swallow Street all'attuale sede di Browns Lane, sempre a Coventry, presso gli ex-stabilimenti Daimler. Con l'acquisizione di questo storico marchio britannico, la produzione delle sue imponenti berline limousine venne interrotta e il logo \"Daimler\" divenne un semplice marchio delle versioni pi\u00f9 ricche dei modelli Jaguar, a partire dalla \"Mark X\" del 1961 e dalla \"S-Type\" del 1963.\nLa Jaguar raggiunse l'apice a met\u00e0 anni sessanta e da allora visse una fase discendente. Eccetto la famosissima \"E-Type\", infatti, gli altri modelli erano abbastanza obsoleti. Inoltre, molti personaggi come Heynes e Whittaker stavano andando in pensione e lo stesso Sir William Lyons era preoccupato per la sua successione, specialmente dopo la perdita del figlio avvenuta nel 1955, a seguito di un incidente stradale.\nNel 1966 la soluzione migliore che si prospett\u00f2 fu quella di cedere la propriet\u00e0 della Jaguar alla British Motor Corporation, pur rimanendone in carica come presidente.\nGli anni della BMC e British Leyland.\nAl termine degli anni sessanta la Jaguar avvert\u00ec l'esigenza di aggiornare la propria immagine raccogliendo la sfida di concorrenti emergenti nel settore \"lusso\", come Mercedes-Benz e BMW. Un'impresa impegnativa, considerando anche le endemiche difficolt\u00e0 della BMC che, nel 1968, si fuse con la Leyland originando la British Leyland (BL), un colosso aziendale che parve votato ad una sorta di autodistruzione puntualmente avvenuta.\nTuttavia, in questi anni nacquero le ultime creazioni di Sir William Lyons: il nuovo propulsore V12 e la celebre berlina \"XJ\": un modello completamente nuovo che sostitu\u00ec con successo modelli ormai obsoleti, come la \"240\" e la \"380\", la \"S-Type\" e la \"420 G\".\nMalgrado una serie di problemi legati all'appartenenza alla BL, entrambe le creazioni di Sir William Lyons furono accolte con favore.\nQuando, nel 1972, Sir William Lyons lasci\u00f2 Browns Lane ritirandosi a vita privata, a capo dell'azienda automobilistica s'insedi\u00f2 Goeffrey Robinson. Sotto la sua gestione vennero affrontate e risolte le problematiche legate alla qualit\u00e0 e all'affidabilit\u00e0 e nacquero nuovi modelli. Egli prosegu\u00ec l'opera di consolidamento dell'azienda e promosse la realizzazione delle successive versioni della \"XJ\" (la \"Series II\" e la \"Series III\") che si rivelarono cruciali per l'andamento delle vendite e si dedic\u00f2 ad affrontare il problema di sostituire un modello di successo ma ormai obsoleto come la \"E-Type\". In sostituzione di questa storica versione sportiva nel 1975 venne presentata la coup\u00e9 \"XJ-S\".\nL'era di John Egan e la privatizzazione.\nNel 1980 il governo di Margaret Thatcher separ\u00f2 i marchi pi\u00f9 prestigiosi dalla Leyland. A capo della Jaguar fu posto sir John Egan e nel 1984 la societ\u00e0 venne quotata in borsa.\nIn questi anni la produzione venne razionalizzata, si migliorarono qualit\u00e0 e affidabilit\u00e0 dei prodotti e si ridusse di un terzo la forza lavoro, con un taglio di 10.000 posti di lavoro.\nVenne rilanciata l'immagine sportiva attraverso collaborazioni con il Tom Walkinshaw Racing e l'americano Group 44 di Bob Tullius. Risultati di prestigio furono la vittoria nel Campionato europeo turismo 1984 con la XJ-S, nel mondiale endurance, 1987 e 1988 ma soprattutto alla 24 Ore di Le Mans 1988 (dopo 31 anni dagli storici successi della Ecurie Ecosse e della D-Type) e alla 24 ore di Daytona dello stesso anno oltre a successi nei campionati americani IMSA e Tran-Am.\nIn realt\u00e0 non furono lanciati prodotti nuovi, salvo nel 1986, un anno dopo dalla morte di Sir William Lyons, quando fu lanciata la serie \"XJ40\" della berlina \"XJ\" (progetto in realt\u00e0 dell'epoca \"Leyland\", ma pi\u00f9 volte rinviato). La gestazione di questo modello, progettato a partire dalla met\u00e0 degli anni settanta, fu lunghissima a causa delle vicissitudini del gruppo: scioperi, contestazioni sindacali, problemi di affidabilit\u00e0, crisi finanziaria. La \"XJ40\" rispecchi\u00f2 dunque il clima in cui era nata: il vano motore, per scongiurare l'installazione del motore V8 Rover, era stato progettato dai tecnici \"ribelli\" in modo da non poter ospitare motori con architettura a \"V\".\nCon lo smembramento del gruppo BL, nazionalizzato nel corso degli anni settanta, la propriet\u00e0 della Jaguar venne ceduta alla Ford nel 1990.\nGli anni della Ford.\nNel 1989, la Ford fece una offerta pubblica di acquisto e rilev\u00f2 l'azienda, ritirandola nel 1990 dal mercato azionario.\nGli anni della Ford furono travagliati, almeno sotto il profilo dell'indirizzo strategico. Il temporaneo ritorno di un nuovo motore V12 montato sulle numerose edizioni della \"XJ\" e il lancio della sportiva \"XK8\" nel 1996, non furono del tutto sufficienti a definire una collocazione univoca del marchio.\nL'opportunit\u00e0 di sfruttare il prestigio della casa del giaguaro per far concorrenza diretta a BMW e Audi, indusse quindi i vertici Ford ad ampliare la gamma verso il basso. Nel 1999 venne affiancata alla storica ammiraglia \"XJ\" la nuova \"S-Type\", un'elegante berlina prodotta sul pianale della Lincoln \"LS\" che, con il suo design dichiaratamente ispirato all'omonimo modello del 1963, ebbe il merito di risollevare le sorti del marchio.\nDiscussa fu invece l'introduzione della pi\u00f9 \"popolare\" \"X-Type\", la cui derivazione poco nobile non venne apprezzata dalla clientela pi\u00f9 esigente. Essa, infatti era derivata dalla \"Mondeo\", con cui condivideva il 20% dei componenti; infine, la scelta della trazione anteriore, di quella integrale, dell'inconsueto motore turbodiesel e dell'inaspettata carrozzeria station wagon, furono tutti elementi tanto inediti quanto contestati, che non giovarono molto all'immagine della storica casa britannica.\nDal punto di vista sportivo, la Jaguar conquist\u00f2, sempre in collaborazione con la TWR, ancora la 24 Ore di Le Mans 1990 e il Mondiale Endurance 1991 (con una vettura con motore di Formula 1 di origine Ford), prima di chiudere le attivit\u00e0 sportive.\nNel 1999 la Ford cre\u00f2 una divisione denominata \"Premier Automotive Group\" che comprendeva oltre a Jaguar anche Aston Martin e Volvo e successivamente Land Rover. \nQuesto port\u00f2 a varie razionalizzazioni di produzione e reti di vendita.\nIl 28 agosto 2007, la Jaguar decise di cambiare strategia e rinnovare radicalmente la propria immagine e, contestualmente, si profil\u00f2 all'orizzonte la possibilit\u00e0 di un nuovo passaggio di propriet\u00e0 ad un altro grande gruppo automobilistico. Nel 2008 venne svelata al pubblico il primo modello della nuova gamma: la \"XF\", una berlina prodotta negli storici stabilimenti di Coventry e progettata da un team coordinato da Ian Callum, autore del design inconsueto per i classici canoni della casa britannica. L'anno successivo fu la volta della nuova versione della \"XJ\", presentata ufficialmente al pubblico alla \"Saatchi Gallery\" di Londra alla presenza di Jay Leno e Elle Macpherson.\nIl 2008, la gestione Tata Motors.\nNel 2008 l'ipotesi di una nuova acquisizione della storica casa di Coventry si concretizz\u00f2 il 26 marzo, nella cessione della Jaguar e dell'annesso marchio Daimler al gruppo indiano Tata Motors, che ha dimostrato di proseguire il rinnovamento della gamma seguendo un design pi\u00f9 moderno, di rottura con il passato, gi\u00e0 avviato sotto la gestione Ford, secondo un design radicalmente diverso. Nascono cos\u00ec la entry-level XE, nuove edizioni delle pi\u00f9 grandi XF e XJ, la sportiva F-Type e per la prima volta SUV marchiate Jaguar: la E-Pace, la F-Pace e l'elettrica I-Pace.\nI modelli Jaguar da competizione.\nA met\u00e0 anni ottanta la Jaguar torn\u00f2 ad impegnarsi ufficialmente nel mondo dell'Automobilismo sportivo, schierando diversi prototipi sia nel campionato FIA \"Gruppo C\" sia nel suo equivalente americano l'IMSA \"GTP\".\nIn stretta collaborazione con l'\u00e9quipe TWR, vennero realizzati modelli che segneranno la storia di queste categorie. La Jaguar vinse tre titoli mondiali sportprototipi WSC, due \"24 Ore di Le Mans\" e due \"24 Ore di Daytona\" nell'arco di sette anni. Furono realizzate ben tre motorizzazioni distinte per spingere questi prototipi: un poderoso V12 Jaguar da 7 litri, un V6 da 3,5 litri turbocompresso e infine un V8 da 3,5 litri atmosferici di derivazione Cosworth.\nQuesti sono alcuni dei prototipi pi\u00f9 significativi:\nModelli.\nModelli storici.\nSS\nJAGUAR\nPALMER JAGUAR"}
{"id": "312177", "revid": "1782831", "url": "https://it.wikipedia.org/wiki?curid=312177", "title": "Pyramid Head", "text": ", conosciuto anche come Piramide Rossa, Uomo Nero o Testa di Triangolo, \u00e8 un mostro immaginario presente in alcuni titoli della serie di videogiochi, film, libri e fumetti survival horror \"Silent Hill\", prodotta dalla Konami. Appare per la prima volta in \"Silent Hill 2\", dove riveste il ruolo di antagonista principale.\nConosciuto per la sua larga testa triangolare, Pyramid Head \u00e8 privo di voce e, sebbene il suo elmo non gli permetta di vedere, riesce comunque ad individuare ci\u00f2 che gli si para davanti. Secondo Takayoshi Sato, la sua apparizione scaturisce dai \"ricordi distorti dei carnefici\" e il passato della citt\u00e0 \u00e8 come un luogo della loro esecuzione. \u00c8 stato citato dai recensori per essere un antagonista iconico della saga di \"Silent Hill\" e anche parte dell'attrattivit\u00e0 del secondo capitolo. Esecutore fortissimo e senza scrupoli, col tempo si rivela essere non solo un nemico difficile da battere ma anche un vero e proprio \"personaggio\", enigmatico e caratterizzato da un profondo significato simbolico ed allegorico, che fornisce spiegazioni al motivo della sua esistenza e del suo modo di agire.\nStoria.\nPyramid Head \u00e8 una delle creature appartenenti alla dimensione parallela di Silent Hill, l\"'Otherworld\", e fa la sua prima apparizione in \"Silent Hill 2\", dove perseguita il protagonista, James Sunderland. Dopo ogni incontro/scontro, questi uccide gli altri mostri, o Maria, il secondo personaggio giocabile, in modo molto sadico, e James \u00e8 costretto ad osservare ripetutamente la sua morte. Ci\u00f2 che rende la cosa pi\u00f9 cruenta \u00e8 che Maria assomiglia moltissimo a Mary, la sua defunta moglie. Il significato dell'agire della creatura diviene chiaro solo quando, verso la fine del gioco, James guarda una videocassetta contenente un filmato di s\u00e9 stesso che uccide la moglie Mary: ogni volta che il Pyramid Head uccide Maria, James soffre e paga per il delitto da lui commesso. Alla fine Pyramid Head si suicider\u00e0 trafiggendo la sua testa con la sua lancia, simboleggiando il fatto che James ha preso conoscenza del crimine da lui commesso e che quindi il suo intervento non \u00e8 pi\u00f9 necessario.\nOriginariamente, Pyramid Head era stato ideato per incarnare (come tutti i mostri di Silent Hill) il crimine commesso da James, nonch\u00e9 il suo stesso profilo psicologico: Pyramid Head, pur apparendo calmo, attacca con estrema brutalit\u00e0, e spesso abusa sessualmente degli altri mostri. Questi fattori alludono alla collera e l'ira che James cerca di celare sotto il suo atteggiamento apparentemente impassibile, e alla sua repressione sessuale, patita in gran parte dalla malattia della moglie.\nCon gli episodi successivi per\u00f2, la figura di Pyramid Head si disambigua, incarnando i termini generici i \"peccati\" di coloro che per non soffrire li hanno rimossi dalla coscienza, come nel caso di \"\", nel quale Pyramid Head punisce Alex Shepherd, il protagonista di turno, che aveva accidentalmente ucciso il fratello, uccidendogli cruentemente il padre davanti agli occhi. Anche se il mostro non viene mai affrontato \u00e8 presente in vari filmati come elemento di terrore e angoscia.\nAltre figure analoghe a quelle di Pyramid Head sono presenti negli altri capitoli, come nel caso di \"Silent Hill 3\". Molti ritengono che Pyramid Head sia identificabile con Valtiel, il demone adibito ad avvicendare, tramite l'ausilio di alcune manopole, il mondo reale con l\"'Otherworld\". \u00c8 un servo del Dio, e per questo motivo ogni volta che Heather nel gioco viene uccisa, questi la trascina via con s\u00e9 per riportarla a nuova vita; altrimenti il dio che cresce nel suo grembo non potr\u00e0 vedere la luce. Tuttavia, a dispetto delle molte voci riguardanti l'identit\u00e0 e la connessione tra Pyramid Head e Valtiel, Masahiro Ito, il designer delle creature, ha voluto far luce su questa storia ed ha spiegato l'origine di questi due enigmatici personaggi:\nEsistono altre due figure somiglianti a Pyramid Head:\nAspetto fisico.\nPyramid Head presenta un aspetto antropomorfo, pallido, muscoloso, possente e allo stesso tempo leggermente sovrappeso, come si evince dalla sua pancia sporgente. Porta sul capo una complessa struttura piramidale in ferro arrugginito e color rosso sangue; sul lato frontale della piramide vi \u00e8 un piccolo buco dal quale Pyramid Head fa fuoriuscire la sua lingua tagliente. Questo gigantesco elmo sembra piuttosto doloroso e difficile da portare ed \u00e8 inoltre appoggiato su di una massa di carne flaccida, che potrebbe essere la testa di Pyramid Head. Indossa un lungo camice da macellaio sporco di sangue dotato di una cerniera e di alcuni lacci di pelle presenti sul lato anteriore e posteriore, un paio di guanti anch'essi insanguinati e degli stivali neri.\nPyramid Head adopera un enorme coltello (detto \"Great Knife\"), anch'esso arrugginito e sporco di sangue, e un lungo palo da esecuzione (o lancia). Non parla mai e non sembra essere in grado di farlo, anche se talvolta grugnisce e geme dolorosamente. Inoltre, sebbene il suo elmo gli impedisca di vedere, riesce comunque ad individuare James o gli altri mostri; non si sa se utilizzi gli altri sensi o se possieda delle facolt\u00e0 che gli permettano di avvertire in qualche modo la presenza di altri esseri.\nMasahiro Ito, il designer dei mostri del secondo capitolo, lo cre\u00f2 con l'intenzione di dar vita ad un \"mostro con la faccia nascosta\", ma rimase deluso dai suoi disegni, che ricordavano degli umani con indosso delle maschere. Disegn\u00f2 quindi un mostro con la testa a forma di piramide. Secondo Ito, il triangolo ha angoli retti ed acuti, e la loro forma suggerisce la possibilit\u00e0 del dolore, mentre la forma a triangolo aiuta a spiegare il ruolo del mostro nel gioco. Delle creature che appaiono in \"Silent Hill 2\", Pyramid Head si caratterizza per un aspetto \"eccessivamente mascolino\".\nArmi.\nPyramid Head utilizza principalmente il Grande Coltello per attaccare e, sebbene sia un'arma molto pesante e difficile da maneggiare, e anche se gli attacchi di cui dispone sono pochi, \u00e8 in grado di uccidere James con un solo colpo di questa. Inoltre pu\u00f2 utilizzare la mano sinistra per afferrare James e strozzarlo, o dargli dei pugni. Pyramid Head pu\u00f2 inoltre utilizzare la sua lingua per trafiggere i nemici e James.\nL'arma secondaria che adopera \u00e8 la lancia, meno letale del coltello ma ben pi\u00f9 leggera, e che comunque pu\u00f2 causare ingenti danni. Impugnandola, egli diventa molto pi\u00f9 veloce e pericoloso, poich\u00e9 non detiene pi\u00f9 il Grande Coltello, che era appunto il motivo della sua lentezza.\nFilm.\n\"Silent Hill\": La trasformazione in \"Red Pyramid\".\nNella prima pellicola basata sulla serie di \"Silent Hill\", Pyramid Head prende il nome di Red Pyramid (\"Piramide Rossa\"), come si evince dai titoli di coda. \u00c8 interpretato dall'attore italiano Roberto Campanella, che tra l'altro impersona anche l'inserviente Colin, il quale abusa della piccola Alessa. L'aspetto che ha nel film \u00e8 diverso da quello di \"Silent Hill 2\": il suo elmo \u00e8 nero ed esagonale, ha sei lati a differenza dei sette del gioco, presenta vari bulloni ed \u00e8 molto pi\u00f9 appuntito. Inoltre, ogni volta che compare, \u00e8 sempre seguito da un enorme sciame di Creepers (mostri insettoidi presenti in vari capitoli della serie). Il regista Christophe Gans comment\u00f2 cos\u00ec la sua decisione:\nSempre secondo il regista, il cambiamento \u00e8 dovuto al fatto che era impossibile per l'attore indossare lo stesso elmo del gioco, inoltre i produttori volevano che il casco fosse doloroso da indossare. Nel film gli abiti del mostro non lo ricoprono per intero, ma solo dalla vita in gi\u00f9 e sembrano fatti di carne umana. La spada di Red Pyramid era stata costruita con un materiale leggero e poi dipinta per farla apparire pesante da portare, mentre l'elmo, che aveva subito lo stesso trattamento, era pesante circa 5 chili e costringeva l'attore a tenere la testa bassa (tra l'altro l'elmo non aveva nessuna fessura, perci\u00f2 l'attore era costretto a guardare per terra per riuscire a vedere qualcosa).\nPer interpretare il ruolo di Red Pyramid, Campanella ha dovuto indossare un make-up di cinque protesi: ci sono volute ben tre ore e mezza di trucco prima di entrare nel costume. I suoi stivali avevano incorporati 38 cm sopra le suole, facendolo apparire alto pi\u00f9 di due metri. Altra differenza con il Pyramid Head originale sta nella corporatura: possente ma un po' grasso in \"Silent Hill 2\", estremamente muscoloso e comunque snello nel film. Tatopulos, che ha lavorato sugli effetti speciali e suoi mostri, ha affermato che Red Pyramid \u00e8 il simbolo dell'oscurit\u00e0 che si cela dentro la citt\u00e0 e che lui stesso ne \u00e8 portatore. Il regista Gans ha commentato riguardo ai mostri del film dicendo che \"sono una presa in giro degli esseri umani\", ed ha concluso con queste parole:\n\"Silent Hill: Revelation 3D\".\nNella Pyramid Head (di nuovo chiamato Red Pyramid), che viene anche qui interpretato da Campanella, conserva praticamente le stesse caratteristiche fisiche del capitolo precedente, a parte il fatto che \u00e8 molto pi\u00f9 muscoloso e largo, mentre in \"Silent Hill\" era pi\u00f9 snello. Anche il suo coltello \u00e8 leggermente modificato, in quanto appare pi\u00f9 affilato e appuntito rispetto a quello del primo film.\nIn questo film Pyramid Head ricopre un po' il ruolo di Valtiel in \"Silent Hill 3\": egli segue la protagonista, Heather Mason (interpretata da Adelaide Clemens) e la protegge ogni volta che lei chiede aiuto o si trova in pericolo. Tuttavia la sua motivazione, a differenza del videogioco, non consiste nell'aiutarla a concepire il dio, ma esclusivamente a proteggerla. Ci\u00f2 lo rende in questo film, a tutti gli effetti, un antieroe, in quanto, verso la fine del film, affronta la puritana Claudia Wolf (interpretata da Carrie-Anne Moss), trasformata nella Missionaria, in un combattimento dal quale uscir\u00e0 vincitore.\nQuesto \u00e8 dato dal fatto che, come la stessa Heather afferma leggendo il diario di suo padre Harry (interpretato da Sean Bean), Red Pyramid \u00e8 il \"custode e carnefice personale di Alessa\".\nAltre manifestazioni.\n\"Silent Hill: 0rigins\".\nIn questo prequel di \"Silent Hill\", il ruolo di Pyramid Head viene rivestito da The Butcher (\"Il Macellaio\"). Questo mostro, molto simile a Pyramid Head per vari aspetti, si presenta come un uomo dalla pelle di colorito cadaverico, dal viso scarnificato, con una profonda scanalatura al posto dell'orecchio e in parte nascosto da delle enormi placche metalliche, vestito con un grembiule da macellaio ricoperto di sangue e con indosso degli stivali marroni. Massacra tutti i mostri che incontra e lascia varie tracce del suo passaggio lungo il cammino del protagonista, Travis Grady. Sfracella le sue vittime con una gigantesca mannaia (\"Great Cleaver\") che trascina per terra. A differenza di Pyramid Head per\u00f2 non sembra essere soggetto a spasmi di sorta o impulsi sessuali,inoltre \u00e8 in grado di emettere alcuni suoni.\nTravis incontra The Butcher molte volte nel corso della storia, tutte le volte nel \"Fog World\". Alla fine, costretto a difendersi, Travis colpisce quasi mortalmente il mostro e, dopo aver preso in mano la mannaia e aver riflettuto per qualche secondo, gli trafigge la schiena con questa come colpo di grazia.\nNonostante la sua voglia irrefrenabile di uccidere e di provocare la sofferenza altrui, mantiene sempre un comportamento calmo, freddo, privo di emozioni. Sebbene non sia un punitore come Pyramid Head, da comunque la caccia al protagonista e ne rappresenta la rabbia e il desiderio sessuale repressi (infatti The Butcher trafigge sempre gli organi riproduttivi delle sue vittime come metodo di esecuzione). Secondo alcuni The Butcher potrebbe essere l'alter ego malvagio di Travis e il riflesso di ci\u00f2 che quest'ultimo potrebbe diventare se decidesse di essere cattivo.\n\"Silent Hill: Homecoming\".\nNel quinto capitolo della serie, il nome di Pyramid Head viene sostituito da quello di The Bogeyman (\"L'Uomo Nero\"), anche se si tratta sempre dello stesso personaggio. il suo elmo e il suo abito cerimoniale sono praticamente identici a quelli del film, mentre il suo corpo \u00e8 quasi completamente ricoperto di sangue. Il Grande Coltello (qui chiamato \"Bogeyman Knife\", \"Coltello dell'Uomo Nero\"), seghettato da un lato e pi\u00f9 affilato dall'altro, presenta del sangue raggrumato su varie parti della lama e la punta \u00e8 affusolata; ricorda molto i pugnali che vengono utilizzati dai militari (altro riferimento al protagonista Alex Shepherd, al suo passato e alla sua famiglia).\nTuttavia qui il ruolo e l'importanza di Pyramid Head cambiano radicalmente, facendolo ridimesionare ad un personaggio esclusivamente simbolico. Anche qui rappresenta il desiderio del protagonista, Alex Shepherd, di essere punito per il suo crimine, ma \u00e8 adibito solo a spaventare in alcune sequenze del gioco e non \u00e8 possibile combatterlo.\nFa la sua ultima apparizione nel finale \"Bogeyman\", dove Alex si risveglia in una stanza buia e incatenato ad una sedia, quando due Pyramid Head sbucano fuori all'improvviso e ognuno porta rispettivamente una parte dell'elmo piramidale per inserirlo unificato sulla testa dell'uomo, che si trasforma in un Pyramid Head. Secondo alcuni questo finale aggiuntivo potrebbe essere una metafora per far capire che Alex, ricordatosi di ci\u00f2 che ha fatto e pentitosene, ha abbracciato l'oscurit\u00e0 celata nel suo cuore ed \u00e8 quindi diventato un mostro, il Bogeyman (cio\u00e8 \"l'Uomo Nero\").\n\"Silent Hill: Downpour\".\nNel sesto capitolo, il ruolo di Pyramid Head viene rivestito da The Bogeyman (\"L'Uomo Nero\", in origine chiamato Hammer Man, \"Uomo-martello\", e The Judge, \"Il Giudice\"), una creatura che, sebbene condivida lo stesso nome del mostro di \"Homecoming\", in realt\u00e0 \u00e8 completamente diversa. Il suo arrivo viene preceduto da un terremoto e da un forte ruggito che pu\u00f2 essere udito anche da molto lontano (sebbene non sembri essere in grado di parlare), oppure dalla comparsa improvvisa di acqua. L'aspetto fisico di questo mostro \u00e8 completamente occultato dalle sue vesti: interamente vestito di nero, indossa un lungo e pesante impermeabile con cappuccio, stivali, guanti e una maschera antigas. Poco pi\u00f9 alto di due metri, impugna un enorme e lungo martello (\"Great Hammer\") con il quale pu\u00f2 fare a pezzi Murphy Pendleton, sia tramite scontro ravvicinato che in lontananza (pu\u00f2 sbattere il martello per terra e provocare onde d'urto che raggiungono rapidamente il protagonista). Tuttavia, come Pyramid Head e The Butcher, necessita di tempo prima di poter attaccare di nuovo. Molto diverso dagli altri due esecutori: \u00e8 pi\u00f9 veloce e potente, anche se lo si pu\u00f2 battere facilmente e i suoi attacchi non sono letali; non presenta sintomi quali la frustrazione sessuale e la rabbia repressa (sebbene rappresenti quest'ultima). \u00c8 estremamente sadico e crudele, anche se in certi momenti sembra provare un certo senso di misericordia nei confronti di Murphy (infatti, come si evince anche dai filmati, non cerca mai di ucciderlo, ma piuttosto di spaventarlo, provocarlo o ferirlo).\nLo si incontra varie volte e in una di queste mostra tutta la sua spietatezza: Murphy, che era andato in cerca di una filastrocca per il piccolo Charlie, intitolata \"The Bogeyman Rhyme\", torna indietro per recitarla al bambino quando improvvisamente Bogeyman appare, rompe il collo a Charlie e, poco prima che Murphy possa pronunciare gli ultimi versi, il Bogeyman gli fa segno di stare in silenzio. In un altro incontro Murphy, attirato dalla voce di un bambino, si ritrova a dover combattere con il Bogeyman e, dopo averlo finito con il martello dello stesso, scopre il suo volto, o meglio due volti di due uomini diversi, Patrick Napier (l'assassino del figlio di Murphy) e Murphy stesso, che cambiano alternatamente. Dopo questa curiosa scoperta, Murphy chiede alla carcassa del Bogeyman di perdonarlo, dopodich\u00e9 questa sparisce nel nulla. Ricomparir\u00e0 un'ultima volta da vivo nella battaglia finale.\nAnche Bogeyman \u00e8 la personificazione della psiche e delle voglie nascoste del protagonista ma, a differenza delle altre due figure, solo all'inizio cerca di farla pagare al proprio \"creatore\" e di farlo soffrire, poich\u00e9 in seguito si far\u00e0 da \"giudice\" e punitore dei nemici di quest'ultimo, in quanto ne rappresenta il desiderio di vendetta; anche la sua arma, il Grande Martello, rappresenta l'oppressione e il desiderio di vendicarsi (che appunto ti martella). Egli simboleggia anche l'errore fondamentale di attribuzione, poich\u00e9, dopo aver sconfitto il Bogeyman e averne scoperto il volto, agli occhi di Murphy il Bogeyman \u00e8 Patrick Napier, ma a volte la faccia di Bogeyman diventa quella di Murphy. Questo lo si pu\u00f2 constatare anche poco prima della battaglia finale, dove Anne Cunningham spiega a Murphy di vederlo come un mostro (poich\u00e9 quest'ultima crede che sia stato lui ad uccidere suo padre) e quindi ai suoi occhi presenta l'aspetto del Bogeyman.\nDead By Daylight \"Silent Hill\".\nPyramid Head appare in tema come personaggio giocabile sottoforma di DLC nella sezione \"Killers\". Il suo nome \u00e8 stato tradotto come \"Il Boia\" (in inglese \"The Executioner\").\nAnalisi.\nOrigine della Piramide.\nNella saga di \"Silent Hill\" \u00e8 frequentissimo l'uso del simbolismo e di vari aspetti psicologici. La citt\u00e0 si forma sulla psiche dei suoi stessi visitatori, creando cos\u00ec una mostruosa dimensione alternativa (l\"'Otherworld\") che varia da persona a persona. Questo lo si pu\u00f2 notare soprattutto nel secondo capitolo, dove la versione della citt\u00e0 che James Sunderland esplora viene fortemente influenzata dal suo subconscio. Molti dei mostri che vagano per la citt\u00e0 scaturiscono dalle sue colpe, dal suo desiderio di essere punito, e dalla repressione sessuale costante durante i tre anni di malattia della moglie Mary, e che cessa di esistere quando James comprende di averla uccisa, in parte per cessare il suo dolore, e in parte per la frustrazione ed il risentimento. Egli sapeva della sua malattia terminale, che era stata diagnosticata essere un cancro; egli inoltre leggeva spesso dei libri di medicina, sperando di trovare qualcosa che potesse aiutarla a guarire. Durante i suoi ultimi giorni di vita, Mary era diventata fisicamente repulsiva come conseguenza della malattia e trattava James bruscamente, ordinandogli ad un certo punto di lasciarla un attimo e pregandolo di confortarla dopo. La conoscenza della sua malattia terminale l'ha costretta a diventare sempre pi\u00f9 rabbiosa e a soffrire per i suoi cari, in particolare per James, e a quest'ultimo addolorava farle visita in ospedale.\nPyramid Head serve come un boia di Maria, un'illusione di James che assomiglia fortemente a Mary. Attraverso le ripetute morti di Maria, Pyramid Head ricorda a James della morte di Mary e lo induce a sentirsi in colpa e a dover patire la sofferenza. La sua apparizione come un boia nasce da una foto che James ha visto durante la visita alla citt\u00e0 che aveva fatto tre anni prima insieme a Mary.\nObiettivo.\nI vari aspetti psicologici riguardanti il passato di James e le sue emozioni, quindi la sua rabbia repressa e la sua astinenza sessuale, potrebbero aver fortemente influenzato la figura di Pyramid Head, il quale appare come un personaggio estremamente violento, che presenta delle incontrollabili pulsioni sessuali (spesso lo si vede violentare vari mostri nel corso del gioco) e che sembra essere soggetto a vari spasmi e scatti convulsi, che rendono i suoi movimenti goffi.\nIn sostanza, Pyramid Head \u00e8 un doppelg\u00e4nger fortemente erotizzato e violento di James che, sebbene lo tormenti e tenti di ucciderlo, in realt\u00e0 lo aiuta ad accettare ci\u00f2 che ha fatto e a pentirsi. Pyramid Head rappresenta quindi l'ira, il rimorso, il pentimento e la punizione che scaturiscono dall'inconscio del protagonista e il bisogno di rimediare, o quantomeno di essere perdonato per i propri peccati, in modo tale da poter tornare ad essere sereno e in pace con s\u00e9 stesso per riprendere una vita normale.\nMasahiro Ito ha fornito ulteriori spiegazioni sull'identit\u00e0 di Pyramid Head e sul legame che il mostro ha con James:\nApparizione.\nNella storia di Silent Hill e dell'Ordine, vi erano presenti anche i boia e alcuni sacerdoti della setta che vestivano dei cappucci (quello di Jimmy Stone era appuntito e di colore rosso, simile all'elmo di Pyramid Head) ed \u00e8 quindi probabile che l'aspetto di Pyramid Head sia stato basato anche su di loro, non solo su Valtiel. Nel \"Book of Lost Memories\" della Konami viene spiegato che l'aspetto di Pyramid Head era una variazione degli abiti usati dai boia presenti nella storia della citt\u00e0 di Silent Hill; indossavano cappucci rossi e vesti cerimoniali per sembrare simili a Valtiel. Takayoshi Sato ha commentato cos\u00ec:\nAl di l\u00e0 del lato estetico, Pyramid Head svolge il ruolo di esecutore, ma non cerca di uccidere James, altrimenti sarebbe un boss come tanti altri presenti nel gioco. Come tutte le creature, anche Pyramid Head \u00e8 basato sulla psiche del protagonista, ma lui \u00e8 l'unico che cerca di aiutarlo: per questo uccide varie volte Maria, cio\u00e8 la personificazione della colpevolezza e del rimpianto di James, cosicch\u00e9 James possa capire e accettare il fatto di aver ucciso la propria moglie, Mary.\nColtello e lancia.\nAnche le armi adottate da Pyramid Head possono essere viste come delle metafore. Il Grande Coltello (che James pu\u00f2 anche ottenere e utilizzare) potrebbe essere interpretato come il fardello che James deve portare per essersi preoccupato di sua moglie, o di averla uccisa. La lancia (che invece non \u00e8 ottenibile) potrebbe rappresentare il fatto che, siccome James assiste varie volte alla morte di Maria (e quindi anche di sua moglie Mary), egli non deve pi\u00f9 preoccuparsi di badare ad una moglie malata e quindi si sente sollevato da questo \"peso\". Potrebbe quindi essere questo il motivo per il quale Pyramid Head abbandona il Grande Coltello per passare alla lancia, molto pi\u00f9 leggera e facile da maneggiare.\nPu\u00f2 anche darsi che l'uso della lancia derivi da quello fatto dai boia che abitavano nella citt\u00e0 e che punivano i criminali. Ci\u00f2 potrebbe essere confermato da vari indizi: nel dipinto \"Death By Skewering\" (\"Morte per infilzamento\") ci sono dei Lying Figures che vengono trafitti dai rami di tre alberi (il che potrebbe anche riferirsi ai prigionieri che venivano uccisi con le lance) e un'immagine che raffigura due Pyramid Head con impugno delle lance, situata nella Prigione Toluca, il che pu\u00f2 suggerire che \"scegliere di morire era l'ultimo assaggio di libert\u00e0 dei prigionieri\". Sul monumento di pietra a Martin St. vi \u00e8 scritta questa frase: \"...i boia versavano l'acqua usata per lavare gli strumenti da esecuzione qui\". Sebbene rimanga ignara l'origine del Grande Coltello, quest'ultima frase presente sul monumento potrebbe voler implicitamente dire che i boia non si limitavano ad usare il cappio per uccidere i condannati ma anche altre armi o oggetti. L'idea del Grande Coltello potrebbe essere stata ispirata da un'arma che, nella realt\u00e0, veniva utilizzata dai boia per la pena capitale, cio\u00e8 la spada da esecuzione, anche detta \"spada della giustizia\".\nSiccome James \u00e8 un peccatore/criminale che ha ucciso la propria moglie, Pyramid Head, che \u00e8 il suo castigatore, deve perseguire il suo compito e punirlo.\nCritica.\nI recensionisti hanno suggerito diverse interpretazioni. Gamespot ha paragonato Pyramid Head a Leatherface, il protagonista di \"Non aprite quella porta\", e lo ha identificato come il mostro pi\u00f9 spaventoso di \"Silent Hill 2\". Secondo Christina Gonz\u00e1lez di \"The Escapist\", Pyramid Head agisce come \"un giudizio personificato, un macellaio sessualmente oscuro\" e \"l'illusione masochista di James\", che lo punisce per la morte di Mary. Ken Gagne, di \"Computerworld\", ha suggerito che il mostro \"rappresenta la rabbia di James ed il suo senso di colpa\". Un critico di IGN, Jesse Schedeen, ha considerato il ruolo di Pyramid Head riguardo a tutta la serie di \"Silent Hill\" essere \"una manifestazione della colpevolezza di una persona\", commentando cos\u00ec: \"Pyramid Head \u00e8 l\u00ec per aiutare a servire la propria penitenza nel modo pi\u00f9 doloroso e grottesco possibile\".\nNote.\nTutte le fonti sono in inglese"}
{"id": "312178", "revid": "10929", "url": "https://it.wikipedia.org/wiki?curid=312178", "title": "Konstantin Konstantinowitsch Kokkinaki", "text": ""}
{"id": "312179", "revid": "287204", "url": "https://it.wikipedia.org/wiki?curid=312179", "title": "Ricerca di visione", "text": "La ricerca della visione \u00e8 un rito di passaggio praticato da alcuni gruppi di nativi americani, generalmente intrapreso per la prima volta durante gli anni dell'adolescenza. La \"Hanblecheya \"o \"Hanblecheyapi \"(\u2018ricerca della visione\u2019, letteralmente: \u2018piangere per una visione\u2019; da \"hanble\" = sogno, visione e \"cheya\" = piangere) \u00e8 una delle sette cerimonie sacre presso la cultura tradizionale Lakota (Sioux) e consiste in un percorso individuale che il ricercatore intraprende al fine di trovare la propria strada, per interpretare una visione gi\u00e0 ricevuta, per ottenere un potere spirituale o prima di affrontare prove molto difficoltose e, in passato, prima di partire per una guerra. Durante la cerimonia, della durata variabile dai due ai quattro giorni, all'aspirante \u00e8 fatto divieto di assumere cibo o acqua, cos\u00ec come di emettere suono.\nPrima di affrontare il rituale ,l'aspirante purifica se stesso partecipando a quattro \"Inipi\", preparando poi 405 offerte di tabacco, legate ad un unico filo, che fungeranno da recinzione del suo recinto sacro ove rimarr\u00e0 per tutto il tempo da lui indicato. La preparazione della cerimonia prevede un periodo di astinenza, seguito da una \"Inipi\" di purificazione sotto la guida di un \"wichasha wakan\" (uomo sacro). Al termine della preparazione, l'uomo di medicina fa scegliere all'aspirante un luogo che questi ritiene speciale, spesso posto su di un'altura, sulla quale - dopo essersi liberato di ogni oggetto ed orpello appartenente alla societ\u00e0, compresi i vestiti - in compagnia della sua pipa l'aspirante trascorre i giorni e le notti della cerimonia in completo isolamento, digiunando, astenendosi dal bere e dal parlare, pregando e supplicando le forze invisibili affinch\u00e9 queste gli permettano di ricevere una visione chiarificatrice. \nLa cerimonia si svolge all'interno di uno spazio quadrato generalmente delimitato da quattro giovani alberi di pioppo, ai quali vengono assicurate le bandiere delle quattro direzioni, ciascuna del colore appropriato (nera per rappresentare l'ovest, rossa per il nord, gialla per l'est, bianca per il sud). Il lungo digiuno, la generale stanchezza e le preghiere possono indurre nell'aspirante uno stato di trance, che permetterebbe - secondo le credenze dei nativi americani - di comunicare in varia misura con il mondo immateriale degli spiriti, dal quale trarre messaggi e visioni.\nLa ricerca della visione ha una durata variabile da due a quattro giorni e notti complete: durante questo periodo, l'aspirante dovrebbe mantenere un contegno consono alla sacralit\u00e0 della cerimonia, al fine di favorire l'introspezione ed il contatto con gli aspetti pi\u00f9 riposti del proprio S\u00e9. Spesso, durante il completo isolamento richiesto dalla cerimonia, l'aspirante viene colto dal desiderio irrefrenabile di abbandonare il luogo del proprio ritiro, ponendo cos\u00ec fine al rituale; alcuni ricercatori testimoniano di essersi sentiti preda della follia, riuscendo a superare tali alterazioni ricordando a s\u00e9 stessi la motivazione principale della loro personale ricerca. Generalmente, sebbene la cerimonia richieda comunque una notevole resistenza ed una grande determinazione, il ricercatore pu\u00f2 trovare conforto ricordando a s\u00e9 stesso che quattro giorni di privazioni non saranno sufficienti ad ucciderlo, persuadendosi di tale verit\u00e0. Al termine del periodo prestabilito, l'uomo di medicina si recher\u00e0 a riprendere l'aspirante che, stremato dal digiuno e dalle privazioni, dovr\u00e0 sottoporsi ad una nuova \"Inipi\" prima di poter raccontare ai presenti ci\u00f2 che ha visto o udito durante il suo ritiro.\nIl giorno dell'inizio della \"Hanblecheya\", l'aspirante si reca nella Capanna Sudatoria e riceve ulteriori indicazioni da parte dell'Uomo-Medicina, pregando per il buon esito dell'impresa; in questa occasione assume dell'acqua per l'ultima volta. Al termine della purificazione ed uscendo dall\u2019\"Inipi\" non rivolge pi\u00f9 parola n\u00e9 sguardo verso niente e nessuno. Simbolicamente, ci\u00f2 rappresenta la sua cessata appartenenza al mondo fisico, mentre la sua attenzione e con essa il suo essere si concentra verso il Mondo degli Spiriti. Accompagnato nel luogo prescelto, viene affidato al Grande Spirito, ed abbandonato al digiuno, al silenzio ed alla preghiera per quattro giorni. Allo scadere del tempo, viene nuovamente condotto all\u2019\"Inipi\", al termine della quale pu\u00f2 raccontare ai presenti la propria eventuale visione. Fuori dalla Capanna Sudatoria viene rifocillato, dissetato e fatto oggetto di una piccola festa durante la quale vengono scambiati dei doni.\nSebbene l\u2019\"Hanblecheya\" rappresenti un'esperienza dal forte impatto emotivo e dal reale potere trasformante, occorre rilevare come poche tra le persone sottoposte al rituale di cui sia giunta testimonianza abbiano ottenuto una grande visione durante la loro prima cerimonia. "}
{"id": "312180", "revid": "10929", "url": "https://it.wikipedia.org/wiki?curid=312180", "title": "Konstantin Kokkinaki", "text": ""}
{"id": "312186", "revid": "599013", "url": "https://it.wikipedia.org/wiki?curid=312186", "title": "Ariel Ortega", "text": "\u00c8 soprannominato \"El burrito\" (in lingua italiana \"L'asinello\").\nCaratteristiche tecniche.\nDi ruolo trequartista, poteva giocare anche da ala e da seconda punta. Disponeva di buona tecnica e la sua visione di gioco gli consentiva di fornire assist ai compagni. Era molto bravo in dribbling, a battere le punizioni e nell'effettuare pallonetti.\nAveva il gran \"vizio\" della simulazione: nella finale dei Giochi olimpici di Atlanta 1996 (vinta per tre a due dalla Nigeria), il fantasista argentino trasse in inganno l'arbitro Pierluigi Collina che concesse il rigore del due a uno per il sudamericani (gol di Hern\u00e1n Crespo) quando Ortega si tuff\u00f2 controllato da dietro, ma non da vicino, da Taribo West.\nCarriera.\nClub.\nCresciuto calcisticamente nel River Plate, dopo aver esordito in prima squadra nel 1991, a 17 anni, nel corso della stagione successiva colleziona 22 presenze ed una rete. Disputa da titolare le seguenti quattro stagioni vincendo tre tornei Apertura ed una Coppa Libertadores), con un ruolino complessivo di 144 presenze e 30 reti.\nIl 26 febbraio 1997 passa al Valencia, in Spagna, per 1.300 millones de pesetas. Il primo anno disputa 12 partite segnando 7 gol; nel 1997-1998 le partite saranno 17 con 2 marcature. La sua esperienza in terra iberica \u00e8 stata difficoltosa anche per via di un rapporto non semplice con l'allenatore Claudio Ranieri.\nIl 29 luglio 1998 si trasferisce a Genova, sponda \"blucerchiata\". La lo acquista per circa 23 miliardi di lire, rilevando lo stesso contratto che il giocatore aveva in Spagna, oltre due miliardi e mezzo l'anno. In stagione colleziona 27 presenze condite da 8 reti, ed \u00e8 schierato talvolta come seconda punta e in altri casi dietro la coppia Palmieri-Montella. Il 7 luglio 1999 viene ceduto al Parma per 28 miliardi di lire, squadra con cui gioca 18 partite segnando appena 3 reti.\nIl 9 agosto 2000 ritorna al River Plate, che acquista per 5.500.000 dollari il 50% del cartellino. In due stagioni colleziona 56 presenze complessive con 23 gol, coronate dalla conquista del titolo Clausura 2002, al termine delle quali attraversa di nuovo l'oceano e si accasa al Fenerbah\u00e7e, in Turchia. Dopo l'avvio con 14 presenze e 5 gol, nel febbraio del 2003 viene convocato dalla Nazionale e vola in Argentina. Riunitosi agli ex-compagni del River, questo viaggio sar\u00e0 il pretesto per non ripresentarsi pi\u00f9 in Turchia. Avendo firmato un contratto quadriennale, viene squalificato dall'UEFA fino al dicembre del 2003 e multato di 11 milioni di dollari per non averlo onorato. Decide cos\u00ec di dare l'addio al calcio.\nIn seguito, il giocatore riesce a risolvere il contenzioso con la squadra turca e torna in campo nel 2004 (a 19 mesi di distanza dall'ultima partita giocata) questa volta con la maglia del Newell's Old Boys e, dopo 12 anni, porta il Newell's a vincere il torneo Apertura. Per lui 24 presenze e 5 gol. Nella stagione 2005-2006, sempre con la maglia del Newell's, realizza 6 gol in 29 presenze.\nLa stagione successiva segna nuovamente il ritorno al River Plate con il quale vince il torneo Clausura 2008. Nell'estate del 2008 viene ceduto in prestito all'Independiente Rivadavia, squadra della Segunda Division argentina, anche a causa di problemi con l'alcool. Nell'estate 2009 rientra al River Plate ma, scaricato dall'allenatore Juan Jos\u00e9 L\u00f3pez, il 12 gennaio 2011 passa in prestito all'All Boys firmando un contratto da 200.000 dollari per sei mesi con opzione per altri sei. Nell'estate 2011, svincolatosi dopo la retrocessione del River Plate, viene ingaggiato dal Defensores de Belgrano. Il 9 agosto 2012 l'attaccante argentino annuncia il suo ritiro dal calcio giocato.\nNazionale.\nCon la Nazionale argentina ha disputato tre Mondiali: USA 1994, Francia 1998 e Giappone-Corea del Sud 2002.\nIl commissario tecnico Alfio Basile lo convoca a soli 20 anni per il Mondiale americano, quindi Ortega \u00e8 il giocatore pi\u00f9 giovane della rosa \"albiceleste\". Debutta nella prima partita del girone, vinta per 4-0 contro la Grecia, dando il cambio all'83' a Diego Armando Maradona.\nNel successivo Mondiale in Francia segna una doppietta nel 5-0 alla Giamaica. Nei quarti di finale contro i Paesi Bassi Ortega viene espulso per una clamorosa testata rifilata al portiere Edwin van der Sar. Due minuti dopo, all'89', Dennis Bergkamp segner\u00e0 il gol del 2-1 che sancir\u00e0 l'uscita dal Mondiale dell'Argentina. Nonostante questo episodio negativo ha comunque disputato un buon mondiale fornendo anche degli assist.\nNel Mondiale nippo-coreano Ortega partecipa all'eliminazione nella fase a gironi dell'Argentina, arrivata in Asia con grandi aspettative. Nell'ultima partita contro la Svezia, pareggiata per 1-1, \"El Burrito\" si guadagna e si fa parare all'88' da Magnus Hedman un calcio di rigore, successivamente ribattuto in rete da Hern\u00e1n Crespo; il pareggio non baster\u00e0 agli argentini che vengono cos\u00ec eliminati al primo turno.\nA sei anni dall'ultima apparizione, il c.t. dell'Argentina Diego Armando Maradona lo convoca per un'amichevole contro il Ghana, che si \u00e8 disputata il 30 settembre 2009 a C\u00f3rdoba, con la vittoria dell'Argentina per 2-0 con la doppietta di Mart\u00edn Palermo, dove tuttavia Ortega non scende in campo. Maradona convoca Ortega anche per la partita amichevole del 5 maggio 2010 contro Haiti, ultimo incontro prima del Mondiale in Sudafrica: a sette anni di distanza, nel frattempo trentaseienne, torna a giocare in Nazionale partendo titolare insieme al quasi coetaneo Mart\u00edn Palermo. Ortega comunque non viene incluso nella lista dei 23 giocatori per il Mondiale 2010.\nVanta complessivamente 87 presenze e 17 reti con la selezione argentina.\nStatistiche.\nPresenze e reti nei club.\n\"Statistiche aggiornate al termine della carriera.\""}
{"id": "312187", "revid": "13415", "url": "https://it.wikipedia.org/wiki?curid=312187", "title": "Hanbleceya", "text": ""}
{"id": "312189", "revid": "10929", "url": "https://it.wikipedia.org/wiki?curid=312189", "title": "Wladimir Kokkinaki", "text": ""}
{"id": "312190", "revid": "62748", "url": "https://it.wikipedia.org/wiki?curid=312190", "title": "Quod non fecerunt barbari, fecerunt Barberini", "text": "Quod non fecerunt barbari, fecerunt Barberini \u00e8 una locuzione latina che, tradotta letteralmente, significa \u00abquello che non hanno fatto i barbari, lo hanno fatto i Barberini\u00bb.\nStoria.\nIl popolo romano sfogava tramite Pasquino, la pi\u00f9 famosa statua parlante di Roma, il proprio disappunto denunciando ingiustizie e prepotenze sia della curia romana sia delle famiglie patrizie. Ebbene, fra le diverse \u00abpasquinate\u00bb divulgate nel Seicento figurava proprio questa frase satirica, indirizzata a papa Urbano VIII Barberini e ai membri della sua famiglia per gli scempi edilizi di cui si resero responsabili: questi, in virt\u00f9 delle cariche e dei poteri ottenuti, fecero danni alla citt\u00e0, dall'interno, maggiori di quelli che avrebbero potuto esser causati da un'invasione barbarica. \nIn uno degli episodi pi\u00f9 tristemente famosi, papa Urbano VIII nel 1625 fece asportare e fondere le travature bronzee del pronao del Pantheon, per costruire il baldacchino di San Pietro e i cannoni per Castel Sant\u2019Angelo. L'origine del detto fu ascritta anche alla costruzione di palazzo Barberini con materiali presi dal Colosseo.\nL'autore della celebre \"pasquinata\" \u00e8 stato identificato in monsignor Carlo Castelli, ambasciatore del Duca di Mantova. Secondo il critico d'arte Sandro Barbagallo \u00e8 il diario dello stesso Urbano VIII a rivelarlo:\nL'autore, comunque, avrebbe attinto ad una considerazione che circolava alla corte papale, cui diede voce lo stesso medico personale di Urbano VIII, Giulio Cesare Mancini: \"stando infatti agli \"Avvisi di Roma\" il 20 settembre 1625 il Mancini disse motteggiando, che quello che non hanno fatto i Barbari facevano i Barberini\".\nNella cultura di massa.\nIn meno di cinquant'anni la pasquinata aveva raggiunto ampia notoriet\u00e0, superando l'oceano, tanto da essere trasposta dallo scrittore Francis Daniel Pastorius in riferimento ai Medici.\nAltra trasposizione fu avanzata da Luigi Russo, nella polemica politica contro la legge truffa."}
{"id": "312191", "revid": "2091899", "url": "https://it.wikipedia.org/wiki?curid=312191", "title": "Monetazione della Sicilia antica", "text": "La monetazione della Sicilia antica \u00e8 l'insieme delle monete emesse dalle citt\u00e0 della Sicilia prima della completa conquista da parte dei Romani.\nPoich\u00e9 la Sicilia era, al tempo di Augusto, una provincia, la sua monetazione non \u00e8 tradizionalmente inclusa nell'elenco delle \"Regiones\" dell'Italia, ma studiata separatamente.\nIn Sicilia si trovano:\nZecche pi\u00f9 importanti\nN. B.: per tradizione i nomi delle citt\u00e0 sono in genere in latino.\nLe tre fasce siciliane.\nLe zecche della Sicilia antica sono solitamente divise in tre fasce principali, in base al piede monetario adottato.\nLa zona settentrionale, da Himera a Naxos, adotta un piede euboico di 5,80\u00a0g circa\nLa fascia meridionale da Selinunte a Camarina adotta il piede corinzio con uno statere di circa 8,70\u00a0g circa\nSiracusa adotta il piede ateniese con un tetradramma di circa 17,40\u00a0g.\nLa fascia meridionale.\nSelinunte.\nSelinunte \u00e8 la prima citt\u00e0 di Sicilia che conia monete datate intorno al 530-520 a.C. Il piede monetario adottato per lo statere \u00e8 di 8,70\u00a0g e ci\u00f2 attesterebbe gli strettissimi legami che la citt\u00e0 aveva con Corinto che adottava uno statere dello stesso peso.\nCome per le prime monete di molte altre citt\u00e0 greche usa la tecnica incusa, al dritto vi era la foglia di \"selinon\", il sedano in greco, che cresceva spontaneamente lungo i fiumi che passavano vicina la citt\u00e0 e di cui traeva il nome (\"tipo parlante\"), al rovescio vi \u00e8 il quadrato incuso. In un secondo tempo (dopo il 515 a.C.) anche nel quadrato incuso del rovescio \u00e8 rappresentata la foglia di \"selinon\". Nel 480 a.C. ci fu una interruzione della monetazione, che fu ripresa verso 461 a.C. adottando il piede attico, usato anche a monetazione di Siracusa, ossia il tetradramma dal peso di 17,40\u00a0g. Al dritto c'\u00e8 una quadriga con Apollo e Artemide, al rovescio la personificazione del fiume Selinus nell'atto di compiere un sacrificio. Assieme al tetradramma Selinunte conier\u00e0 anche didrammi (8,70 g) con al dritto Eracle che lotta contro il toro di Creta e al rovescio la personificazione del fiume Hypsas (l'altro fiume di Selinunte), anche questo nell'atto di compiere un sacrificio. La citt\u00e0 termina di coniare nel 409 a.C., anno in cui fu distrutta dai Cartaginesi.\nAgrigento.\nAgrigento come Selinunte conia stateri dal peso di 8,70\u00a0g. Le prime monete sono datate dopo il 515 a.C.-510 a.C. poich\u00e9 quando la zecca agrigentina inizia a coniare lo fa subito adottando due tipi; al dritto viene rappresentato l'aquila stante, il simbolo di Zeus, al rovescio un granchio, un riferimento ai granchi di fiume che dovevano essere numerosi nei pressi della Kolympetra. Dopo il 483 a.C., anno in cui Terone, tiranno della citt\u00e0, conquista Himera, Agrigento non conier\u00e0 pi\u00f9, poich\u00e9 Himera batter\u00e0 moneta al posto della zecca agrigentina. La coniazione riprender\u00e0 nel 461 a.C. adottando il piede siracusano del tetradramma, ma lasciando immutati i tipi, aquila al dritto, granchio al rovescio. Talvolta in alcune serie vi potevano essere rappresentate due aquile con una preda, e al rovescio, assieme al granchio l'immagine di Scilla. Dopo il 430 a.C. anche Agrigento adotter\u00e0 come tipo al dritto la quadriga siracusana, sebbene il granchio verr\u00e0 ancora rappresentata nell'esergo della moneta,; al rovescio vi \u00e8 l'aquila. Durante l'invasione cartaginese del 410 a.C.-405 a.C. la zecca conier\u00e0 monete in oro, per la precisione decadrammi (10 dracme) usato per pagare i mercenari. I tipi sono al dritto la quadriga, al rovescio due aquile con preda. Questa \u00e8 l'ultima moneta di epoca classica poich\u00e9 la citt\u00e0 verr\u00e0 distrutta dai Cartaginesi nel 406 a.C.\nLa coniazione riprender\u00e0 nel 341 a.C. circa anno in cui Timoleonte far\u00e0 coniare monete con piede e tipi corinzi. Dopo la conquista romana 210 a.C., le zecche batteranno per lo pi\u00f9 monete in bronzo. la zecca chiuder\u00e0 nel I secolo d.C.\nGela.\nLa citt\u00e0 di Gela inizia a coniare le prime monete attorno al 490 a.C. utilizzando il piede di Agrigento (didrammo da 8,70 g), ed utilizzando due tipi; al dritto un cavaliere armato, al rovescio un toro con volto umano (toro androprosopo), interpretato come il fiume \"Gelas\" che per la sua natura violenta veniva paragonata ad un torrente. Il cavaliere invece \u00e8 un riferimento storico preciso, ossia al potere militare del tiranno Ippocrate, che in quel periodo governava la citt\u00e0 sicula.\nDopo la morte di Gelone 478-477 a.C. verr\u00e0 introdotto il tetradramma siracusano, nel cui dritto vi \u00e8 il tipo della quadriga, e al rovescio la solita protome del toro androprosopo.\nAl 440 circa \u00e8 stata datata una serie che presenta al dritto la quadriga e al rovescio il toro androprosopo incoronato da Sosipoli, il nome \u00e8 scritto nella stessa moneta, ed \u00e8 stata interpretata come una monete celebrativa della vittoria delle citt\u00e0 greche su Ducezio.\nTra le ultime serie pi\u00f9 interessanti coniate nella zecca gelese vi \u00e8 un tetradramma in cui al dritto vi \u00e8 la quadriga mentre al rovescio un giovinetto circondato da tre pesci; anche questo tipo \u00e8 interpretato come la personificazione del fiume Gela, per via del corno presente sulla fronte e dei tre pesci che lo circondano. Questa rappresentazione del fiume Gelas richiama il tipo usato a Siracusa (al rovescio delle monete) della ninfa Aretusa, che veniva rappresentata con dei delfini che nuotavano intorno.\nAnche la coniazione di Gela terminer\u00e0 nel 405 a.C., con la distruzione della citt\u00e0 da parte dei Cartaginesi. Riprese nel 339 a.C. sotto la figura di Timoleonte, anche se in forma ridotta. Sulle monete fu rappresentata una testa femminile sul Dritto e l'immagine della divinit\u00e0 fluviale in sembianze mature sul Rovescio. \nLa monetazione geloa riprese dopo la distruzione di Gela del 282 a.C. nella nuova sede dei Geloi: Finziade (l'odierna Licata). Tali monete battute sotto il nome dei Geloi presentavano il dio fluviale sul Dritto e un guerriero che sacrifica l'ariete sul Rovescio. \nCamarina.\nCamarina inizia a coniare quasi contemporaneamente alla citt\u00e0 di Gela 490-485. Questo perch\u00e9 la citt\u00e0 in quel periodo era sotto il controllo del tiranno di Gela, Ippocrate. Il piede adottato \u00e8 il didramma da 8,70\u00a0g, mentre i tipi sono al dritto un elmo corinzio al centro di uno scudo, e al rovescio una palma nana con a fianco due schinieri; entrambi i tipi fanno perci\u00f2 riferimento alla dominazione gelese del periodo. La prima fase arcaica della coniazione termina dopo pochi anni, nel 484, quando Gerone tiranno di Siracusa deporta gli abitanti nella sua citt\u00e0.\nLe citt\u00e0 inizier\u00e0 di nuovo a coniare nel 461, anno in cui, su iniziativa di Gela, la citt\u00e0 viene nuovamente popolata. Il piede adottato \u00e8 quello siracusano, cos\u00ec come per il tipo di dritto. Difatti al dritto vi \u00e8 la quadriga, al rovescio Eracle con leont\u00e8, cio\u00e8 la pelle del leone nemeo con cui l'eroe viene spesso raffigurato.\nUn'altra serie presenta al dritto la personificazione del fiume Ipparis, al rovescio la ninfa Camarina su cigno. In questo periodo coni\u00f2 anche molte frazioni, tra cui litre in argento.\nL'ultima coniazione risale al 405, sono delle monete in oro, usate per pagare i mercenari durante l'invasione cartaginese; al dritto vi \u00e8 Atena con elmo attico, al rovescio due ramoscelli d'ulivo.\nCome per altre citt\u00e0 di Sicilia, Camarina finir\u00e0 di coniare nel 405, quando verr\u00e0 distrutta dai Cartaginesi.\nLa fascia settentrionale.\nIl piede adottato \u00e8 quello di 5,80\u00a0g. Non si sa bene da dove derivi tale valore. L'ipotesi pi\u00f9 accreditata ipotizza che tale valore fosse un peso che ben si adattava ai mercati delle popolazioni indigeni della Sicilia e dell'Italia. Difatti le citt\u00e0 che adotteranno questo piede sono tutte citt\u00e0 che basano la propria economia su rapporti commerciali non solo con le citt\u00e0 greche ma anche con le popolazioni indigene.\nHimera.\nInizia a coniare intorno al 525 a.C. utilizzando la tecnica incusa. I tipi adottati sono al dritto un gallo (non si sa il motivo della scelta di tale tipo) al rovescio un quadrato incuso. Quando si adotter\u00e0 la coniazione con 2 tipi (dopo il 515), a rovescio rappresenta una gallina.\nNel 483 a.C. la citt\u00e0 verr\u00e0 conquistata dal tiranno Terone di Agrigento, tale evento si riflette anche nella numismatica. Il piede viene sostituito, si passa dalla dracma calcidese di 5,80\u00a0g a quella adottata ad Agrigento ossia il didramma euboico-attico di 8,70, anche i tipi cambiano. Al dritto rester\u00e0 l'immagine del gallo mentre al rovescio compare il granchio, il tipo distintivo di Akragas. Questo voleva essere una conferma del fatto che Himera fosse sotto il controllo di Agrigento.\nDopo al caduta di Terone (472 a.C.) la moneta adotter\u00e0 il piede siracusano. I tetradrammi di Himera rappresentano al dritto la tipica quadriga siracusana, al rovescio la ninfa Himera nell'atto di fare un sacrificio, in un'altra serie al rovescio oltre alla Ninfa vi \u00e8 un satiro che si sta lavando con l'acqua che esce da una protome leonina, questo era un chiaro riferimento geografico, alle terme di Himera. \u00c8 una delle prime colonie a battere moneta in bronzo per sostituire le piccole monete d'argento difficilmente maneggiabili. Conia pentonkion con testa di medusa nel dritto e simbolo di valore nel rovescio, e emilitron con testa femminile e leggenda \"IM\" nel dritto e simbolo di valore nel rovescio. \nLa citt\u00e0 terminer\u00e0 di coniare nel 409 a.C. anno in cui verr\u00e0 distrutta dai Cartaginesi.\nNaxos.\nLa citt\u00e0 di Naxos inizia a coniare dopo il 515 a.C. poich\u00e9 fin dal suo primo statere adotter\u00e0 il doppio tipo. Il piede \u00e8 di 5,80\u00a0g. I tipi sono al dritto la testa di Dionisio ed al rovescio un grappolo d'uva. Entrambi i tipi sono un riferimento alla produzione vinicola del territorio.\nLa fase arcaica terminer\u00e0 quasi subito, nel 490 a.C., anno in cui la citt\u00e0 verr\u00e0 conquistata da Ippocrate. Nel 476 a.C. gli abitanti verranno trasferiti da Ierone di Siracusa nella citt\u00e0 di Leontini.\nLa citt\u00e0 conier\u00e0 nuovamente nel 461 a.C., quando alla fine della tirannide dei Dinomenidi di Siracusa i vecchi abitanti torneranno nella proprio citt\u00e0. Il piede adottato sar\u00e0 il tetradramma siracusano ma non verr\u00e0 mai utilizzato il tipo siracusano della quadriga. Al dritto vi \u00e8 rappresentato la testa di Dionisio con foglie d'edera (stile severo), al rovescio un sileno itifallico accosciato con una coppa di vino in mano, attorno vi \u00e8 la legenda \"NAXION\".\nLa citt\u00e0 finir\u00e0 di coniare nel 403 a.C., anno in cui verr\u00e0 distrutta da Dionisio I tiranno di Siracusa. A quest'anno viene datato un tesoretto rinvenuto proprio a Naxos. In questo tesoretto vi sono monete proveniente dalle citt\u00e0 siciliane di Catana, Messana, Siracusa e dalle citt\u00e0 di Reggio e Atene\nZancle.\nLa citt\u00e0 inizia a coniare alla fine del VI secolo. I tipi adottati per lo statere sono al D/ un delfino entro una falce, al R/ il quadrato incuso. La falce \u00e8 un riferimento geografico poich\u00e9 rappresenta il porto della citt\u00e0 su cui si basava l'economia, difatti il nome stesso della citt\u00e0, zancle, in greco vuol dire falce. Nella monetazione di Zacle vi \u00e8 un formula_1 della monetazione siceliota, difatti in una di queste serie in tecnica incusa sia il dritto che il rovescio hanno lo stesso tipo. Se questo era un elemento comune nelle prime monete Italiote in Sicilia solo Zancle realizzer\u00e0 monete incuse con questa caratteristica.\nQuando si adott\u00f2 il doppio tipo al posto del quadrato incuso vi \u00e8 Poseidone.\nDall'inizio del V secolo la Storia di Zancle \u00e8 strettamente legata alla storia di Reggio. \u00c8 proprio all'inizio del V secolo che Anassilao diventa tiranno di Reggio e tenta di dominare anche Zancle al fine di avere un diretto controllo sulle citt\u00e0 dello stretto. Per fare ci\u00f2 occupa la citt\u00e0 di Zancle e nel 494 vi insedia un gruppo di Samii, questi per\u00f2 romperanno l'alleanza con Anassilao per schierarsi con Siracusa, tant'\u00e8 che in questo periodo a Zancle verranno realizzati dei tetradrammi con D/ la spoglia di un leone e al R/ la prora di una nave.\nAnassilao allora occupa nuovamente l'insediamento e nel 489 vi insedia un gruppo di Messeni, da l\u00ec in poi la citt\u00e0 si chiamer\u00e0 Messana.\nDopo la rifondazione della citt\u00e0 verranno conianti dei tridrammi dal peso di 17,40\u00a0g (5,80 x 3) in cui al D/ vi \u00e8 la testa di un leone e al R/ al testa di un vitello.\nA partire dal 480 anche Zancle inizier\u00e0 a coniare tetradrammi sullo stile siracusano; al D/ vi rappresentata una biga di mule al R/ una lepre. La biga di mule fa riferimento ad un evento storico preciso ossia la gara vinta in questa disciplina proprio da Anassilao alle olimpiadi, la lepre \u00e8 da ricollegare ad un culto introdotto dal tiranno. Questi due tipi resteranno pressoch\u00e9 immutati, anche dopo al caduta della tirannide. In alcune serie in eserga ricompare il delfino.\nDopo al caduta della tirannide di Anassilao risale una seria, nota con un solo esemplare, in cui \u00e8 rappresentato la dritto una divinit\u00e0 saettante, probabilmente Zeus, e al rovescio un delfino, una conchiglia e la legenda \"\u0394\u0391\u039d\u039a\u039b\u0391\u0399\u039f\u039d\" (Danklaion). Ci sono due ipotesi che riguardano questa serie, una afferma che la moneta sia stata coniata nella stessa Messana, che per celebrare la riacquistata libert\u00e0 reintroduce vecchi tipi; l'altra ipotesi invece farebbe risalire la produzione di tale serie ad un gruppo di esuli zanclei nella loro nuova sede di Mylai.\nLa citt\u00e0 terminer\u00e0 di coniare nel 396 anno in cui venne distrutta dai cartaginesi.\nSiracusa.\nLa citt\u00e0 che per ultima coni\u00f2 nel VI secolo a.C., intorno al 510 a.C., \u00e8 Siracusa. Questa citt\u00e0 siciliota rappresenta un caso particolare poich\u00e9 nel momento in cui inizi\u00f2 a coniare lo fece subito adottando come moneta principale un tetradramma, una moneta dal valore di quattro dramme. Tale scelta \u00e8 da ricollegare al fatto che la citt\u00e0, nel momento in cui inizi\u00f2 a coniare, volle fin subito entrare nei circuiti commerciali della madre patria, e poich\u00e9 in Grecia la moneta pi\u00f9 forte del momento era il tetradramma ateniese adott\u00f2 lo stesso valore.\nI tipi del tetradramma sono al dritto una quadriga, riferimento all'aristocrazia cittadina, mentre al rovescio compare la testa della ninfa Aretusa con la legenda \u03a3\u03a5\u03a1\u0391\u039a\u039f\u03a3\u0399\u03a9\u039d (SURAKOSI\u014cN), cio\u00e8 \"dei Siracusani\".\nLa pi\u00f9 nota moneta siracusana \u00e8 il demareteion, una moneta citata con questo nome sin dall'antichit\u00e0.\nCon la seconda guerra punica Siracusa si schier\u00f2 con Cartagine e questo caus\u00f2 la conquista della citt\u00e0 da parte dei romani nel 212 a.C. e la cessazione delle monetazione in oro e argento sebbene serie in bronzo continuarono a essere coniate.\nZecche minori.\nLeontini.\nIn questa polis la monetazione inizia nel 476-475 a.C. anno in cui Ierone di Siracusa vi trasfer\u00ec i vecchi abitanti di Catana e Naxos, governati dal tiranno Ainesidemos, tiranno vassallo di Ierone. Per via del diretto controllo Siracusano, lo statere adottato \u00e8 il tetradramma che presenta al dritto una quadriga e al rovescio la testa di un leone circondata da quattro chicchi di orzo. Il tipo di rovescio \u00e8 un tipo parlante, poich\u00e9 il leone fa riferimento al nome stesso della citt\u00e0 Leontini appunto, mentre i chicchi di orzo fanno riferimento all'economia della citt\u00e0, basata sulla coltura dei cereali.\nCon la caduta della tirannide dei Dinomenidi 466 a.C., si abbandona il tipo siracusano della quadriga che verr\u00e0 sostituita dalla testa del dio Apollo, simbolo della riacquistata libert\u00e0; l'altro tipo rester\u00e0 quello del leone tra i chicchi d'orzo.\nLa citt\u00e0 terminer\u00e0 di coniare nel 422 a.C.\nCatana.\nAnche questa citt\u00e0, come Leontini, inizia a coniare nel 476 a.C., anno in cui la citt\u00e0 verr\u00e0 rifondata con il nome di Aitna, i suoi vecchi abitanti verranno trasferiti a Leontini e al loro posto verranno messi dei coloni siracusani e peloponnesiaci. Come conseguenza si ha che lo statere \u00e8 il solito tetradramma siracusano e i tipi adottati furono l dritto la quadriga e al rovescio Zeus seduto in trono.\nCon la caduta della tirannide dei Dinomenidi 466 a.C. i tipi cambieranno, al dritto vi \u00e8 un toro androprosopo in corsa, personificazione del fiume Amenanos, con satiro che lo cavalca e legenda \"KATANANION\" (Katananion), al rovescio una Nike alata.\nA partire dalla seconda met\u00e0 del V secolo si ripresenteranno i tipi siracusani, soprattutto la quadriga, mentre al rovescio vi \u00e8 la testa del dio Apollo. Alcune di queste serie sono firmate da alcuni dei pi\u00f9 famosi incisori come ad esempio Euainetos e Prokles. In questo periodo la zecca catanese riconier\u00e0 tantissime monete selinuntine. La zecca cessa di esistere nel 403 a.C. anno in cui la citt\u00e0 cui la citt\u00e0 verr\u00e0 conquistata da Dionisio I.\nLa zona punica ed elima.\nLa fascia pi\u00f9 occidentale dell'Isola \u00e8 occupata dalle citt\u00e0 puniche ed elime. Anch'esse conieranno le proprie monete, adoperando tipi autonomi o ispirati soprattutto alle monetazioni di Siracus\u00e6, Akragas, Segesta e della vicina Selinunte, ma in un momento successivo rispetto alle poleis greche della costa.\nSegesta.\nSegesta, la capitale economico-politica degli Elimi, inizia a battere moneta intorno al 490-480 a.C., precedentemente alla battaglia di Imera, come \u00e8 quasi unanimemente riconosciuto dagli studiosi e storici dell'arte che se ne sono occupati.\nEssa comincia a monetare l'argento adoperando il diffuso standard euboico-attico, con un didramma pesante circa 8,7 grammi.\nRecentemente, S. Mani Hurter ha proposto di abbassare al 475/0-455/0 a.C. l'inizio della monetazione di Segesta. Tuttavia la studiosa elvetica non sembra tenere in debita considerazione i numerosi elementi di carattere storico-archeologico e stilistico, che suggeriscono con evidenza, per le prime emissioni segestane, un innalzamento di almeno un decennio di tale cronologia iniziale.\nIl pi\u00f9 antico nominale coniato \u00e8 il didramma. I tipi adottati fin dai primordi sono al dritto il cane (cirneco dell'Etna), mentre il rovescio \u00e8 assegnato a una testa femminile variamente acconciata e interpretata, che la gran parte degli studiosi ritiene di potere identificare con la ninfa eponima Egesta.\nAllo stato attuale delle nostre conoscenze, sembra che la presenza del cane sia da ricondurre al locale mito ancestrale della fondazione di Segesta stessa di cui parlano le fonti storiche (Scolii a Licofrone; Servio), e rappresenti il dio fluviale Krimisos trasformatosi in cane. Allo stesso tempo, sempre sulla scorta delle fonti, l'animale \u00e8 visto come il paredro della ninfa Egesta, e quindi un riferimento al culto della dea madre, molto sentito presso le popolazioni mediterranee, da cui una componente dell\"'etnos\" degli Elimi avrebbe avuto origine. Altri vedono nella figura del cane, molto diffuso nell'agro siciliano, un chiaro riferimento geografico e altri ancora pi\u00f9 semplicemente un animale legato al culto di Afrodite.\nLa legenda \u00e8 scritta in caratteri greci mutuando, a quanto sembra, l'alfabeto corinzio, ma nella lingua anellenica degli Elimi. Essa ricorre maggiormente nella forma \"\u03a3\u0395C\u0395\u03a3\u03a4\u0391\u0396\u0399\u0392\" (Segestazib) e, almeno in una serie, accompagnata dalla forma verbale \"EMI\" (Emi) alla fine della sequenza. Gli studiosi non sono concordi nell'attribuire un significato a questa iscrizione, tuttavia sembra molto verosimile, analogamente alle altre coeve legende monetali siceliote, che possa trattarsi dell'etnonimo declinato nella forma del genitivo plurale, per indicare l'appartenenza all'autorit\u00e0-\"etnos\" della \"polis\" emittente. Questa ipotesi trova conferma negli esemplari \"bilingui\", che indicano una maggiore apertura al commercio e agli scambi con l'area ellenofona e una pi\u00f9 ampia circolazione di valuta segestana al di fuori della propria area di influenza, intorno all'ultimo ventennio del V sec. a.C. In questi ultimi esemplari, su un lato compare la gi\u00e0 citata legenda in lingua elima e sull'altro la corrispondente legenda in greco \"EGESTAION\" (cio\u00e8 \"dei Segestani\"). Tale superiore considerazione \u00e8 supportata archeologicamente dalla massiccia importazione di ceramiche attiche a Segesta nel corso del V secolo a.C., rinvenute per la maggior parte e a pi\u00f9 riprese nell'area del c.d. \"scarico di Grotta Vanella\".\nUn discorso a parte merita la monetazione frazionaria che, disponendosi lungo tutto l'arco del V secolo a.C., rivela dei legami molto forti con Eryx, la citt\u00e0-santuario degli Elimi, come dimostrano alcune litre a doppia legenda \"\u03a3\u0395C\u0395\u03a3\u03a4\u0391\u0396\u0399\u0392-EPVKINON\".\nA partire dall'ultimo quarto del V secolo a.C. Segesta inizia a coniare i tetradrammi, che si affiancano alla produzione dei didrammi, in cui il rovescio rimane pressoch\u00e9 invariato. Di questi ultimi, l'elemento ricorrente \u00e8 la testa della ninfa Egesta, mentre al dritto compare una figura maschile nuda, affiancata da una coppia di cani. Alcuni studiosi hanno visto in questa figura la personificazione del dio Krimisos, altri Aceste, fondatore della citt\u00e0 elima, altri il dio Pan, per la presenza di un piccolo corno su un esemplare, e altri ancora un cacciatore.\nAncora nella seconda met\u00e0 del V secolo a.C., Segesta comincia a monetare anche il bronzo, assegnando ai con\u00ee gli stessi tipi dell'argento, ma questa volta invertiti, poich\u00e9 al dritto ricorre la testa della ninfa Egesta, mentre al rovescio il cane, con i globetti che ne indicano il valore (\"tetronkion, trionkion, dionkion, onkia\"). Da questo momento in poi, tale monetazione si dispone parallelamente a quella dell'argento.\nNel periodo della spedizione cartaginese del 409-405 a.C. i tipi rimarranno pressoch\u00e9 invariati, a parte alcune influenze stilistiche che risentono della produzione fenicio-punica. In alcune serie invece compare, al dritto, la quadriga del tipo siracusano, mentre al rovescio ritroviamo la summenzionata figura maschile con i cani.\nLa monetazione autonoma di Segesta ha termine nel 397 a.C., con la campagna di Dionisio I di Siracusa nella Sicilia occidentale, per distruggere le citt\u00e0 puniche ed elime.\nIn epoca romana, dopo alterne vicende, la zecca di Segesta riprende la propria attivit\u00e0, seppur limitatamente a modeste emissioni in bronzo, di cui \u00e8 noto il tipo con Enea che trasporta in spalla il padre Anchise. Essa si spegner\u00e0 gradualmente e, sembra, definitivamente in epoca imperiale.\nMozia.\nLa zecca di Mozia entra in funzione molto tardi, rispetto alle altre zecche della Sicilia greca, a partire dal 430 a.C. circa, per influenza della vicina Segesta. Conseguentemente a ci\u00f2, essa adotta lo stesso piede euboico-attico, cio\u00e8 un didramma di circa 8,7 grammi. Anche i primi tipi di cui abbiamo conoscenza sono simili a quelli di Segesta; al dritto il cane, al rovescio una testa femminile, tradizionalmente identificata con la ninfa Mozia. In un'altra serie di didrammi vi \u00e8 al dritto un giovane che compie evoluzioni su un cavallo e al rovescio la stessa testa femminile della ninfa Mozia.\nCome per Segesta, anche nelle prime emissioni argentee di Mozia la legenda etnonima ricorre prevalentemente in caratteri greci nella forma del genitivo plurale MOTYAION. Tuttavia \u00e8 da rilevare che in seguito, come anche in alcune frazioni, essa ricorrer\u00e0 in caratteri punici nella forma semitica \"MTW\". \nSul significato del nome sono state avanzate varie ipotesi nel tempo, la pi\u00f9 verosimile lo fa derivare dal fenico MTW o HMTW che troviamo nelle serie appena menzionate, e che significa \"la filanda\", cio\u00e8 a dire \"luogo dove si tesse\", come \u00e9 dimostrato archeologicamente dalle recenti scoperte di specifiche aree \"industriali\" dell'antico centro, deputate alla tessitura e alla colorazione delle stoffe.\nDopo la spedizione cartaginese del 409-405 a.C. verranno coniati viepi\u00f9 tetradrammi, su cui per\u00f2 verranno adottati alcuni tipi sicelioti \"punicizzati\", in particolare il granchio e l'aquila presi dalla monetazione di Akragas, e una testa femminile stilisticamente molto vicina a quella della ninfa Aretusa delle emissioni siracusane. Alcune delle ultimissime serie moziesi presentano un particolare accoppiamento: al dritto il tipo simile alla ninfa siracusana Aretusa e al rovescio il granchio.\nLa citt\u00e0 terminer\u00e0 di coniare nel 397 a.C., anno in cui verr\u00e0 distrutta dalla furia devastatrice di Dionisio I di Siracusa.\nLe prime coniazioni.\nSecondo Rutter e Aldina Tusa Cutroni l'inizio della monetazione in Sicilia dovrebbe essere collocata nel terzo quarto o nella seconda met\u00e0 del VI secolo a.C., all'incirca nello stesso periodo dell'inizio della monetazione in Magna Grecia, lungo le coste del mare Ionio e comunque non prima del 550 a.C.. Tuttavia, qualche studioso giunge a proporre il 580-570 a.C. come data iniziale per la nascita della moneta a Selinus.\nQuasi tutti gli studiosi concordano nell'affermare che la prima zecca a battere moneta in suolo siciliano sia stata proprio Selinus, seguita a breve lasso di tempo da Himera, a loro volta seguite verso il 525 a.C. dalle monetazioni di Naxos e Zancle. Akragas e Syracus\u00e6 seguono poco dopo, verso la fine del VI secolo. Comunque, c'\u00e8 una sostanziale unanimit\u00e0 a riconoscere nelle poleis calcidesi le pi\u00f9 antiche zecche di Sicilia. \nNon si hanno ancora in questo periodo monete di altri centri importanti come Katana, Gela o Camarina n\u00e9 delle citt\u00e0 non greche.\nCome visto in precedenza, non esiste una uniformit\u00e0 ponderale del piede monetario. Anche le tecniche e i tipi usati variano considerevolmente.\nAlcune citt\u00e0, come Selinus e Himera usano inizialmente la tecnica del quadrato incuso. In un secondo momento sul punzone usato come conio di martello viene riportato un disegno che richiama il tipo del dritto, quello che si trova sul conio d'incudine, come avviene a Syracus\u00e6. In questo quadro dinamico, Zancle rappresenta una peculiarit\u00e0 in quanto utilizza le tecniche del \"quadrato incuso\", della \"monetazione incusa\" magno-greca e del \"doppio rilievo\".\nCaratteristica peculiare della monetazione siceliota \u00e8 l'adozione di tipi che occupano interamente la faccia della moneta (\u00e8 il caso del satiro di Naxos), quando ci\u00f2 non accade, si assiste a una maniacale operazione di riempimento dei vuoti, ottenuta in vari modi: dalla disposizione della legenda intorno all'immagine che occupa il campo, all'introduzione di nuovi elementi decorativi, come i quattro delfini attorno alla ninfa Aretusa a Siracusa o i quattro chicchi d'orzo a Leontinoi, alla comparsa nell'esergo di vari elementi.\nQuesta caratteristica fa s\u00ec che se nelle monete della Grecia i tipi restano pressoch\u00e9 invariati, per tutta la storia della monetazione, in Sicilia invece si assiste ad una maggiore variet\u00e0 e vivacit\u00e0, in particolare nei centri che conieranno monete in quantit\u00e0 minori."}
{"id": "312192", "revid": "10929", "url": "https://it.wikipedia.org/wiki?curid=312192", "title": "Vladimir Kokkinaki", "text": ""}
{"id": "312199", "revid": "111696982", "url": "https://it.wikipedia.org/wiki?curid=312199", "title": "The Platform", "text": "The Platform \u00e8 l'album di debutto dei Dilated Peoples, gruppo Hip hop. Realizzato nel 2000 per Capitol Records, rappresenta al meglio il movimento hip hop underground californiano lontano da violenza e misoginia tipiche del gangsta rap."}
{"id": "312202", "revid": "599013", "url": "https://it.wikipedia.org/wiki?curid=312202", "title": "Tlb", "text": ""}
{"id": "312205", "revid": "1543377", "url": "https://it.wikipedia.org/wiki?curid=312205", "title": "S-Layer", "text": "L'S-Layer o strato superficiale cristallino (in inglese surface layer) \u00e8 una porzione glicoproteica della parete dei procarioti, sia eubatteri gram positivi o gram negativi che Archaea.\nNei gram negativi l'S-Layer aderisce direttamente alla membrana esterna, nei gram positivi che non hanno membrana esterna \u00e8 in superficie allo strato di peptidoglicano della parete. Queste proteine aggregano in omopolimeri formando un reticolo con spazi ben definiti (in media 5-25\u00a0nm) estremamente importante sia dal punto di vista strutturale che biologico. \nQuesta sorta di \"esoscheletro\" sembra fornire protezione dall'attacco di molti patogeni come \u00e8 stato osservato nel caso del \"Bdellovibrio bacteriovorans\". L'S-Layer forma una sorta di \"periplasma\" dei batteri gram+ (in questo spazio possono essere \u201cparcheggiati\u201d diversi tipi di molecole) mentre negli Archea sprovvisti di parete \u00e8 molto importante per la rigidit\u00e0 della cellula e per l'adesione a vari substrati. \nL'S-Layer \u00e8 importante per la risposta immunitaria (nell'ambito dell'interazione con organismo ospite). Alcuni microorganismi causa di malattia possiedono un S-layer. Fra questi \"C. diphtheriae\" e \"B. anthracis\" che causano malattie potenzialmente fatali. \nLa presenza del S-Layer costituisce un importante meccanismo patogenetico in quanto rende difficoltoso il processo di fagocitosi da parte delle cellule del sistema immunitario a causa della ridotta idrofilia che determina. "}
{"id": "312206", "revid": "287204", "url": "https://it.wikipedia.org/wiki?curid=312206", "title": "Kokkinaki", "text": "Kokkinaki era il cognome di due dei pi\u00f9 grandi piloti collaudatori sovietici, vissuti nel XX secolo."}
{"id": "312210", "revid": "39479", "url": "https://it.wikipedia.org/wiki?curid=312210", "title": "Monti M\u0103cinului", "text": ""}
{"id": "312214", "revid": "767487", "url": "https://it.wikipedia.org/wiki?curid=312214", "title": "Expansion Team", "text": "Expansion Team \u00e8 il secondo album dei Dilated Peoples, gruppo Hip hop. Realizzato nel 2001 per Capitol Records, si avvale di importanti collaborazioni nella produzione, come The Alchemist e ?uestlove."}
{"id": "312216", "revid": "1428919", "url": "https://it.wikipedia.org/wiki?curid=312216", "title": "Dunhuang", "text": "Dunhuang (cinese: \u6566\u714c; pinyin: D\u016bnhu\u00e1ng), nome che significa \"faro scintillante\", \u00e8 una citt\u00e0 cinese nella prefettura di Jiuquan. Si trova nella parte occidentale della provincia del Gansu, lungo la celebre Via della Seta, ed \u00e8 posta in uno degli incroci di culture pi\u00f9 significativi del pianeta. La citt\u00e0 era l'ultima oasi per i viaggiatori diretti verso l'Occidente, prima della separazione della grande via in due diramazioni, necessarie per evitare di attraversare il deserto di Taklamakan.\nI due forti della citt\u00e0, la \"Porta di giada\" e il \"passo Yangguan\", significavano per i viaggiatori provenienti da ovest che si recavano in Oriente, l'aver superato indenni il percorso intorno al deserto, che era costellato di ossa di sfortunati viandanti.\nIl centro rappresentava l'ultimo baluardo della muraglia cinese.\n\u00c8 diventata celebre per le grotte di Mogao."}
{"id": "312217", "revid": "1472856", "url": "https://it.wikipedia.org/wiki?curid=312217", "title": "Gianni Min\u00e0", "text": "Ha collaborato con quotidiani e settimanali italiani e stranieri, ha realizzato centinaia di \"reportage\" per la Rai, ha ideato e presentato programmi televisivi, girato film documentari su Che Guevara, Muhammad Ali, Fidel Castro, Rigoberta Mench\u00fa, Silvia Baraldini, il subcomandante Marcos, Diego Armando Maradona.\nMin\u00e0 \u00e8 stato editore e direttore della rivista letteraria \"Latinoamerica e tutti i sud del mondo\" dal 2000 al 2015 ed \u00e8 stato direttore della collana di Sperling &amp; Kupfer \"Continente desaparecido\", dedicata a realt\u00e0 e autori latinoamericani. Ha pubblicato numerosi libri sull'America Latina.\nNel 2003 \u00e8 stato eletto nell'assemblea della SIAE e ha fatto parte del comitato che ha ideato e realizzato \"Vivaverdi\", la rivista degli autori italiani. Nel 2007 ha ricevuto il \"Premio Kamera\" della Berlinale per la carriera, il pi\u00f9 prestigioso premio al mondo per documentaristi.\nBiografia.\nNato nel capoluogo piemontese, trascorse parte della sua infanzia a Brusasco \u2014 sempre sito nella provincia sabauda \u2014 per via dei bombardamenti che interessarono Torino durante il conflitto mondiale: il 29 gennaio 2022 ha ricevuto la cittadinanza onoraria del comune brusaschese dal sindaco Giulio Bosso.\nIncominci\u00f2 la carriera giornalistica nel 1959 a \"Tuttosport\", di cui fu poi direttore dal 1996 al 1998. Nel 1960 ha esordito alla RAI come collaboratore dei servizi sportivi per le Olimpiadi di Roma. Nel 1965, dopo aver esordito al rotocalco televisivo di genere sportivo \"Sprint\", diretto da Maurizio Barendson, ha cominciato a realizzare \"reportage\" e documentari per le rubriche che hanno evoluto il linguaggio giornalistico della televisione, come \"Tv7\", \"AZ, un fatto come e perch\u00e9\", i \"Servizi speciali\" del TG, \"Dribbling\", \"Odeon. Tutto quanto fa spettacolo\", \"Gulliver\".\nHa seguito otto mondiali di calcio e sette olimpiadi, oltre a decine di campionati mondiali di pugilato, fra cui quelli storici dell'epoca di Muhammad Ali. Ha anche realizzato una \"Storia del Jazz\" in quattro puntate, programmi sulla musica popolare centro e sudamericana (come ad esempio \"Caccia al bisonte\" con Gianni Morandi) e una storia sociologica e tecnica della boxe in 14 puntate, intitolata \"Facce piene di pugni\".\n\u00c8 stato tra i fondatori de \"L'altra domenica\" con Maurizio Barendson e Renzo Arbore. Nel 1976, dopo 17 anni di precariato, \u00e8 stato assunto al Tg2 diretto da Andrea Barbato e ha incominciato a raccontare la grande boxe e l'America dello show-business, ma anche i conflitti sociali delle minoranze. Sono cominciati in quegli anni anche i reportage dall'America Latina che hanno caratterizzato la sua carriera. Nel 1978, mentre seguiva come cronista il campionato mondiale di calcio 1978, venne ammonito e poi espulso dall'Argentina per aver fatto domande sui desaparecidos al capitano di vascello Carlos Alberto Lacoste (capo dell'ente per l'organizzazione del mondiale) durante una conferenza stampa, e aver cercato poi di raccogliere informazioni.\nNel 1981 il Presidente Sandro Pertini gli consegn\u00f2 il \"Premio Saint Vincent\" come miglior giornalista televisivo dell'anno. Nello stesso periodo, dopo aver collaborato a due cicli di \"Mixer\" di Giovanni Minoli, dal 1981 al 1984 ha esordito come autore e conduttore di \"Blitz\", un programma innovativo di Rai 2 che occupava tutta la domenica pomeriggio e nel quale intervennero fra gli altri Federico Fellini, Eduardo De Filippo, Muhammad Ali, Robert De Niro, Jane Fonda, Betty Faria, Gabriel Garc\u00eda M\u00e1rquez, Enzo Ferrari, L\u00e9o Ferr\u00e9 e Tito Schipa Jr..\nNel 1987 intervist\u00f2 una prima volta per 16 ore il presidente cubano Fidel Castro, in un documentario dal quale \u00e8 stato tratto un libro pubblicato in tutto il mondo. Da quello stesso incontro \u00e8 stato tratto \"Fidel racconta il Che\", un reportage nel quale il leader cubano per la prima e unica volta racconta l'epopea di Ernesto Guevara. L'intervista fu ripetuta nel 1990, dopo il tramonto del comunismo. I due incontri sono riuniti nel libro \"Fidel\". Il prologo alla prima intervista con Fidel Castro \u00e8 stato scritto da Gabriel Garc\u00eda M\u00e1rquez; quello alla seconda, dallo scrittore brasiliano Jorge Amado.\nNel 1991 ha realizzato il programma \"Alta classe\", una serie di profili di grandi artisti come Ray Charles, Pino Daniele, Massimo Troisi e Chico Buarque de Hollanda. Nello stesso anno ha presentato \"La Domenica Sportiva\" e ideato il programma di approfondimento \"Zona Cesarini\", che seguiva la tradizionale rubrica riservata agli eventi agonistici.\nTra gli altri programmi realizzati: \"Un mondo nel pallone\", \"Ieri, oggi... domani?\" con Simona Marchini ed Enrico Vaime e due edizioni di \"Te voglio bene assaje\", lo show ideato da Lucio Dalla e dedicato un anno alle canzoni di Antonello Venditti e l'altro a quelle di Zucchero Fornaciari. Fra i documentari di maggior successo, alcuni di carattere sportivo su Nereo Rocco, Diego Maradona e Michel Platini, Ronaldo, Carlos Monz\u00f3n, Nino Benvenuti, Edwin Moses, Tommie Smith, Lee Evans, Pietro Mennea e Muhammad Ali, che Min\u00e0 ha seguito in tutta la sua carriera e al quale ha dedicato un lungometraggio intitolato \"Cassius Clay, una storia americana\".\nNel 1992 incomincia un ciclo di opere rivolte al continente latinoamericano:\nNel 2001 Min\u00e0 ha realizzato \"Maradona: non sar\u00f2 mai un uomo comune\" un reportage-confessione di 70 minuti con Diego Maradona alla fine dell'anno pi\u00f9 sofferto per la vita dell'ex calciatore. Nel 2004 ha realizzato un progetto inseguito per undici anni e basato sui diari giovanili di Ernesto Guevara e del suo amico Alberto Granado quando, nel 1952, attraversarono in motocicletta l'America Latina, partendo dall'Argentina e proseguendo per il sud del Cile, il deserto di Atacama, le miniere di Chuquicamata, l'Amazzonia peruviana, la Colombia e il Venezuela. Dopo aver collaborato alla costruzione del film tratto da questa avventura e intitolato \"I diari della motocicletta\" diretto da Walter Salles e prodotto da Robert Redford e Michael Nozik, Min\u00e0 ha realizzato il lungometraggio \"In viaggio con Che Guevara\", ripercorrendo con l'ottantenne Alberto Granado quell'avventura mitica.\nL'opera invitata al Sundance Festival, alla Berlinale e ai Festival di Annecy, di Morelia (Messico), di Valladolid e di Belgrado, ha vinto il Festival di Montr\u00e9al e in Italia il Nastro d'argento, il premio della critica. Collaboratore per anni di \"la Repubblica\", \"l'Unit\u00e0\", \"Corriere della Sera\" e \"il manifesto\", Min\u00e0 ha realizzato dal 1996 al 1998 il programma televisivo \"Storie,\" dove intervennero tra gli altri il Dalai Lama, Jorge Amado, Luis Sep\u00falveda, Martin Scorsese, Naomi Campbell, John John Kennedy, Pietro Ingrao e dal quale sono stati tratti due libri. Un suo saggio \"Continente desaparecido\", realizzato con interviste a Gabriel Garc\u00eda M\u00e1rquez, Jorge Amado, Eduardo Galeano, Rigoberta Mench\u00fa, mons. Samuel Ruiz Garc\u00eda, Frei Betto e Pombo e Urbano, compagni sopravvissuti a Che Guevara in Bolivia ha dato il titolo a una collana di saggi sull'America Latina edita dalla \"Sperling &amp; Kupfer\".\nNel 2003 Min\u00e0 ha scritto \"Un mondo migliore \u00e8 possibile\", un saggio sulle idee germogliate al Forum sociale mondiale di Porto Alegre che hanno cambiato l'America Latina e che \u00e8 stato tradotto in lingua spagnola, portoghese e francese. Nel 2005 \u00e8 uscito \"Il continente desaparecido \u00e8 ricomparso\", dove questo nuovo vento politico \u00e8 interpretato da Eduardo Galeano, Fernando Solanas, Hugo Ch\u00e1vez, presidente del Venezuela, Gilberto Gil, cantautore e ministro della Cultura del Brasile e dagli scrittori Arundati Roy, Tarik Ali, Luis Sep\u00falveda, Paco Taibo II e dai teologi Leonardo Boff e Fran\u00e7ois Houtart.\nIl suo penultimo lavoro editoriale, edito sempre dalla Sperling &amp; Kupfer, si intitola \"Politicamente scorretto, un giornalista fuori dal coro\", \u00e8 la raccolta di suoi articoli e saggi pubblicati tra il 1990 e il 2007 su \"la Repubblica\", \"l'Unit\u00e0\", \"il manifesto\", \"Latinoamerica\" e costituiscono un autentico esercizio di controinformazione sugli avvenimenti pi\u00f9 diversi e controversi del nostro tempo. Nel 2007 Min\u00e0 per la GME Produzioni S.r.l., Rai Trade e \"La Gazzetta dello Sport\", ha edito \"Maradona, non sar\u00f2 mai un uomo comune\", la storia del mitico calciatore argentino in 10 DVD. L'opera, con 1.200.000 copie vendute si \u00e8 rivelata record di vendite negli ultimi dieci anni.\nNel 2008 ha prodotto il film documentario \"Cuba nell'epoca di Obama\", un viaggio nella Cuba del passato con interviste a personaggi storici dell'Isola come Roberto Fernandez Retamar o la ballerina classica Alicia Alonso, e in quella del futuro, con interviste alle nuove generazioni nelle scuole d'avanguardia. Questo documentario ha fatto vincere a Min\u00e0 il suo secondo Nastro d'argento nel 2012. Sempre nel 2008 \u00e8 andato in onda su Rai 3 \"La stagione di Blitz\", un programma in 10 puntate, parziale rivisitazione del primo anno del programma di Min\u00e0 \"Blitz\", della stagione televisiva 1983-85.\nNel 2014, con Rai Eri, distribuito dalla Rizzoli, esce \"Il mio Al\u00ec\", un libro-raccolta di articoli scritti da Min\u00e0 su Muhammad Al\u00ec dal 1971 a oggi. Min\u00e0 ha sempre avuto una attenzione particolare per campioni complessi come Maradona, Pietro Mennea, Tommie Smith, Lee Evans, Roberto Baggio, Alberto Tomba, Marco Pantani. \nNel 2015 Min\u00e0 ha prodotto \"Papa Francesco, Cuba e Fidel\", un reportage sulla storica visita del Pontefice argentino avvenuta a Cuba nel settembre del 2015 e con il quale ha vinto, nel 2016, l'Award of Excellence all'ICFF di Toronto, Canada. Infine, nel 2016, Min\u00e0 ha prodotto \"L'ultima intervista a Fidel Castro\", della durata di 40 minuti, effettuata alcuni mesi prima della scomparsa dello storico leader cubano. Dal 2000 al 2015 Min\u00e0 ha editato e diretto (con Alessandra Riccio) la storica rivista letteraria \"Latinoamerica e tutti i sud del mondo\", un trimestrale di geopolitica dove hanno scritto gli intellettuali pi\u00f9 prestigiosi del continente americano.\nNel 2017 \u00e8 uscito il libro-intervista \"Cos\u00ec va il mondo\", con Giuseppe De Marzo, dove Min\u00e0 racconta cinquant'anni di giornalismo con un'attenzione particolare ai diritti dei pi\u00f9 deboli e a chi si ribella alle ingiustizie: in Italia, negli Stati Uniti, in America latina, ovunque. L'8 giugno 2019 il sindaco di Napoli Luigi de Magistris gli ha conferito la cittadinanza onoraria napoletana e il 12 luglio successivo gli \u00e8 stata conferita una laurea \"honoris causa\" in documentario presso il Centro Sperimentale di Cinematografia.\nNel 2020 Min\u00e0 ha pubblicato il libro autobiografico \"Storia di un boxeur latino\", edito da Minimun fax."}
{"id": "312218", "revid": "169529", "url": "https://it.wikipedia.org/wiki?curid=312218", "title": "Ademaro di Monteil", "text": "Biografia.\nAl Concilio di Clermont nel 1095, Ademaro mostr\u00f2 un grande sostegno alla crociata (esistono prove che papa Urbano II abbia conferito con lui prima del concilio) e venne nominato legato apostolico e incaricato di condurre la crociata da papa Urbano II. \nEgli accompagn\u00f2 Raimondo IV, conte di Tolosa, verso la Terra Santa ed oper\u00f2 spesso come mediatore tra i diversi principi in conflitto tra loro per il comando militare della spedizione, forte della sua indiscussa autorit\u00e0 sugli aspetti morali della crociata. Ademaro appariva sovente a lato di Raimondo IV sul campo di battaglia, distinguendosi anche per la sua abilit\u00e0 guerriera.\nAdemaro negozi\u00f2 con Alessio I Comneno, sovrano dell'Impero Bizantino a Costantinopoli, ristabil\u00ec l'ordine e la disciplina fra le truppe crociate a Nicea, rivest\u00ec un ruolo cruciale nella battaglia di Dorileo e fu particolarmente attivo nel mantenere alto il livello morale delle truppe durante l'assedio di Antiochia, promuovendo la pratica del digiuno e l'osservazione di particolari festivit\u00e0 religiose. Dopo la presa della citt\u00e0 nel 1098 ed il successivo assedio da parte di Kerbogha, Ademaro si adoper\u00f2 per sostenere gli assediati promuovendo una processione lungo le vie della citt\u00e0 e facendo serrare i cancelli in maniera da evitare la diserzione dei soldati crociati, molti dei quali gi\u00e0 presi dal panico.\nA seguito del ritrovamento della Sacra Lancia da parte di Pietro Bartolomeo, Ademaro si dimostr\u00f2 scettico, soprattutto per il fatto che era a conoscenza dell'esistenza di una reliquia simile a Costantinopoli, nonostante tutto non manifest\u00f2 le sue perplessit\u00e0, affinch\u00e9 i crociati traessero dal ritrovamento un motivo per risollevare il proprio morale.\nQuando Kerbogha venne sconfitto, Ademaro organizz\u00f2 un consiglio nel tentativo di conciliare le dispute tra i vari nobili per la leadership della spedizione. Mor\u00ec per\u00f2 il 1\u00ba agosto del 1098 per un'epidemia che si era diffusa nel campo crociato, probabilmente il tifo o la peste.\nLa sua morte lasci\u00f2 un vuoto alla testa degli eserciti crociati poich\u00e9, in quanto amico ed inviato del papa, era il solo capo di cui nessuno contestava l'autorit\u00e0. \nI dissidi tra i baroni ritardarono di molti mesi la marcia verso Gerusalemme, mentre i soldati continuarono a vedere in Ademaro il loro vero capo.\nDurante l'assedio di Gerusalemme, un prete di nome Pietro Desiderio pretese di aver ricevuto una visione divina nella quale lo spirito di Ademaro aveva dato istruzioni di digiunare per tre giorni e poi marciare a piedi nudi, in processione attorno alle mura della citt\u00e0, cosa che fu fatta. \nAdemaro non aveva mai tentato di imporre la supremazia della Chiesa latina e la sua morte aument\u00f2 la frattura tra Roma e Costantinopoli.\nAlberico delle Tre Fontane gli attribuisce la paternit\u00e0 dell'antifona mariana \"Salve Regina\"."}
{"id": "312219", "revid": "124006815", "url": "https://it.wikipedia.org/wiki?curid=312219", "title": "Suzhou", "text": "Suzhou () \u00e8 una citt\u00e0 cinese che si trova nella provincia dello Jiangsu, lungo la riva del Fiume Azzurro e sulle sponde del lago Taihu. La citt\u00e0 \u00e8 famosa per i suoi ponti di pietra, le pagode e gli splendidi giardini, che sono diventati un'importante meta turistica. Suzhou \u00e8 stata un'importantissima citt\u00e0 per quanto riguarda l'industria della seta durante la Dinastia Song (960 - 1279), posizione che continua a mantenere ancora oggi. \u00c8 una delle citt\u00e0 col pi\u00f9 alto sviluppo economico della Cina.\nStoria.\nLa citt\u00e0 ha una storia antichissima, considerata la culla della cultura Wu: 2.500 anni fa, durante la Dinastia Shang, alcune popolazioni (che chiamavano s\u00e9 stesse \"Gou Wu\") vivevano gi\u00e0 nell'area che avrebbe poi ospitato la citt\u00e0.\nNel 514 a.C., durante il periodo della Primavera e dell'Autunno, il re Helu dello stato di Wu fond\u00f2 la \"Grande citt\u00e0 di Helu\", l'antico nome di Suzhou, e la elesse a sua capitale. Nel 496 a.C. Helu venne sepolto nella collina che si trova al centro della citt\u00e0.\nNel 473 a.C. Wu venne sconfitto dallo stato di Yue, un altro regno orientale che venne presto annesso dallo stato di Chu nel 306 a.C. Il periodo d'oro di Suzhou era finito. Oggi sono ancora visibili i resti di questa civilt\u00e0, nelle mura e in una delle porte che le attraversano.\nA partire dalla Dinastia Qin la citt\u00e0 era conosciuta col nome di Wu. Xiang Yu inizi\u00f2 qui la sua storica rivolta del 209 a.C., contribuendo alla fine della Dinastia Qin. Il nome attuale di Suzhou venne assegnato alla citt\u00e0 nel 589, durante la Dinastia Sui.\nDopo il completamento del Gran Canale nel VI secolo, Suzhou si ritrov\u00f2 in una zona strategica, al centro di un'importante via commerciale, che la render\u00e0 una delle maggiori citt\u00e0 industriali e commerciali della storia della Cina.\nNell'825, durante la Dinastia Tang, venne costruito un altro canale artificiale dal poeta cinese Bai Juyi, per poter collegare la citt\u00e0 con Huqiu a scopo turistico. Nel 1035 venne eretto un tempio di Confucio per opera di un altro grande poeta cinese, Fan Zhongyan; il tempio divenne ben presto meta di visite anche imperiali.\nNel febbraio del 1130 l'esercito della Dinastia J\u012bn saccheggi\u00f2 e distrusse la citt\u00e0, che venne distrutta nuovamente anche durante l'invasione mongola nel 1275 e agli inizi della Dinastia Ming, nel 1367. La citt\u00e0 fu visitata da Marco Polo e descritta ne \"Il Milione\":\nDopo questi rovesci, la citt\u00e0 ebbe una storia ben pi\u00f9 prospera. Durante le dinastie Ming e Qing vennero costruiti gran parte dei suoi famosi giardini. Un ultimo rovescio Suzhou lo sub\u00ec nel 1860, durante la rivolta dei Taiping, quando venne catturata dall'esercito ribelle. La liberazione avvenne solo nel novembre del 1863 per opera di Charles George Gordon.\nDurante l'invasione giapponese del 1937 molti dei giardini della citt\u00e0 vennero devastati; solo negli anni cinquanta vennero restaurati al loro antico splendore.\nNel 1997 i Giardini classici di Suzhou sono entrari nell'elenco dei patrimoni dell'umanit\u00e0 dell'UNESCO.\nMonumenti e luoghi d'interesse.\nNumerosi giardini classici sono conservati in citt\u00e0. Costituiscono un notevole esempio di giardino tradizionale cinese, tanto che otto di questi sono stati dichiarati dall'UNESCO patrimonio dell'umanit\u00e0. Fra essi spiccano il Giardino dell'Umile Amministratore, del 1509; il Giardino del Maestro delle Reti, del XII secolo; il Giardino della Foresta dei Leoni, del 1342; il Giardino del Padiglione delle Onde che Irrompono, del XII secolo.\nQuesto tempio, fondato nel IX secolo, conserva solo le due snelle pagode gemelle risalenti al XII secolo, costruite in laterizi.\nUna leggenda narra che sulla collina dove sorge il tempio, il re He Lu del Regno di Wu (V secolo) si allenava con la sua spada e che 3 giorni dopo la sua morte apparve sul sito una tigre bianca, che diede il nome al luogo di \"Collina della Tigre\".\nSpicca nel complesso l'antica Pagoda della Collina della Tigre, eretta fra il 907 e il 961.\nSorge sull'angolo sud-ovest della citt\u00e0 storica ed \u00e8 l'antica superstite della cinta muraria che cingeva Suzhou. Risale all'epoca ming.\nGli edifici che lo compongono risalgono al XII secolo (epoca song). Oggi ospita il Museo di Suzhou."}
{"id": "312221", "revid": "35804", "url": "https://it.wikipedia.org/wiki?curid=312221", "title": "Piano Quadrato", "text": ""}
{"id": "312224", "revid": "110157", "url": "https://it.wikipedia.org/wiki?curid=312224", "title": "Neighborhood Watch (album)", "text": "Neighborhood Watch \u00e8 il terzo album dei Dilated Peoples, gruppo Hip hop californiano."}
{"id": "312230", "revid": "6923", "url": "https://it.wikipedia.org/wiki?curid=312230", "title": "Rafting", "text": "Il Rafting \u00e8 una discesa fluviale su un particolare gommone inaffondabile e autosvuotante chiamato \"raft\".\nDescrizione.\n\u00c8 praticabile a tutti i livelli, sia sulle rapide pi\u00f9 impetuose che su percorsi tranquilli, paragonandolo allo sci si pu\u00f2 fare dal Freeride al fondo. I pericoli fisici sono legati al possibile ribaltamento del gommone con rischio di annegamento, all'impatto violento contro rocce e all'ipotermia: tutti questi fattori sono ampiamente, ma non del tutto, mitigati da misure di sicurezza del giubbotto di salvataggio, dal casco e dalla muta.\nI gradi di difficolt\u00e0 nella navigabilit\u00e0 dei fiumi su cui si scende con il \"raft\" sono ordinati secondo la scala WW, ufficialmente riconosciuta dalla International Canoe Federation (ICF), organismo che riunisce le federazioni nazionali di canoa e kayak.\nLa uno dei componenti fondamentali \u00e8 la guida, la quale possiede un particolare brevetto governa l'equipaggio tra le rapide grazie alle pagaie, mentre per la sicurezza di tutto l'equipaggio sono previsti:\nDisciplina sportiva.\nIl \"rafting\" \u00e8 anche una disciplina sportiva a tutti gli effetti e la Federazione Italiana Rafting \"(F.I.Raft),\" riconosciuta dal CONI, organizza annualmente il campionato italiano nel quale gareggiano numerosi club nelle varie discipline (fondo, velocit\u00e0, testa a testa e slalom).\nIl 25 giugno 2010, \u00e8 stato ufficialmente riconosciuto dal CONI come disciplina sportiva associata alla Federazione Italiana Canoa Kayak \"(F.I.C.K.)\".\nLa World Rafting Federation organizza i campionati mondiali e numerosi altri eventi internazionali. Nel 2010, i campionati europei di rafting R6 si sono tenuti dal 2 al 6 giugno in Val di Sole nell'alto corso del torrente Noce, nel Trentino, nel 2021 i campionati del mondo, dopo lo stop per la pandemia, sono ripartiti con l'edizione organizzata in Francia, a L'Argenti\u00e8re-la-Bess\u00e9e.\nLe competizioni, sia a livello nazionale che a livello internazionale, sono suddivise in 4 specialit\u00e0 :\nIl periodo migliore per fare rafting \u00e8 intorno a marzo.\nDal 2014 a Vigevano (PV) preso la societ\u00e0 sportiva AqQua Canoa &amp; Rafting sul fiume Ticino si svolge il Campionato Studentesco Regionale riservato agli studenti delle scuole secondarie di I grado, a dimostrazione che questo sport pu\u00f2 essere praticato a qualsiasi et\u00e0 in piena sicurezza. Di anno in anno poi il numero di gare ed eventi nazionali \u00e8 cresciuto e la disciplina si \u00e8 aperta anche al pararafting, specialit\u00e0 con cui l'Italia gi\u00e0 da diversi anni partecipa anche ai campionati mondiali.\nOgni anno viene organizzato un campionato italiano aperto a tutte le categorie."}
{"id": "312234", "revid": "81103", "url": "https://it.wikipedia.org/wiki?curid=312234", "title": "Eva Klotz", "text": "Biografia.\n\u00c8 nata nella frazione di Valtina (\"Walten\") in Val Passiria. \u00c8 la prima dei sei figli avuti dal terrorista Georg Klotz (aderente all'organizzazione terroristica \"Befreiungsausschuss S\u00fcdtirol\"), detto \"Il Martellatore della Val Passiria\" per la sua attivit\u00e0 dinamitarda, su cui ha scritto un libro nel 2002 intitolato \"Freiheitsk\u00e4mpfer f\u00fcr die Einheit Tirols\" (\"Combattente per la libert\u00e0 e l'unit\u00e0 del Tirolo\"). Ha studiato Scienze dell'Educazione all'Universit\u00e0 di Innsbruck.\nA 25 anni \u00e8 entrata in politica, iniziando la propria carriera nell\"Heimatbund\" nel 1976, dichiarando: \u00abLa mia infanzia \u00e8 stata segnata dalle vicende di mio padre\u00bb. Tra il 1980 e il 1983 \u00e8 stata consigliera comunale a Bolzano come indipendente e unica donna in un gruppo di 11 uomini; in seguito divenne consigliere provinciale, eletta con 3.500 preferenze. Nella prima seduta del consiglio, Eva Klotz si presenta vestita con un \"Dirndl\", da cui deriva il suo soprannome \"La Pasionaria\". Nel 1983, in disaccordo con la posizione della S\u00fcdtiroler Volkspartei (favorevole a un'autonomia sudtirolese all'interno dello Stato italiano), decise di uscire dal partito, lasciandosi alle spalle diversi amici come Magnago, Benedikter, Riz e Volgger.\nNel 1989 \u00e8 fondatrice e leader dell\"Union f\u00fcr S\u00fcdtirol\", per la quale \u00e8 stata consigliere provinciale, carica che, a norma dello statuto speciale della Regione, comporta anche il diritto a fare parte del Consiglio regionale del Trentino-Alto Adige, costituito dai membri dei Consigli provinciali di Trento e di Bolzano. Attraverso questo nuovo partito, Eva Klotz inizia a raccogliere molte simpatie tra le associazioni Sch\u00fctzen. Dopo il congresso del 5 maggio 2007 \u00e8 uscita dal partito con parte del gruppo dirigente, per dissapori con Andreas P\u00f6der.\nL'11 maggio 2007 Eva Klotz ha fondato la \"S\u00fcd-Tiroler Freiheit\" dichiarando \u00abSiamo un movimento di raccolta e non un nuovo partito\u00bb. In questo nuovo movimento Klotz ha ideato di mettere a ogni valico (su strada o sentiero di montagna) un cartello che recita: \u00ab\"S\u00fcd-Tirol ist nicht Italien!\"\u00bb ovvero tradotto in italiano, \u00abL'Alto Adige non \u00e8 Italia\u00bb. Tali pannelli, corredati da una breve spiegazione (in tedesco, ladino, inglese, francese, spagnolo e italiano) riguardo alle rivendicazioni di autonomia avanzate dal suo movimento, hanno suscitato molte polemiche e sono stati pi\u00f9 volte bersaglio di atti vandalici e tentativi di rimozione (tuttavia, essendo licenziati come pannelli pubblicitari e posti in territorio austriaco, non violano formalmente alcuna legge italiana).\nEva Klotz \u00e8 anche nota per la sua abitudine nel praticare il naturismo. Ha avuto alcuni scontri con il partito della Lega Nord in merito a una apertura di una spiaggia apposita in localit\u00e0 \"Laguna del Mort\", nei pressi di Jesolo.\nInizialmente fu sposata con un dentista della Transilvania, ma il matrimonio fall\u00ed. Si \u00e8 poi risposata con Hans Bachmann, con il quale vive a Bolzano. Si presenta spesso vestita in tipico abbigliamento tirolese (\"Dirndl\") e tiene sempre i capelli raccolti in una lunga treccia, riguardo alla quale \u00e8 solita raccontare: \u00abNon mi taglio i capelli dal 1952 da quando mio padre mi rap\u00f2 a zero\u00bb.\nAssieme al presidente della provincia, Luis Durnwalder, al famoso scalatore Reinhold Messner alla giornalista Lilli Gruber e ad altri noti personaggi locali, Eva Klotz \u00e8 stata raffigurata in una carta da gioco da Watten dall'artista Egon Rusina.\n\u00c8 stata pi\u00f9 volte accusata di vilipendio alla bandiera italiana a causa di alcuni suoi manifesti provocatori; in particolare in uno dei questi si vedeva una scopa di saggina spazzare via la bandiera italiana lasciando dietro di s\u00e9 una scia bianco-rossa, ovvero i colori del Tirolo, con la scritta \"Il Sudtirolo pu\u00f2 rinunciare all'Italia\". Eva Klotz si \u00e8 difesa al riguardo, negando che il messaggio del manifesto fosse \"Italia=spazzatura\", e adducendo un riferimento alla cultura tirolese, nella quale la scopa di saggina indica la fine del carnevale. Per tale manifesto \u00e8 stata condannata a pagare una multa di 2000 euro. Il 22 dicembre 2011 la Corte europea ha invece accolto il ricorso sulla multa. Altro pi\u00f9 recente manifesto offensivo elaborato da Eva Klotz assieme a Sven Knoll accusa i Carabinieri (come secondo Minniti, presidente consiglio provinciale, sarebbe confermato dalla lettura degli atti giudiziari) di essere stati dei \"torturatori\" di sudtirolesi negli anni sessanta.\nIl 17 novembre 2014 ha rassegnato le dimissioni dal consiglio provinciale altoatesino, ove sedeva ininterrottamente da 31 anni, dichiarando di volere stare pi\u00f9 vicina al marito, gravemente malato. Al suo posto \u00e8 subentrata Myriam Atz Tammerle.\nIl 9 aprile 2018 viene condannata dal tribunale di Bolzano a 3.000 euro di ammenda per vilipendio alla bandiera italiana.\n\u00c8 inoltre coinvolta nello scandalo vitalizi che ha interessato il consiglio provinciale di Bolzano; da una stima del 2016 ha incassato circa 946.000 euro dallo Stato Italiano.\nPosizioni politiche.\nEva Klotz si attesta da sempre su posizioni molto decise e radicali per l'autodeterminazione del popolo tirolese e il distacco dell'Alto Adige dall'Italia\n. Essa tende tuttavia a distinguersi da altri esponenti politici dell'indipendentismo sudtirolese, anche del suo partito, che si sono resi partecipi di azioni o dichiarazioni considerate scioviniste o xenofobe dai commentatori, come anche il suo ex compagno di partito Andreas P\u00f6der. Il suo movimento, S\u00fcd-Tiroler Freiheit, \u00e8 membro della coalizione europea Alleanza Libera Europea: appoggia, quindi, una coalizione formata da partiti europei autonomisti, indipendentisti, ambientalisti e anti centralisti."}
{"id": "312251", "revid": "125037925", "url": "https://it.wikipedia.org/wiki?curid=312251", "title": "Antonio Labriola", "text": "Biografia.\nNacque da Francesco Saverio, insegnante ginnasiale di lettere, e da Francesca Ponari. Il padre, oriundo di Brienza, era nipote diretto di Mario Pagano.\nNel 1861 si iscrisse alla facolt\u00e0 di lettere e filosofia dell'Universit\u00e0 di Napoli, citt\u00e0 nella quale la famiglia si era trasferita. Qui studia con gli hegeliani Augusto Vera e Bertrando Spaventa, il cui appoggio gli procura nel gennaio del 1864 un posto di applicato di pubblica sicurezza nella segreteria del prefetto.\nGi\u00e0 il 3 maggio 1862 finisce di scrivere \"Una risposta alla prolusione di Zeller\", un'opera in cui osteggia il neokantiano Eduard Zeller, professore dell'Universit\u00e0 di Heidelberg, grande storico della filosofia greca; contro ogni ipotesi di un ritorno a Kant, Labriola rivendica l'attualit\u00e0 dell'hegelismo. Tuttavia lo scritto fu pubblicato postumo, nel 1906.\nLabriola non concluse gli studi universitari: nel 1865 consegu\u00ec il diploma di abilitazione e insegn\u00f2 nel ginnasio Principe Umberto di Napoli; il 23 aprile 1866 sposa Rosalia Carolina von Sprenger, una palermitana di origini tedesche e di confessione evangelica, maestra nella scuola \"Garibaldi\" di Napoli, da cui ebbe tre figli: Michelangelo Francesco, Francesco Felice Alberto e Teresa Carolina. Di quest'anno \u00e8 il saggio, premiato dall'Universit\u00e0 di Napoli, sull\"Origine e natura delle passioni secondo Spinoza\", che mostra gi\u00e0, nell'interesse del filosofo olandese, unito ai contemporanei studi della filosofia di Ludwig Feuerbach, una significativa presa di distanze dall'idealismo in favore del materialismo.\nNel 1869 scrive il saggio \"La dottrina di Socrate secondo Senofonte, Platone ed Aristotele\", premiata nel 1871 dalla Reale Accademia di Scienze morali e politiche di Napoli. Consegue la libera docenza in filosofia della storia e si mette in aspettativa in attesa di ottenere un incarico nell'Universit\u00e0; scrive la dissertazione \"Esposizione critica della dottrina di G. B. Vico\" e collabora con il giornale svizzero \"Basler Nachrichten\", al quale invia corrispondenze politiche, al quotidiano napoletano \"Il Piccolo\", fondato e diretto da Rocco de Zerbi, ex garibaldino e futuro deputato, leader dell\"Unione liberale\", gruppo politico di stampo liberal-conservatore, nazionalista ed imperialista al quale Labriola aderisce. Entra anche nella redazione della \"Gazzetta di Napoli\" e, nel febbraio 1872, in quella de \"L'Unit\u00e0 Nazionale\", diretta da Ruggiero Bonghi, al \"Monitore\" di Bologna e alla \"Nazione\" di Firenze, nella quale escono nell'estate del 1872 le sue dieci \"Lettere napoletane\". Nel 1873 si dichiara herbartiano in psicologia e in morale, pubblicando a Napoli i saggi \"Della libert\u00e0 morale\", dedicata ad Arturo Graf e \"Morale e religione\".\nTra gli anni '60 e '70 Labriola, ancora hegeliano-spaventiano, svolse una riflessione politico-filosofica sullo Stato identificato hegelianamente come \"Stato etico\". L\u2019idea labrioliana di \u201cStato etico\u201d si esplica sul doppio binario della formazione di una classe dirigente realmente nazionale, di altissimo profilo intellettuale e morale, animata dal desiderio di rafforzare il giovane Regno d'Italia, e su quello del contrasto al tentativo d\u2019espropriazione \u201cmonopolistica\u201d della Chiesa cattolica sull\u2019istruzione di massa. La concezione dello Stato, elitista e laica, di Labriola assomiglia in tutto e per tutto a quella del suo maestro Bertrando Spaventa, con la sua teoria della \u00abordinata e corretta\u00bb ascensione sociale delle masse in seno alla comunit\u00e0 nazionale italiana nata dal Risorgimento. Il gruppo facente capo a Spaventa (e che successivamente si raggrupper\u00e0 attorno ad Antonio Starabba di Rudin\u00ec) \u00e8 identificato come il settore rigidamente laicista della Destra Storica e quindi come quello pi\u00f9 propenso ad accogliere istanze di stampo etico-hegeliano ed anticlericale.\nTrasferitosi nel 1873 a Roma, ove muore di difterite il figlio Michelangelo, supera nel 1874 il concorso alla cattedra di filosofia e pedagogia all'Universit\u00e0 di Roma. Nel 1876 pubblic\u00f2 il saggio \"Dell'insegnamento della storia\" e l'anno dopo \u00e8 direttore del Museo di istruzione e di educazione: sono anni in cui Labriola mostra un particolare impegno verso il miglioramento del livello professionale degli insegnanti e la diffusione dell'istruzione di base della popolazione, inteso come primo passo per una maggiore democrazia del paese. A questo scopo s'informa sugli ordinamenti scolastici dei paesi europei: nel 1880 pubblica gli \"Appunti sull'insegnamento secondario privato in altri Stati\" e nel 1881 l\"Ordinamento della scuola popolare in diversi paesi\". Contemporaneamente Labriola abbandona le convinzioni politiche di moderato liberalismo per approdare a posizioni radicali: oltre alla lotta all'analfabetismo, auspica l'intervento dello Stato nell'economia, una politica sociale di assistenza ai poveri, il suffragio universale che permetta anche a candidati operai l'ingresso al Parlamento.\nNel 1887 ottiene la cattedra di filosofia della storia all'Universit\u00e0 di Roma e inizia un corso di storia del socialismo. A seguito di notizie che danno imminente la stipula del Concordato con il Vaticano, Labriola tiene all'Universit\u00e0 la conferenza \"Della Chiesa e dello Stato a proposito della conciliazione\", considerando una minaccia per la libert\u00e0 di pensiero ogni accordo con la Chiesa, temendone l'ingerenza nella vita pubblica italiana; il 18 novembre 1887 il quotidiano romano \"La Tribuna\" pubblica una sua lettera in cui, tra l'altro, scrive di essere \u00abteoricamente socialista ed avversario esplicito delle dottrine cattoliche\u00bb e il 22 gennaio 1888, nella conferenza \"Della scuola popolare\", auspica l'abolizione dell'insegnamento religioso.\nLa condizione evocata per lo Stato \u00e8 quella della laicit\u00e0, distante da ingerenze, con una formazione che non preveda l'insegnamento religioso e con la necessit\u00e0 \"di ripigliare le vie legali della sovraeminenza dello Stato sulla Chiesa\", che verr\u00e0 simboleggiata pubblicamente nel 1885 dall'iniziativa dell'erezione della statua di Giordano Bruno in Campo de' Fiori, Roma, di cui si fece promotore assieme a Bertrando Spaventa, per la cui realizzazione ottennero sostegno proveniente da finanziatori europei ed anche americani.\nIl 2 marzo 1888, sul giornale \"Il Messaggero\", depreca l'uso della forza pubblica contro le manifestazioni; il 16 dicembre tiene agli operai di Terni un discorso su \"Le idee della democrazia e le presenti condizioni dell'Italia\", in cui afferma di impegnarsi personalmente in politica e dichiara di desiderare un \u00abgoverno del popolo mediante il popolo stesso\u00bb e la formazione di un grande partito popolare. Il 2 maggio 1890 scrive che \u00abI parlamenti, come forma transitoria della vita democratica d'origine borghese, spariranno col trionfo del proletario\u00bb e il 20 giugno tiene nel Circolo operaio romano di studi sociali il discorso \"Del socialismo\" commemorando la Comune di Parigi.\nNell'ottobre Labriola saluta il congresso della socialdemocrazia tedesca a Halle scrivendo che \u00abIl proletariato militante proceder\u00e0 sicuro sulla via che mena diritto alla socializzazione dei mezzi di produzione ed l'abolizione del presente sistema di salariato, fidando solo nei suoi propri mezzi e nelle sue proprie forze\u00bb.\nNel 1890 entra in rapporto epistolare con Engels, che conoscer\u00e0 nel 1893 a Zurigo, e con i maggiori dirigenti socialisti europei, Kautsky, Liebknecht, Bebel, Lafargue, mentre rimprovera a Filippo Turati, il pi\u00f9 prestigioso leader socialista italiano e direttore della rivista \"Critica sociale\", superficialit\u00e0 teorica e arrendevolezza nei confronti degli avversari politici. Vuole che il Partito socialista, che deve nascere ufficialmente con il Congresso di Genova del 14 agosto 1892, sia un partito di operai e non di intellettuali positivisti borghesi. Vede nei Fasci siciliani un concreto esempio di socialismo popolare e rivoluzionario e lamenta che il marxismo non riesca a essere compreso in Italia.\nNell'anno accademico 1890-1891 fa lezione sul \"Manifesto\" di Marx ed Engels e scrive a quest'ultimo, nel gennaio del 1893, di star facendo un nuovo corso \u00absu la genesi del socialismo moderno\u00bb ma di non riuscire a risolversi a scriverne un saggio per l'ignoranza su tanti \u00abfatti, persone, teorie, etc, che sono tante fasi, tanti momenti n\u00e9 sentiti n\u00e9 conosciuti in Italia\u00bb, come ribadisce il 7 maggio a Victor Adler che \u00abil marxismo non piglia piede in Italia\u00bb.\nSu sollecitazione del Sorel, scrive \"In memoria del Manifesto dei comunisti\", il primo dei suoi saggi sulla concezione materialistica della storia, terminato il 7 aprile 1895, che esce in francese sulla rivista del Sorel, \"Le Devenir social\"; lo spedisce a Engels in luglio, ricevendone le lodi. Anche il giovane Croce - che ne promuove la stampa in Italia - ne \u00e8 influenzato tanto da attraversare il suo pur breve periodo di adesione al marxismo. Nei due anni successivi Labriola scrive altri due saggi, \"Del materialismo storico, dilucidazione preliminare\" e \"Discorrendo di socialismo e di filosofia\".\n\u00c8 sepolto presso il cimitero acattolico di Roma.\nIl pensiero.\nSchematicamente, possiamo suddividere il percorso filosofico e politico di Labriola in tre diversi momenti: innanzitutto fu propugnatore dell'idealismo hegeliano (influenzato da Bertrando Spaventa, del quale fu allievo a Napoli); successivamente, possiamo distinguere una fase contrassegnata dal rifiuto dell'idealismo in nome del realismo herbartiano, ed infine, il momento della maturit\u00e0, in cui aderisce pienamente al marxismo.\nL'approccio di Labriola al marxismo \u00e8 influenzato da Hegel e Herbart, per cui \u00e8 pi\u00f9 aperto dell'approccio di marxisti ortodossi come Karl Kautsky. Egli vide il marxismo non come una schematizzazione ideologica ed autonoma dalla storia, ma piuttosto come una filosofia autosufficiente per capire la struttura economica della societ\u00e0 e le conseguenti relazioni umane. Era necessario aderire alla realt\u00e0 sociale del proprio tempo storico se il marxismo voleva considerare la complessit\u00e0 dei processi sociali e la variet\u00e0 di forze operanti nella storia. Il marxismo doveva essere inteso come una teoria \u2018critica\u2019, nel senso che esso non asserisce verit\u00e0 eterne ed immutabili ed \u00e8 pronto ad interpretare le contraddizioni sociali secondo le diverse fasi storiche, avendo al centro della sua analisi il lavoro e le condizioni dei lavoratori e dunque la concreta e materiale \"prassi\" umana. La sua descrizione del marxismo come \"filosofia della prassi\" verr\u00e0 ripresa nei \"Quaderni dal carcere\" di Gramsci.\nIn pedagogia Labriola avvert\u00ec l'esigenza collettiva dei tempi nuovi, il bisogno di una scuola popolare che servisse da reale tessuto connettivo dell'Italia post-unitaria, una lotta dunque per la civilt\u00e0, mezzo e fine dell'evoluzione morale (e complessiva) delle classi subalterne.\nNella monografia \"Dell'insegnamento della storia\", del 1876, dedicata alle pi\u00f9 importanti questioni della pedagogia generale, Labriola aveva asserito la centralit\u00e0 dell\"'educazione alla socialit\u00e0\": il metodo pedagogico doveva essere quello della ricerca critica e di dibattito e di sperimentazione, unica via capace di condurre alla padronanza del pensiero logico-razionale e in grado di formare personalit\u00e0 aperte alla ricerca e al confronto (non a caso i primi studi di Labriola erano stati rivolti a Socrate e al metodo socratico). Traducendo in un linguaggio pedagogico moderno, per Labriola era necessaria un'attenzione maggiore ai prerequisiti logici piuttosto che alla struttura interna disciplinare, che comunque va indagata attraverso quella che egli chiama un'epigenesi analitica.\nCelebre fu una sua conferenza tenuta nell'Aula Magna dell'Universit\u00e0 di Roma il 22 gennaio 1888, discorso sollecitato dalla stessa Societ\u00e0 degli Insegnanti della capitale, che poi ne cur\u00f2 la pubblicazione in opuscolo.\nEra necessario dare concretezza a piani di istituzioni scolastiche entro le quali le didattiche si sviluppassero non da una deduzione della teoria, ma come risultato di lotte politiche, di ideali sociali, di tradizioni storiche, di condizioni ambientali. Per Labriola proprio l'azione dell'ambiente storico sociale sugli uomini e la loro reazione ad esso costituiscono il tema dell'educazione. Per cui \u00able idee non cascano dal cielo\u00bb. Il metodo deve partire dalla prassi, dalla pratica e non dalle idee, dai principi astratti.\nIl nucleo essenziale della pedagogia della \u00abprassi\u00bb sta nella percezione della connessione dell'opera educativa con le condizioni dello sviluppo economico-sociale.\nTrockij conobbe \u00abcon entusiasmo\u00bb l'opera di Labriola nel 1898, quand'era detenuto nel carcere di Odessa. Egli scrive nelle sue memorie che \u00abcome pochi scrittori latini, Labriola possedeva la dialettica materialistica, se non nella politica, dov'era impacciato, certo nel campo della filosofia della storia. Sotto quel dilettantismo brillante c'era vera profondit\u00e0. Labriola liquida egregiamente la teoria dei fattori molteplici che popolano l'olimpo della storia guidando di lass\u00f9 i nostri destini\u00bb. Trockij aggiunge che dopo 30 anni continuava a rimanergli in mente \u00abil ritornello \"Le idee non cascano dal cielo\"\u00bb."}
{"id": "312257", "revid": "767487", "url": "https://it.wikipedia.org/wiki?curid=312257", "title": "Forza ionica", "text": "La forza ionica di una soluzione, indicata con la lettera \"I\", \u00e8 una misura della concentrazione totale di ioni presenti in essa. La forza ionica \u00e8 una grandezza chimico-fisica che esprime l'intensit\u00e0 del campo elettrico generato dalle cariche.\n\u00c8 definita dalla seguente equazione:\nnella quale:\nLa somma si intende estesa a tutti gli ioni in soluzione.\nPer un elettrolita di ioni monovalenti che si dissocia 1:1 quale, ad esempio, NaCl, la forza ionica \u00e8 uguale alla concentrazione. Per ioni polivalenti, la forza ionica \u00e8 maggiore della concentrazione.\nSi prenda per esempio una soluzione 0,050\u00a0M di Na2SO4 e 0,020\u00a0M di KCl:"}
{"id": "312262", "revid": "1000897", "url": "https://it.wikipedia.org/wiki?curid=312262", "title": "Intero di Blum", "text": "In matematica, pi\u00f9 precisamente in teoria dei numeri, un numero naturale \"n\" \u00e8 un intero di Blum se formula_1 dove \"p\" e \"q\" sono numeri primi congruenti a 3 in modulo 4 (detti anche primi di Blum), cio\u00e8 se 4 divide sia \"p\" - 3 che \"q\" - 3.\nPer ogni intero di Blum \"n\", -1 ha simbolo di Jacobi modulo \"n\" pari a +1, nonostante -1 non sia un residuo quadratico modulo \"n\".\nPrima che i moderni algoritmi di fattorizzazione, come MPQS e NFS, fossero sviluppati, si pensava che fosse utile scegliere interi di Blum per il modulo di RSA. Questo non \u00e8 pi\u00f9 considerato una precauzione utile, poich\u00e9 MPQS e NFS riescono a fattorizzare interi di Blum con la stessa efficienza di numeri prodotti da primi scelti a caso."}
{"id": "312268", "revid": "264444", "url": "https://it.wikipedia.org/wiki?curid=312268", "title": "Orthanc", "text": ""}
{"id": "312271", "revid": "1718925", "url": "https://it.wikipedia.org/wiki?curid=312271", "title": "Giovanni Chiarini", "text": "Biografia.\nScelto per la spedizione ai laghi equatoriali organizzata dalla Societ\u00e0 Geografica Italiana e guidata da Orazio Antinori, Chiarini arriv\u00f2 nella regione etiopica dello Scioa nell'agosto del 1876. Lasciato a Lit Marefi\u00e0 l'Antinori incapace di proseguire per motivi di salute, nel maggio 1878 Chiarini prosegu\u00ec assieme ad Antonio Cecchi verso meridione.\nI due esploratori raggiunsero il regno del Limu incontrando gravi difficolt\u00e0 dovute all'asperit\u00e0 dei luoghi ed all'ostilit\u00e0 di vari capi locali. Nel febbraio 1879 furono costretti ad arrestarsi presso la residenza della regina di Ghera che, credendoli agenti del re dello Scioa Sahle Mariam (poi divenuto imperatore d'Etiopia con il nome di Menelik II), li imprigion\u00f2.\nQui Chiarini, provato dagli stenti e dalla malaria, mor\u00ec il 5 ottobre 1879 tra le braccia di Antonio Cecchi. Prima di spegnersi egli, chiamato Cecchi vicino a s\u00e9, gli avrebbe detto (come scrive Fernando Aurini in un articolo pubblicato sul Giornale d'Italia del 6 ottobre 1957):\nAntonio Cecchi, che fu poi liberato l'anno successivo alla morte del Chiarini, riusc\u00ec a dargli degna sepoltura.\nLa sua triste sorte commosse profondamente l'opinione pubblica italiana e la sua figura, esaltata dalla pi\u00f9 accesa stampa nazionalista, assunse un'importanza decisiva nel suscitare un maggiore coinvolgimento italiano in campo coloniale.\nCinque anni pi\u00f9 tardi l'africanista Augusto Franzoj, grazie all'aiuto di Menelik, riusc\u00ec a riportare in patria la salma del Chiarini, alla quale la nat\u00eda Chieti rese solenni onoranze funebri. \nA Chieti lungo viale IV Novembre \u00e8 posto un busto di Chiarini realizzato dallo scultore Trieste Del Grosso nel 1936\nGabriele D'Annunzio gli ha dedicato il suo primo libro di poesie \"Primo vere\" (1879), il comune di Chieti gli ha dedicato una strada del centro storico e un busto all'ingresso della villa comunale."}
{"id": "312277", "revid": "39224", "url": "https://it.wikipedia.org/wiki?curid=312277", "title": "Ununhexio", "text": ""}
{"id": "312278", "revid": "729019", "url": "https://it.wikipedia.org/wiki?curid=312278", "title": "Retina", "text": "La retina \u00e8 la membrana pi\u00f9 interna del bulbo oculare e la componente fondamentale per la suddivisione in punti immagine, di quelle refratte dall'ottica dell'occhio (cornea, umor acqueo, cristallino e umor vitreo). Formata dalle cellule recettori, coni e bastoncelli, \u00e8 responsabile della trasformazione da energia luminosa in potenziale elettrico (impulsi neurali) incanalato dal nervo ottico a quella parte del cervello predisposta alla visione. Secondo alcuni studiosi, la retina \u00e8 parte stessa del cervello, e non un organo esterno. La retina umana presenta uno spessore variabile da circa 0,4\u00a0mm nella parte centrale (opposta alla pupilla dell'iride), a 0,1 mm nella parte pi\u00f9 marginale. E nel suo complesso, riveste quasi l'intero bulbo oculare interno, coprendo circa 270\u00b0 della sezione, fino al corpo ciliare.\nVascolarizzazione e innervazione.\nNella retina sono presenti due dispositivi vascolari indipendenti fra loro e posti nelle facce interne ed esterne: il \"sistema dell'arteria centrale della retina\" e il \"sistema coriocapillare\".\nSistema dell'arteria centrale della retina.\nL'arteria centrale della retina entra nel bulbo oculare attraverso la papilla ottica e si divide subito in quattro rami che direttisi alla periferia si ramificano ulteriormente senza anastomizzare fra loro. I capillari sono formati da cellule endoteliali uniti da giunzioni molto strette poggianti su una membrana basale e ricoperti da periciti.\nIl drenaggio venoso avviene attraverso quattro rami che convergono alla papilla confluendo nella \"vena centrale della retina\".\nNel complesso il sistema dell'arteria centrale della retina \u00e8 deputato all'irrorazione delle cellule gangliari e bipolari e dello strato delle fibre nervose.\nSistema coriocapillare.\nLe \"arterie ciliari posteriori\" formano un anello arterioso (o \"cerchio arterioso\" o \"anello di Haller\") intorno alla porzione intrabulbare del nervo ottico, decorrono radialmente e terminano quasi subito in capillari dal lume ampio e dalle pareti lasse.\nIl drenaggio venoso avviene grazie alle \"vene vorticose\".\nNel complesso \u00e8 deputato all'irrorazione dell'epitelio pigmentato e dei fotorecettori.\nDrenaggio linfatico.\nIl drenaggio linfatico si costituisce in spazi perivascolari, che comunicano con gli spazi delle meningi encefaliche dove poi la linfa si riversa.\nStruttura.\nLa retina \u00e8 considerata come una estroflessione del diencefalo e viene divisa in tre porzioni: la parte ottica (applicata alla coroide), la parte ciliare (aderente al corpo ciliare) e la parte iridea. Di queste, le componenti ciliare e iridea formano la \"retina cieca\" che, sprovvista di recettori, aderisce alle due strutture ed \u00e8 di natura esclusivamente epiteliale. Solo la parte ottica, quindi, possiede i fotorecettori e, lungo il suo spessore, \u00e8 suddivisibile in due foglietti: lo strato delle cellule pigmentate (esterno) e la porzione nervosa (interna).\nNella retina \u00e8 possibile distinguere tre regioni:\nStrati retinici.\nLa retina \u00e8 costituita da una serie di dieci strati sovrapposti:\nStrato dell'epitelio pigmentato.\nQuesto strato, il pi\u00f9 esterno, \u00e8 formato da cellule epiteliali che aderiscono alla coroide e che contengono la \"fuscina\", un pigmento scuro. Di forma esagonale, inviano sottili espansioni ricche di microvilli fra i coni e i bastoncelli con il compito di fagocitare le membrane dei dischi pi\u00f9 esterni, garantendo un rinnovamento delle strutture recettoriali che vengono poi riformate per gemmazione interna.\nStrato dei fotorecettori.\nLo strato dei fotorecettori, come dice il nome, \u00e8 costituito da una parte dalle cellule recettoriali presenti nell'occhio e sensibili alle radiazioni luminose: i coni e i bastoncelli. Tali cellule sono cos\u00ec chiamate per via della forma del loro segmento esterno, detto anche \"articolo\" (che occupa proprio questo strato). La principale differenza che si ripercuote su una diversa capacit\u00e0 funzionale \u00e8 la presenza di \"rodopsina\" nei bastoncelli e di pigmenti sensibili a tre diverse frequenze di onde elettromagnetiche (rosso, blu e verde) nei coni. Nel complesso i bastoncelli sono circa 110 milioni, mentre i coni 7 milioni circa.\nEntrambi i tipi i cellule sono disposte perpendicolarmente alla membrana limitante esterna e rivolgono la loro estremit\u00e0 libera allo strato dell'epitelio pigmentato: i bastoncelli arrivano a contatto con le cellule, i coni no.\nFra la membrana limitante esterna e lo strato epiteliale \u00e8 compreso l'articolo esterno, conico o cilindrico, formato da dischi di reticolo endoplasmatico impilato, presente solo nei coni (non nei bastoncelli) che sono in continuit\u00e0 con la membrana plasmatica cellulare. Oltre la membrana limitante l'articolo esterno continua con un ciglio, costituito dalla classica formazione a nove coppie di microtubuli, che termina in un centriolo (formato da nove gruppi di tre tubuli ciascuno detto \"ellissoide\") presente nel \"segmento\" o \"articolo\" interno a cui fa seguito una zona detta \"mioide\", povera di mitocondri, ma ricca di reticolo endoplasmatico e apparato di Golgi. Tale articolo \u00e8 poi collegato al corpo del recettore tramite la fibra esterna, meglio evidente nei bastoncelli. Il corpo continua con la fibra interna, che termina con la sinapsi.\nLa disposizione dei bastoncelli \u00e8 a piccoli gruppi separati da un cono nella maggior parte della retina. Nelle vicinanze dell'ora serrata si assiste ad una diminuzione del numero di bastoncelli, mentre nella fovea si osserva una disposizione particolare: fino a 0,25\u00a0mm dal suo centro sono presenti solo coni; pi\u00f9 ci si allontana, pi\u00f9 i bastoncelli si fanno via via pi\u00f9 numerosi (fino anche ad essere 20 volte i coni) a 3\u20134\u00a0mm.\nMembrana limitante esterna.\nLe giunzioni presenti tra le fibre esterne dei recettori e con le espansioni terminali delle cellule di M\u00fcller formano la membrana limitante esterna, che separa gli articoli interni dai corpi cellulari delle cellule recettoriali. \u00c8 sottile e regolare..\nStrato dei granuli esterni.\nTale strato \u00e8 formato dai corpi cellulari delle cellule recettoriali, separati dai prolungamenti lamellari delle cellule di M\u00fcller. Ha uno spessore di 30-40\u00a0\u00b5m.\nStrato plessiforme esterno.\nLo strato plessiforme \u00e8 formato da un intreccio di sottili fibre che decorrono in vari sensi. All'interno si trovano le estremit\u00e0 finali delle fibre interne delle cellule recettoriali con i loro i rigonfiamenti terminali (sferule nei bastoncelli e pedicelli nei coni) e quelli delle cellule bipolari, le espansioni delle cellule orizzontali e cellule di M\u00fcller che attraversano. Qui sono presenti le sinapsi tra i recettori con le loro fibre interne, gli assoni esterni delle cellule bipolari e le espansioni di quelle orizzontali che formano, in genere, delle \"triadi\" nelle quali ciascuna fibra interna recettoriale entra in contatto con il suo rigonfiamento terminale con le espansioni di due cellule orizzontali diverse e un assone di una cellula bipolare.\nStrato dei granuli interni.\nLo strato dei granuli interni \u00e8 formato dai pirenofori delle cellule bipolari, orizzontali, di M\u00fcller e amacrine.\nStrato plessiforme interno.\n\u00c8 formato da un intreccio delle fibre interne delle cellule bipolari, gangliari e amacrine. \u00c8 costituita da tre bande che, in dall'esterno all'interno, sono (tra parentesi il tipo di sinapsi):\nStrato delle cellule multipolari.\nTale strato \u00e8 formato dai pirenofori delle cellule multipolari i cui dendriti si impegnano nello strato plessiforme interno, mentre gli assoni entrano nella costituzione del nervo ottico. \u00c8 possibile trovare anche corpo ed espansione di astrociti e alcuni prolungamenti delle cellule di M\u00fcller.\nStrato delle fibre nervose.\nQuesto strato, come dice il nome, \u00e8 formato da fibre nervose che nascono dalle cellule gangliari. Nella parte anteriore della parte ottica \u00e8 molto sottile e si inspessisce fino ad arrivare a 20\u00a0\u00b5m di spessore in prossimit\u00e0 della papilla la quale accoglie al suo centro le fibre provenienti dalle regioni pi\u00f9 periferiche e nella periferia quelle provenienti da porzioni pi\u00f9 vicine. Le fibre seguono una direzione meridiana che diviene concentrica vicino alla macula.\nMembrana limitante interna.\nTale membrana forma il limite fra retina e corpo vitreo il quale rimane separato tramite una membrana basale. \u00c8 formata dalla parte terminale delle cellule di M\u00fcller e degli astrociti.\nCellule retiniche.\nOltre ai coni e ai bastoncelli di cui si \u00e8 gi\u00e0 accennato nel precedente paragrafo, nella retina sono presenti altre tipologie cellulari che contraggono sinapsi con le cellule recettoriali o che impegnano con le loro fibre i diversi strati.\nCellule bipolari.\nLe cellule bipolari sono neuroni che presentano due assoni, uno esterno che contrae sinapsi con i recettori (strato plessiforme esterno) e uno interno che invece le contrae con le cellule gangliari e con i dendriti delle cellule amacrine (strato plessiforme interno) formando le \"diadi\". Il loro pirenoforo (la parte in cui \u00e8 situato il nucleo) \u00e8 contenuto nello strato dei granuli interni.\nTali cellule possono essere distinte in \"monosinaptiche\" se contraggono sinapsi con un solo recettore (questo avviene solo con i coni della fovea e tale rapporto 1:1 viene mantenuto anche nelle sinapsi con le cellule multipolari) o \"multisinaptiche\" quando effettuano sinapsi con pi\u00f9 coni o pi\u00f9 bastoncelli (ma mai con coni o bastoncelli insieme).\nUn ulteriore distinguo \u00e8 in base al tipo di eccitazione, quindi cellule \"on\" od \"off\".\nIn ultima si pu\u00f2 tenere conto del tipo di sinapsi con i coni e si hanno quindi contatti sinaptici di \"tipo piano\" o \"invaginati\".\nCellule orizzontali.\nSono interneuroni inibitori utilizzanti l'acido \u03b3-aminobutirrico come neurotrasmettitore. Sono situate esclusivamente nello strato plessiforme esterno dove contraggono sinapsi con le terminazioni di coni, bastoncelli e tra gli apici dei loro stessi dendriti.\nCellule gangliari.\nLe cellule gangliari o \"multipolari\" sono neuroni multipolari che con i loro dendriti contraggono sinapsi con le cellule bipolari o le cellule amacrine nello strato plessiforme interno mentre con il loro assone si impegnano nel nervo ottico per abbandonare il globo oculare.\nLe cellule che contraggono pi\u00f9 sinapsi sono dette \"a parasole\", mentre quelle che contraggono una singola sinapsi poich\u00e9 derivano di coni della fovea sono dette \"nane\". Anche queste possono essere \"on\" od \"off\".\nCellule amacrine.\nLe cellule amacrine sono neuroni privi di assone in quanto i dendriti fungono anche per tale struttura. Il loro pirenoforo \u00e8 in genere collocato nella parte pi\u00f9 profonda dello strato dei granuli interni, ma si pu\u00f2 localizzare anche a ridosso dello strato gangliare. Contraggono sinapsi con cellule bipolari (a formare le diadi) e con altre cellule amacrine usando diversi classi di neurotrasmettitori quali: glicina, acetilcolina e acido \u03b3-aminobutirrico.\nCellule gliali retiniche.\nSono cellule gliali che costituiscono la glia della retina e sono costituite dai normali astrociti, dalla microglia e dalle cellule di M\u00fcller che avvolgono i fotorecettori e li separano dal resto dei tipi cellulari (tranne che nelle zone sinaptiche) mantenendo l'omeostasi dell'ambiente extracellulare..\nDerivazione embriologica.\nLa retina si sviluppa dalle pareti del calice ottico (un'evaginazione del prosencefalo) che \u00e8 formato da due foglietti: quello esterno dar\u00e0 vita all'epitelio pigmentato retinico, mentre quello interno a tutti gli altri strati (parte nervosa della retina).\nQuesti foglietti non nascono fusi, ma separati dallo \"spazio intraretinico\" che durante lo sviluppo embrionale si fa virtuale senza portare ad una vera e propria fusione dal momento che nell'adulto poi pu\u00f2 avvenire il distacco della retina.\nDal momento che la vescicola ottica si invagina a formare il calice ottico, le parti sensibili alla luce dei fotorecettori sono rivolti verso l'epitelio pigmentato causando un'inversione della retina. Questo comporta un passaggio obbligatorio della luce per tutto lo spessore retinico che, per\u00f2, essendo trasparente non ha influenze sulle radiazioni luminose.\nLa mielinizzazione delle fibre del nervo ottico non si completa prima della nascita dal momento che questo avviene dopo che l'occhio \u00e8 stato esposto alla luce per 10 settimane circa, ma solo fino a poco prima del disco ottico.\nFisiologia.\nCon le sue cellule sensibili alle radiazioni luminose (fotorecettori) invia al cervello (attraverso il nervo ottico) le informazioni da interpretare. Tra le cellule che compongono la retina si devono ricordare: i coni, responsabili della visione a colori ma sensibili solo a luci piuttosto intense; i bastoncelli, che sono particolarmente sensibili a basse intensit\u00e0 di luce, ma non ai colori. I coni si suddividono in tre differenti tipologie:\nil colore primario giallo \u00e8 assente ed al suo posto troviamo il secondario verde, per poterlo vedere serve una stimolazione elevata dei coni-M e dei coni-L, mentre deve essere quasi nulla quella dei coni-S. Pertanto, i coni operano soprattutto in condizione di luce piena, mentre i bastoncelli permettono la visione anche quando la luce \u00e8 scarsa.\nI fotorecettori sono rivolti verso l'interno dell'occhio e non verso l'esterno, in modo da evitare effetti di riflessione interna all'occhio stesso della luce che genererebbe riverberi nell'immagine percepita. Questo significa che la luce, prima di raggiungere un fotorecettore, deve attraversare tutti gli strati di cellule retiniche. La membrana presente, posta dietro alla retina, \u00e8 molto ricca di melanina: ci\u00f2 le permette di assorbire la luce incidente, evitando i fenomeni di riflessione citati.\nI coni sono presenti maggiormente in una zona centrale della retina, detta fovea. Questa differente densit\u00e0 di fotorecettori \u00e8 responsabile della visione nitida nel punto di fissazione e della visione \"sfumata\" e poco definita nella zona periferica del campo visivo.\nLe cellule neurali presenti nella retina sono stratificate, a partire dai fotorecettori, e possono essere classificate in: cellule orizzontali, bipolari, amacrine e ganglionari; gli assoni di queste ultime formano il nervo ottico che si dipana a partire da una zona particolare detta papilla ottica, un'area in cui mancano i fotorecettori. Infatti, per ogni occhio esiste un punto in cui non si ha visione (il cosiddetto punto cieco, o pi\u00f9 correttamente scotoma fisiologico). Le cellule orizzontali sono, invece, responsabili della comunicazione fra cellule dello stesso strato.\nIn generale a ogni cellula gangliare fanno capo pi\u00f9 fotorecettori; nel caso dei fotorecettori presenti nella f\u00f2vea si ha una cellula gangliare ogni 1-5 coni o bastoncelli. In questo caso l'informazione visiva \u00e8 il risultato di una combinazione di svariate attivazioni di diversi fotorecettori.\nL'esame per misurare lo spessore e per vedere la forma della retina (con una luce polarizzata) \u00e8 la tomografia ottica a coerenza di fase (OCT).\nPatologia.\nDegenerazione della retina.\nLa degenerazione maculare legata all'et\u00e0 (AMD) \u00e8 una delle pi\u00f9 invalidanti patologie della retina ed \u00e8 un processo che in alcuni casi porta progressivamente a sviluppare nuovi vasi sanguigni (neovasi) che vanno a danneggiare questo organo, fino a impedirne il funzionamento.\nPer le persone affette da degenerazione maculare neovascolare legata all'et\u00e0 sono disponibili (a carico del SSN) il pegaptanib ed il ranibizumab, che sono utili nel controllare l'evoluzione della malattia ma solo nella sua forma umida o essudativa, meno frequente e a pi\u00f9 rapida evoluzione. Esiste anche un'altra sostanza, che si chiama bevacizumab, che pu\u00f2 essere efficace in queste forme nel rallentare la degenerazione delle cellule nervose; tuttavia non \u00e8 dispensata dal Servizio Sanitario Nazionale a fini oculistici. Il bevacizumab, quando viene utilizzato, \u00e8 impiegato il pi\u00f9 delle volte off-label perch\u00e9 originariamente \u00e8 stato sintetizzato per trattare il tumore al colon.\nTuttavia, si \u00e8 visto in un secondo momento che era efficace anche per altri usi. Diversi studi internazionali ne attestano l'efficacia per combattere la proliferazione incontrollata dei vasi retinici dannosi e attualmente sono in corso nuovi studi per confrontarne gli effetti con le molecole precedentemente citate. Generalmente gli effetti sono considerati simili, anche se possono differenziarsi per durata nel tempo.\nIn ogni caso, i farmaci generalmente possono rallentare (ma non bloccare) lo sviluppo dei neo-vasi dannosi; ma sono inefficaci nella forma pi\u00f9 comune di degenerazione maculare legata all'et\u00e0, quella detta secca o atrofica, nella quale i neo-vasi non sono presenti."}
{"id": "312284", "revid": "1067855", "url": "https://it.wikipedia.org/wiki?curid=312284", "title": "Croce di Ferro", "text": "La Croce di Ferro (in tedesco: \"Eisernes Kreuz\") \u00e8 una decorazione militare utilizzata dal Regno di Prussia, dall'Impero tedesco e dalla Germania nazista.\nIstituita dal re di Prussia Federico Guglielmo III il 10 marzo 1813, venne consegnata solamente in tempo di guerra: oltre alle guerre napoleoniche e alle guerre franco-prussiane, la Croce di Ferro venne distribuita anche durante la prima e la seconda guerra mondiale; l'ultima \u00e8 stata attribuita nel maggio del 1945, prima della caduta del Terzo Reich.\nLa Croce di Ferro riprende un vecchio simbolo tedesco (l'araldica croce patente) e lo stesso simbolo rappresenta le attuali forze armate della Germania federale, la \"Bundeswehr\".\nForma.\nL'insegna della Croce di Ferro \u00e8 una croce patente nera in ferro brunito racchiusa in una cornice di metallo argentato. Venne disegnata dall'architetto neoclassico Karl Friedrich Schinkel sul modello delle croci distintive dell'Ordine teutonico nel XIV secolo, da cui derivava anche l'emblema di Federico il Grande.\nA differenza di molte altre onorificenze, la Croce di Ferro ha una forma molto semplice, disadorna ed \u00e8 costruita con materiali relativamente comuni e poco costosi (tradizionalmente in ferro, anche se con il passare degli anni si \u00e8 passati allo zinco e all'alluminio).\nIl nastrino per le Croci di Ferro (di seconda classe) degli anni 1813, 1870 e 1914 era di colore nero con due sottili bande bianche laterali. La stessa onorificenza destinata a personale non combattente (civili, medici, ecc.) utilizzava la stessa insegna, ma con i colori del nastrino invertiti (parte centrale bianca e le bande nere). Il bianco e il nero sono i tradizionali colori prussiani.\nAnche se la Croce di Ferro \u00e8 solitamente considerata una decorazione unica, \u00e8 stata in realt\u00e0 istituita pi\u00f9 volte in diversi periodi della storia tedesca quale ricompensa per specifiche campagne militari e per questo, all'interno della medaglia, \u00e8 indicato un numero che indica il conflitto per il quale la decorazione \u00e8 stata assegnata: per esempio una Croce di Ferro della prima guerra mondiale riporta l'anno \"1914\", mentre la stessa decorazione della seconda guerra mondiale riporta l'anno \"1939\". Tutte le Croci di Ferro assegnate durante il secondo conflitto mondiale riportano una svastica apposta al centro della decorazione. Sul lato posteriore delle medaglie del 1870, 1914 e 1939 \u00e8 riportato l'anno \"1813\" a ricordo dell'anno di creazione dell'onorificenza originaria.\nSe la Croce di Ferro veniva assegnata due volte per due diversi conflitti, una spilla (\"Spange\") del secondo conflitto veniva indossata sul nastrino della Croce di Ferro del primo: questo avvenne nel 1939 con alcuni partecipanti della guerra del 1914 e nel 1914 con alcuni, ormai rari, militari ancora in servizio che avevano partecipato al precedente conflitto del 1870.\nPrime decorazioni.\nLa Croce di Ferro venne istituita la prima volta nel 1813 da re Federico Guglielmo III di Prussia in occasione delle guerre contro Napoleone. Guglielmo I, re di Prussia, la istitu\u00ec nuovamente, modificata nelle insegne, il 19 luglio 1870 in occasione della guerra franco-prussiana. I decorati con la Croce di Ferro del 1870 ancora in servizio nel 1895 vennero autorizzati a inserire una spilla per i 25 anni di servizio contenente il numero \"25\" e tre foglie di quercia. La decorazione venne reintrodotta dal \"Kaiser\" Guglielmo II, nuovamente leggermente mutata nelle insegne, il 5 agosto 1914, allo scoppio della prima guerra mondiale.\nNonostante durante questi tre periodi la Croce di Ferro fosse conferita esclusivamente dal Regno di Prussia, che pur aveva una posizione di prominenza nella federazione di Stati che componevano l'Impero tedesco (fondato nel 1871), si tende oggi a considerarla una generica onorificenza tedesca.\nNel 1813, 1870 e 1914 le Croci di Ferro erano suddivise nei seguenti ordini:\nLa Gran Croce era riservata agli alti ufficiali dell'esercito tedesco; inoltre una decorazione ancora pi\u00f9 esclusiva, la Stella di Gran Croce della Croce di Ferro, venne assegnata due volte: a von Bl\u00fccher nel 1813 e al feldmaresciallo Paul von Hindenburg nel 1918. Una terza decorazione dello stesso tipo venne ideata per premiare il generale tedesco pi\u00f9 vittorioso durante la seconda guerra mondiale, ma la sconfitta della Germania nazionalsocialista non diede ulteriore corso all'assegnazione. Le Croci di Ferro di I e II Classe venivano invece assegnate senza limiti di grado, anche se era necessario possedere la seconda classe per poter ricevere la prima (nonostante in alcuni casi siano state assegnate simultaneamente).\nDurante la prima guerra mondiale vennero assegnate circa cinque milioni di Croci di Ferro di II Classe e circa duecentodiciottomila di I Classe: un conteggio pi\u00f9 accurato non \u00e8 possibile a seguito della distruzione, durante il secondo conflitto mondiale, degli archivi prussiani. La larghezza nell'assegnazione dell'onorificenza le fece perdere indubbiamente parte del prestigio che godeva. Uno dei possessori della Croce di Ferro di I Classe nel primo conflitto mondiale fu Adolf Hitler, che riusc\u00ec a ottenerla insieme a pochissimi altri soldati di truppa: all'epoca egli era solamente caporale (\"Gefreiter\").\nSeconda guerra mondiale.\nNel 1939 Hitler istitu\u00ec nuovamente la Croce di Ferro, questa volta come decorazione tedesca (e non prussiana, come avvenuto fino ad allora) proseguendo nella tradizionale diversificazione in diversi ordini. La Croce di Ferro della seconda guerra mondiale venne suddivisa in due classi con una categoria a parte, la Croce di Cavaliere della Croce di Ferro. La Croce di Cavaliere della Croce di Ferro venne istituita per rimpiazzare la \"Pour le M\u00e9rite\" prussiana, che poteva essere conferita esclusivamente agli ufficiali violando cos\u00ec le nuove regole sociali della Germania nazista. Il nastrino dell'onorificenza (per le croci di II Classe e di Cavaliere) venne modificato aggiungendo il colore rosso: bianco e nero erano i colori della Prussia, mentre bianco, nero e rosso erano i colori della Germania nazionalsocialista. Hitler cre\u00f2 inoltre la Croce al Merito di Guerra per rimpiazzare le precedenti Croci di Ferro per il personale non combattente.\nIl governo tedesco stabil\u00ec inoltre che quanti avessero gi\u00e0 ottenuto la Croce di Ferro prima della seconda guerra mondiale e fossero nuovamente insigniti della stessa onorificenza, potessero continuare a portare la vecchia medaglia apponendovi per\u00f2 al di sopra del braccio superiore delle apposite barrette con l'aquila che tiene nei propri artigli la croce uncinata, che a partire dal 1935 era divenuta simbolo del Reich:\nCroce di Ferro.\nLa \"Croce di Ferro del 1939\" si suddivideva in due classi:\nLa Croce di Ferro era consegnata per il coraggio dimostrato in combattimento, come molte altre decorazioni distribuite sui campi di battaglia. La Croce di Ferro di I Classe si metteva generalmente sotto il taschino sinistro dell'uniforme, come croce di spilla. Per la Croce di Ferro di II Classe, invece, veniva spesso messo il nastro nel secondo occhiello dell'uniforme. Per conseguire la Croce di Ferro di I Classe era necessario ricevere preventivamente la Croce di Ferro di Il Classe.\nSi calcola che vennero consegnate circa quattro milioni e mezzo di Croci di Ferro di II Classe durante la seconda guerra mondiale, alle quali si aggiungono circa trecentomila di I Classe. Due di queste ultime vennero assegnate a due donne, la crocerossina Elene Grossmann e la pilota collaudatrice Flugk\u00e4pitan Hanna Reitsch.\nCroce di Cavaliere della Croce di Ferro.\nLa Croce di Cavaliere della Croce di Ferro (in tedesco \"Ritterkreuz des Eisernen Kreuzes\", o semplificando \"Ritterkreuz\"), distribuita per eccezionali meriti di comando e/o di coraggio (e quindi, a differenza della \"Pour le M\u00e9rite\", non solo ad ufficiali), si suddivide a sua volta in cinque classi:\nIn totale vennero distribuite decorazioni della Croce di Cavaliere (43 delle quali a militari alleati del Terzo Reich), dei quali 890 ricevettero le Fronde di Quercia (8 stranieri), 159 le Fronde di Quercia e Spade (pi\u00f9 una distribuzione onoraria all'ammiraglio giapponese Isoroku Yamamoto).\nSolo 27 uomini vennero decorati anche con i Diamanti: dieci assi della Luftwaffe (Werner M\u00f6lders, Adolf Galland, Gordon Gollob, Hans-Joachim Marseille, Hermann Graf, Walter Nowotny, Erich Hartmann, Helmut Lent, Hans-Ulrich Rudel, Heinz Wolfgang Schnaufer); due capitani di U-Boot (Wolfgang L\u00fcth, Albrecht Brandi), un colonnello dell'Esercito (Adelbert Schulz), quattordici tra generali e feldmarescialli (Erwin Rommel, Hyazinth Graf Strachwitz, Herbert Otto Gille, Hans-Valentin Hube, Albert Kesselring, Josef Dietrich, Walter Model, Hermann Balck, Hermann-Bernhard Ramcke, Ferdinand Sch\u00f6rner, Hasso von Manteuffel, Theodor Tolsdorf, Karl Mauss, Dietrich von Saucken).\nHans-Ulrich Rudel fu l'unico a ricevere la Croce di Cavaliere con Fronde di Quercia in Oro, Spade e Diamanti.\nLa Croce di Cavaliere, oltre al personale militare tedesco, venne attribuita anche a militari di altre Potenze dell'Asse e dei vari Stati satellite, o a volontari stranieri nelle Waffen-SS. Questa la ripartizione per Stato: Romania (18), Lettonia (12), Italia (11), Ungheria (8), Belgio (4), Estonia (4), Paesi Bassi (4), Danimarca (3), Francia (3), Finlandia (2), Giappone (2), Slovacchia (2). Tra le forze armate del Terzo Reich, infine, la distribuzione fu la seguente: \"Heer\" (esercito, ), \"Luftwaffe\" (aviazione, ), \"Waffen-SS\" (318), \"Kriegsmarine\" (marina, 318), militari stranieri (43).\nTutte le croci erano adornate con un nastrino richiamante i colori della bandiera tedesca, da portare al collo.\nGran Croce della Croce di Ferro (1939).\nCome per la Croce di Cavaliere, la Gran Croce veniva indossata al collo. L'unico a essere insignito di questa decorazione durante la seconda guerra mondiale fu Hermann G\u00f6ring, che la ottenne il 19 luglio 1940. La medaglia era semplicemente una Croce di Cavaliere ingrandita: possedeva infatti le stesse caratteristiche escludendo la larghezza che passava a , contro i della Croce di Cavaliere e i della Croce di Ferro. Era stata originariamente progettata con le rifiniture esterne in oro che per\u00f2 vennero realizzate in argento prima che venisse conferita.\nLa Gran Croce era indossata su un nastrino largo degli stessi colori di quello utilizzato per le Croci da Cavaliere; l'astuccio che la conteneva era realizzato in pelle rossa con l'aquila e la svastica profilati in oro.\nLa Gran Croce non era una decorazione al coraggio; era riservata esclusivamente agli alti ufficiali di Stato Maggiore per \u00able migliori decisioni strategiche che avessero effetto sul corso della guerra\u00bb. Hermann G\u00f6ring ricevette la Gran Croce per le vittorie della \"Luftwaffe\" del 1940 durante la campagna di Francia: nella stessa occasione venne inoltre promosso \"Reichsmarschall\" (un grado che non aveva precedenti ed era superiore a quello di feldmaresciallo).\nL'originale Gran Croce conferita a G\u00f6ring direttamente dalle mani di Adolf Hitler venne distrutta durante un'incursione aerea a Berlino. G\u00f6ring aveva fatto realizzare diverse copie, una in platino che indoss\u00f2 all'atto della sua resa agli Alleati nel 1945.\nIn alcune foto ufficiali dell'epoca G\u00f6ring porta al collo la \"Pour le M\u00e9rite\" (ottenuta durante la prima guerra mondiale come asso dell'aviazione), la Croce di Cavaliere e la Gran Croce contemporaneamente.\nStella di Gran Croce della Croce di Ferro (1939).\nQuesta decorazione venne realizzata ma mai consegnata. L'unico esemplare conosciuto venne scoperto dalle forze di occupazione alleate e venne consegnata alla collezione dell'accademia di West Point. La progettazione generale riprendeva quella della Stella del 1914 ma includeva la Croce di Ferro del 1939 al centro.\nEra previsto che questa decorazione venisse portata appuntata come la Croce di Ferro di prima classe, ma come la Gran Croce non era intesa a premiare atti di coraggio sul campo. Era invece stata studiata per premiare, a guerra conclusa, l'ufficiale generale pi\u00f9 vittorioso.\nDopo la seconda guerra mondiale.\nEssendo una decorazione prettamente militare, e che viene consegnata in tempo di guerra, dal maggio del 1945 la Croce di Ferro non \u00e8 stata pi\u00f9 insignita. Poco dopo la fine della seconda guerra mondiale, il governo della Germania Ovest permise ai propri veterani di guerra, sebbene la legge tedesca lo proibisse, di portare in pubblico la Croce di Ferro con il simbolo della svastica. Nel 1957 vennero ridisegnate nuove Croci di Ferro, sostituendo il simbolo della Germania nazista con le Foglie di Quercia (simile quindi alle Croci di Ferro del 1813, 1870 e 1914); i veterani avrebbero dovuto restituire la medaglia ricevuta dal Terzo Reich e ricevere in cambio la nuova versione \"democratizzata\" che avrebbero quindi potuto legittimamente portare durante occasioni di gala e feste nazionali.\nLa Croce di Ferro, simbolo dell'Esercito tedesco dal 1915, \u00e8 dal 1955 anche il simbolo delle forze militari (la \"Bundeswehr\") della Germania Ovest, e poi della Germania unita.\nNella primavera del 2007 il Bundestag tedesco ha avviato una petizione per la reintroduzione di un'onorificenza al valore da conferire nelle missioni estere effettuate dalla Bundeswehr. La petizione \u00e8 stata sottoscritta in due mesi da oltre persone. Il Parlamento tedesco ha discusso la petizione e il 13 dicembre 2007 ha deciso di presentare tale petizione al governo federale.\nIl Presidente dell'Associazione dei riservisti, l'onorevole Ernst-Reinhard Beck (CDU), ha proposto di utilizzare nuovamente per il costituendo ordine la Croce di Ferro. Egli ha giustificato sostenendo come il simbolo fosse gi\u00e0 usato da tutti i veicoli e gli aeromobili e le navi della Bundeswehr e come nelle regioni di crisi tale insegna ormai fosse diventata un simbolo di speranza, aiuto e sostegno e non certo di odio.\nTuttavia, viste le polemiche sorte in merito per la forte connotazione negativa percepita dai media la proposta di reintrodurre la Croce di Ferro \u00e8 stata respinta. \nIl 6 marzo 2008 il Presidente Federale Horst K\u00f6hler ha presentato la proposta del Ministro della Difesa Franz Josef Jung (CDU) di istituire una medaglia per \"atti di eccezionale coraggio\". Il 10 ottobre 2008 \u00e8 stata quindi istituita la Croce d'onore al valore (\"Ehrenkreuz der Bundeswehr f\u00fcr Tapferkeit\") che ricorda a grandi linee la forma dell'antica onorificenza senza per\u00f2 copiarla."}
{"id": "312286", "revid": "521112", "url": "https://it.wikipedia.org/wiki?curid=312286", "title": "Regno di Prussia", "text": "Il Regno di Prussia (in tedesco: \"K\u00f6nigreich Preu\u00dfen\", in polacco: \"Kr\u00f3lestwo Prus\") \u00e8 stato un regno tedesco esistito dal 1701 al 1918. Alla caduta della monarchia in Germania, alla fine della prima guerra mondiale, il regno costituiva circa i due terzi dell'Impero tedesco.\nStoria.\nLa nascita del regno.\nSin dal 1618 l'Elettorato di Brandeburgo ed il Ducato di Prussia erano governati in unione personale dalla famiglia degli Hohenzollern (\"Brandeburgo-Prussia\"). Con la Pace di Vestfalia (1648), l'elettore Federico Guglielmo Hohenzollern viene riconosciuto dall'imperatore come principe di Prussia (Princeps ex Prussia). Nel corso della Prima Guerra del Nord, il Trattato di Labiau ed il Trattato di Wehlau garantirono agli Hohenzollern la sovranit\u00e0 sul ducato prussiano (1656). Nel 1660 \u00e8 sciolto ogni vincolo feudale che la Prussia aveva con i re polacchi, acquistando successivamente le terre poste sulla riva sinistra dell'Oder ed il pedaggio fluviale a Kolberg. Nel 1691 acquista la signoria di Tauroggen, exclave in Lituania, grazie al matrimonio tra il margravio Ludovico e la principessa Ludovica Carolina Radzwill. In cambio dell'alleanza contro la Francia nella Guerra di successione spagnola, all'elettore Federico III fu riconosciuto il titolo di \"Re in Prussia\" col nome di Federico I nel 1701. Giuridicamente, all'interno del Sacro Romano Impero non potevano esistere altri regni all'infuori di quello di Boemia che apparteneva all'Imperatore. Ad ogni modo Federico accett\u00f2 che la Prussia fosse sottoposta al rapporto feudale con l'imperatore del Sacro Romano Impero pur mantenendone la piena sovranit\u00e0 \"de facto\". Il titolo di \"Re \"in\" Prussia\" (Rex in Prussia) venne adottato per definire i monarchi prussiani in quanto la Prussia continuava appunto ad essere parte dell'Impero. Il titolo non venne mutato in quello di \"Re \"di\" Prussia\" (Rex Prussiae) che nel 1772.\n1701-1740: i primi anni del regno.\nIl nuovo Regno di Prussia era fortemente impoverito ed i suoi territori non si erano ancora ripresi dalle devastazioni della Guerra dei Trent'anni: dalle terre dell'ex Ducato di Prussia sino alle coste del Mar Baltico, attraverso le terre degli Hohenzollern e di quelle elettorali del Margraviato di Brandeburgo, oltre alle exclavi di Cleves, Mark e Ravensberg nella Renania, si estendevano i possedimenti prussiani. Nel 1708 circa un terzo della popolazione del Ducato di Prussia fu vittima della peste bubbonica. La peste raggiunse Prenzlau nell'agosto del 1710, ma si spense prima che potesse raggiungere la capitale Berlino a circa 80 chilometri di distanza.\nLa sconfitta della Svezia ad opera di Russia, Sassonia, Polonia, Danimarca, Hannover e Prussia nella Grande Guerra del Nord (1700\u20131721) segn\u00f2 la fine dell'impero svedese sulle rive del Mar Baltico. Nel corso dell'Assedio di Stralsund e durante il Trattato di Stoccolma tra Prussia e Svezia, i prussiani ottennero anche la Pomerania svedese e Stettino. Gi\u00e0 nel 1529 gli Hohenzollern del Brandeburgo si erano assicurati il possedimento eventuale della Pomerania attraverso il Trattato di Grimnitz dopo una serie di conflitti e l'acquisizione della parte orientale dopo la Pace di Vestfalia.\nDurante questo periodo si svilupparono apertamente gli Junker, ovvero l'aristocrazia terriera che avrebbe poi costituito il corpo dirigente dell'esercito prussiano, incoraggiati dal re Federico Guglielmo I che fece del suo Stato una grande potenza militare. Il regno fu inoltre il primo Stato dell'et\u00e0 moderna ad adottare il servizio militare obbligatorio, dall'inizio del XVIII secolo.\n1740-1760: Le guerre di Slesia.\nNel 1740 re Federico II \"il Grande\" ascese al trono paterno. Col pretesto di un trattato del 1537 col quale l'Imperatore Ferdinando I avrebbe garantito che parte della Slesia sarebbe passata al Margraviato di Brandeburgo all'estinzione della dinastia dei Piast, Federico invase la Slesia dando inizio alla Guerra di successione austriaca. Dopo aver rapidamente occupato la Slesia, Federico si offr\u00ec di proteggere l'allora arciduchessa Maria Teresa d'Austria nella sua guerra di successione al trono imperiale purch\u00e9 la Slesia fosse rimasta sotto il controllo dei prussiani. L'offerta venne rifiutata e l'Austria dovette quindi affrontare la Prussia ed altri stati coalizzati con lei sulla base del Trattato di Berlino stipulato nel 1742.\nNel 1744 Federico invase nuovamente la Slesia questa volta col pretesto di reclamare per s\u00e9 la provincia di Boemia, ma il suo progetto fall\u00ec per l'intervento della Gran Bretagna e della Francia che portarono a una serie di trattati e compromessi che culminarono nel 1748 nel Trattato di Aquisgrana che restaurava la pace lasciando alla Prussia gran parte della Slesia.\nUmiliata dalla cessione della Slesia, l'Austria lavor\u00f2 per assicurarsi un'alleanza con Francia e Russia per combattere la Prussia mentre Federico II dal canto suo guard\u00f2 con interesse alla Gran Bretagna. Quando Federico II tempestivamente invase la Sassonia e la Boemia nel corso di alcuni mesi del 1756, egli diede inizio alla Guerra dei Sette anni.\nI continui combattimenti erano utili a Federico per ribadire anche la potenza e l'imponenza del suo esercito nonch\u00e9 la sua temuta abilit\u00e0 militare. Scontrandosi con Austria, Russia, Francia e Svezia contemporaneamente e con la sola alleanza dell'Hannover (territorio continentale britannico), Federico riusc\u00ec ad evitare un'invasione dei suoi nemici in Prussia nel 1760, consentendo per\u00f2 ai russi di occupare per breve tempo Berlino e K\u00f6nigsberg. La situazione sembrava disperata sino alla morte della zarina Elisabetta di Russia e l'ascesa del nipote Pietro III, grande estimatore della Prussia che evit\u00f2 di proseguire il conflitto.\nForte della sconfitta dell'armata austriaca nella Battaglia di Burkersdorf e delle vittorie inglesi sulle colonie americane francesi, la Prussia si conferm\u00f2 in breve tempo come il pi\u00f9 importante stato dell'area germanica e come una grande potenza per la progressiva espansione, divenendo il pi\u00f9 temibile antagonista dell'Austria.\nL'abilit\u00e0 di Federico II fece del suo territorio frazionato anzich\u00e9 una debolezza una forza, permettendo al suo potente esercito di essere presente in quasi tutte le province settentrionali dell'impero. Infatti gli stati prussiani erano composti oltre che dal regno di Prussia propriamente detto, anche dalle terre e dipendenze dell'Elettorato del Brandeburgo, costituito da:\n1772, 1793, e 1795: Ripartizione della confederazione polacco-lituana.\nCon l'indebolimento progressivo nel XVIII secolo della forza della Confederazione polacco-lituana con cui la Prussia confinava, si fece maggiore il rischio dell'invasione della Russia in quelle terre al fine di espandere l'influenza dello zar in Europa. Il re di Prussia fu pertanto uno dei promotori della divisione della Polonia tra Russia, Prussia e Austria nel 1772 inseguendo il tema del bilanciamento delle forze. Il Regno di Prussia riusc\u00ec ad annettere parte della Prussia Reale, inclusa la regione della Warmia e le terre annesse andarono difatti a fondare la Provincia della Prussia Occidentale (assieme al Ducato di Prussia).\nAlla morte di Federico II nel 1786, suo nipote Federico Guglielmo II continu\u00f2 la ripartizione ottenendo gran parte della Polonia occidentale nel 1793. Le parti conquistate vennero identificate in tre nuove province: Nuova Slesia, Prussia meridionale e Nuova Prussia Orientale.\n1801-1815: Le guerre napoleoniche.\nLa Pace di Basilea (1795) pose fine alle guerre della prima coalizione antifrancese. All'interno dei concordati la Repubblica Francese e la Prussia stipularono un concordato col quale quest'ultima si sarebbe impegnata per mantenere la neutralit\u00e0 del Sacro Romano Impero ed avrebbe frenato l'influenza inglese sulla Germania attraverso i domini continentali di Hannover e Brema-Verden.\nNel corso delle guerre della seconda coalizione antifrancese (1799\u20131802) Napoleone Bonaparte chiese alla Prussia di occupare i domini britannici in Germania. Nel 1801, 24.000 soldati prussiani invasero di sorpresa l'Hannover che si arrese senza combattimenti. Nell'aprile del 1801 le truppe prussiane invasero anche la citt\u00e0 di Stade, capitale del principato di Brema-Verden e vi rimasero sino all'ottobre di quello stesso anno. Il Regno Unito dapprima ignor\u00f2 l'ostilit\u00e0 della Prussia ma quando anche Danimarca e Russia si allearono alla Francia, l'Inghilterra inizi\u00f2 a catturare i vascelli prussiani presso le proprie coste. Dopo la Battaglia di Copenaghen la coalizione cadde e la Prussia venne costretta a ritirare le proprie truppe.\nSu istigazione di Napoleone, nel 1806 la Prussia riprese possesso dei territori di Hannover e Brema-Verden. Il 6 agosto 1806 il Sacro Romano Impero venne sciolto come risultato delle vittorie napoleoniche sull'Austria. Il titolo di \"Kurf\u00fcrst\" (Principe-elettore) del Brandeburgo divenne ormai senza senso e venne abbandonato.\nQuando la Prussia decise di porsi contro l'Impero Francese, venne sconfitta nella Battaglia di Jena (14 ottobre 1806) e re Federico Guglielmo III venne costretto temporaneamente a cercare esilio a Memel. Dopo il Trattato di Tilsit del 1807, la Prussia perse pi\u00f9 di met\u00e0 del proprio territorio tra cui molte delle terre polacche (incluse nel Ducato di Varsavia). La Francia riprese l'Hannover e Brema-Verden, oltre al fatto che la Prussia venne invasa dalle truppe francesi che costrinsero lo Stato prussiano al loro mantenimento e obbligarono il re a siglare un'alleanza con la Francia.\nDopo la sconfitta di Napoleone in Russia, la Prussia abbandon\u00f2 l'alleanza e prese parte alla sesta coalizione antifrancese. Le truppe prussiane, guidate dal maresciallo Gebhard Leberecht von Bl\u00fccher contribuirono in maniera decisiva alla vittoria della Battaglia di Waterloo del 1815 che sconfisse definitivamente Napoleone.\n1815: dopo Napoleone.\nLa ricompensa per la Prussia dei danni subiti durante il periodo napoleonico gli pervenne dal Congresso di Vienna, dove la Prussia ottenne la restituzione di tutti i territori polacchi ottenuti nel 1772, con l'aggiunta della Posnania (Posen e aree limitrofe), e del 40% del Regno di Sassonia oltre ad alcune terre dell'area del Reno. Queste nuove acquisizioni portarono il regno ad essere organizzato in 10 province. Gran parte del regno divenne parte della Confederazione Germanica, una confederazione composta da 39 stati sovrani che si proponeva di rimpiazzare l'antico Sacro Romano Impero.\nFederico Guglielmo III apport\u00f2 alla Prussia molte riforme amministrative tra le quali l'istituzione di ministeri che per quasi un secolo ressero le sorti del regno.\nCome conseguenza delle rivoluzioni del 1848, i principati di Hohenzollern-Sigmaringen e Hohenzollern-Hechingen (governati dalla linea cattolica degli Hohenzollern) vennero annessi al Regno di Prussia nel 1850 e poi uniti a formare la Provincia di Hohenzollern.\n1848\u20131871: Le guerre germaniche e l'unificazione.\nPer cinquant'anni dopo il Congresso di Vienna vi furono conflitti tra la Confederazione Germanica e la volont\u00e0 dei singoli stati di conservare la loro autonomia riformandosi. La creazione dell'Unione doganale tedesca (\"Zollverein\") nel 1834 escluse l'Austria dai giochi di potere in Germania accrescendo l'influenza della Prussia sugli altri stati membri. Nel 1848 a Federico Guglielmo IV di Prussia venne offerta la corona imperiale della Germania Unita dal parlamento di Francoforte ma egli rifiut\u00f2 l'offerta per la debolezza delle garanzie accordategli e perch\u00e9 questo avrebbe voluto dire rientrare palesemente in guerra con l'Austria.\nNel 1848 scontri guidati dalla Danimarca nei ducati di Schleswig e Holstein portarono alla Prima guerra dello Schleswig (1848\u201351) tra Danimarca e Confederazione Germanica ove la prima usc\u00ec sconfitta e venne costretta ad abbandonare entrambi i ducati.\nFederico Guglielmo IV eman\u00f2 la prima costituzione dello Stato nel 1850 di sua volont\u00e0, mostrando uno stile moderato ma allo stesso tempo conservatore, concendendo la formazione di due camere ma continuando a sostenere il \"diritto divino\" sulla reggenza delle terre prussiane.\nIl fratello minore di Federico Guglielmo, Guglielmo I, venne chiamato a succedergli al trono nel 1861 dopo alcuni anni di reggenza per il fratello malato. Con il suo regno inizia quella che verr\u00e0 chiamata \"Neue \u00c4ra\" (Nuova Era), durata fino al 1862. Guglielmo si occup\u00f2 subito di aumentare la forza dell'esercito, progetto osteggiato dal parlamento e mediato poi dal primo ministro Otto von Bismarck, il quale aveva compreso che era ormai inevitabile l'attuazione del processo di riunificazione della Germania e la guida sarebbe stata il Regno di Prussia.\nCome ultimo colpo di coda, la Seconda guerra dello Schleswig (1864), port\u00f2 a un'ulteriore sconfitta della Danimarca da parte della Prussia.\nL'amministrazione dello Schleswig e dell'Holstein divennero l'obiettivo della guerra austro-prussiana scoppiata nel 1866, durante la quale la Prussia si alle\u00f2 col neonato Regno d'Italia e altri stati tedeschi contro l'Austria. La coalizione imperiale venne schiacciata e la Prussia riusc\u00ec ad annettersi quattro stati ossia il Regno di Hannover, l'Elettorato d'Assia, il Ducato di Nassau e la Citt\u00e0 libera di Francoforte. Il Regno di Prussia inglob\u00f2 anche i ducati di Schleswig e Holstein, ed anche il Sassonia-Lauenburg in unione personale con la Prussia. Guglielmo I era intenzionato anche a privare l'Austria di alcuni suoi territori ma Bismarck lo persuase a desistere progettando future alleanze.\nDurante la guerra la Confederazione Germanica venne dissolta ed al suo posto venne creata la Confederazione Germanica del Nord comprendente 21 stati e guidata dalla Prussia nel 1867, costringendo all'alleanza con la Prussia la maggior parte degli stati tedeschi eccetto l'Austria.\nL'atto finale fu rappresentato dalla guerra franco-prussiana del 1870 dove Napoleone III di Francia venne sconfitto ed il 18 gennaio 1871 (nel 170\u00ba anniversario dell'incoronazione del primo re di Prussia), venne proclamata la fondazione dell'Impero Tedesco sotto la guida del primo imperatore, Guglielmo I.\n1871-1918: il picco e la caduta.\nIl nuovo impero di Germania era lo Stato pi\u00f9 potente del continente europeo e la sua influenza sugli altri stati era assoluta, assumendo essa sola il 35% dell'intera popolazione dell'Impero. La corona imperiale venne legata indissolubilmente alla dinastia degli Hohenzollern i quali ad ogni modo mantennero le singole sovranit\u00e0 degli stati federati e come tale anche la Prussia rimase un regno a s\u00e9 stante.\nNel giro di 20 anni, inoltre, la Prussia mut\u00f2 il proprio aspetto socio-economico da area agricola ad area industriale e cittadina, ravvicinandosi sempre pi\u00f9 al Regno Unito con cui la Germania strinse rapporti sempre pi\u00f9 amichevoli, dettati anche dal matrimonio del principe ereditario Federico con la principessa Vittoria, figlia della regina Vittoria d'Inghilterra.\nGuglielmo I mor\u00ec nel 1888 e gli succedette il figlio Federico III, decisamente anglofilo, che aveva pianificato la trasformazione dell'Impero in uno Stato moderno e democratico sul modello inglese ma che mor\u00ec a soli 99 giorni dalla sua ascesa al trono. Gli succedette il figlio Guglielmo II, che incarnava chiaramente l'ideale di monarca prussiano secondo lo schema voluto da Bismarck. Il nuovo sovrano si preoccup\u00f2 fin dall'inizio di chiudere molte delle relazioni iniziate dal padre per fortificare internamente lo Stato.\nGuglielmo II inizi\u00f2 una campagna di militarizzazione dello Stato a scapito della diplomazia, il che ben presto isol\u00f2 la Germania. Con la sconfitta nella prima guerra mondiale e col crollo della maggior parte delle vecchie monarchie, Guglielmo II venne costretto ad abdicare assieme a tutti gli altri principi tedeschi sotto la minaccia delle rivolte per il fallimento del conflitto. La fine del regno fu sancita nel 1919 con il Trattato di Versailles, che accoll\u00f2 alla sola Germania la responsabilit\u00e0 del conflitto; in Prussia si pass\u00f2 ad un regime repubblicano con l'istituzione del Libero Stato di Prussia.\nAmministrazione della Prussia al 1905.\nLa Prussia nel 1905\nNel 1905 la Prussia era divisa in 12 province:\nLe dodici province comprendevano distretti governativi (\"Regierungsbezirk\") a loro volta suddivise in circondari urbani o rurali (\"Stadt-\" e \"Landkreis\"). Ogni provincia aveva un parlamento eletto dai circondari.\nRe di Prussia.\nQuando nel 1701 Federico I ottenne il titolo regale la sua titolazione era \"Re \"in\" Prussia\" il che inderogabilmente sottoponeva la sua sovranit\u00e0 sul territorio alla corona del Sacro Romano Impero. Fu solo con Federico II che la Prussia riusc\u00ec ad ottenere a tutti gli effetti il rango riconosciuto di Regno, ancora pi\u00f9 col crollo del Sacro Romano Impero nel 1806. Anche dopo la proclamazione dell'Impero Tedesco la Prussia rimase un regno indipendente nell'ambito della Germania e continu\u00f2 ad essere governato dagli Hohenzollern che nel frattempo erano ascesi al trono imperiale, pur mantenendo la loro specifica prerogativa di Re di Prussia."}
{"id": "312297", "revid": "712828", "url": "https://it.wikipedia.org/wiki?curid=312297", "title": "Bellatrix Black", "text": ""}
{"id": "312298", "revid": "254059", "url": "https://it.wikipedia.org/wiki?curid=312298", "title": "Hydrospeed", "text": "L'hydrospeed \u00e8 uno sport d'acqua viva nato in Francia verso la fine degli anni cinquanta come nuoto in acqua viva seguendo la corrente.\nEvoluzione.\nSuccessivamente fu introdotto l'omonimo galleggiante (simile a un piccolo bob) con la duplice funzione di proteggere l'atleta dagli urti contro le rocce e offrire un punto d'appoggio.\nPer proteggersi dal freddo delle acque, che in genere sono frutto del disgelo estivo di nevai e ghiacciai, la muta in neoprene \u00e8 molto spessa (5\u00a0mm) e fornita di imbottiture protettive. Completano l'attrezzatura il casco, il giubbotto salvagente e le pinne, indispensabili queste ultime per dare la giusta propulsione ed affrontare i vari passaggi.\nIn Italia la comparsa dell'hydrospeed \u00e8 molto ritardata, verso l'inizio degli anni novanta. L'Associazione Italiana Hydrospeed \u00e8 stata fondata l'8 settembre 1991, ed \u00e8 costituita da societ\u00e0 sportive, turistiche o naturalistiche."}
{"id": "312299", "revid": "4711", "url": "https://it.wikipedia.org/wiki?curid=312299", "title": "Croce di Cavaliere della Croce di Ferro", "text": ""}
{"id": "312301", "revid": "154639", "url": "https://it.wikipedia.org/wiki?curid=312301", "title": "Prima lettera di Pietro", "text": "La Prima lettera di Pietro \u00e8 una delle lettere cattoliche incluse nel Nuovo Testamento.\nComposizione.\nAutore.\nLa lettera indica come autore Pietro apostolo, specificando comunque la collaborazione da parte di \"Silvano\" (), spesso identificato col \"Sila\", collaboratore di Paolo noto attraverso gli \"Atti degli apostoli\" e le \"Lettere di Paolo\".\nGli studiosi sono oggi divisi sull'attribuzione della lettera: non \u00e8 infatti possibile sapere quanto Pietro sia stato personalmente coinvolto nella sua stesura, anche alla luce del ruolo svolto da Silvano. Alcuni critici mantengono quindi l'origine e l'autorit\u00e0 petrina dello scritto, mentre altri lo considerano invece pseudoepigrafico.\nGli esegeti del \"Nuovo Grande Commentario Biblico\" sottolineano come \"molti studiosi moderni non ammettono l'autenticit\u00e0 petrina. Alcuni di loro ritengono che si tratti di un'opera successiva, di \u00abScuola\u00bb petrina, altri lo considerano un testo semplicemente pseudoepigrafico\" e gli studiosi dell'interconfessionale Bibbia TOB ritengono che \"un discepolo, residente a Roma, avrebbe redatto questo messaggio esortativo per mantenere viva la tradizione dell'apostolo e sostenere le comunit\u00e0 cristiane disperse [...] stupisce, \u00e8 vero, l'assenza di notazioni personali riguardanti sia l'autore sia i destinatari; ma ci\u00f2 si spiega per il fatto che la lettera proviene da qualcuno che ha autorit\u00e0 nella Chiesa, senza tuttavia essere stato il fondatore delle comunit\u00e0 alle quali si rivolge\". Anche gli studiosi dell'interconfessionale \"Parola del Signore Commentata\" evidenziano come \"molti studiosi riferendosi a 5,12-13, suppongono che a scrivere la lettera sia stato Silvano (un discepolo di Paolo: 2Corinzi1,19, 1Tessalonicesi1,1). Egli avrebbe compilato lo scritto a Babilonia (pseudonimo di Roma) per incarico di Pietro e in modo piuttosto personale [...] altri studiosi ritengono che la lettera sia stata scritta solo ai tempi dell'imperatore Domiziano (81-96 d.C.), se non addirittura pi\u00f9 tardi. L'autore sfrutta il nome e l'autorit\u00e0 di Pietro, seguendo un'abitudine molto diffusa a quel tempo\" e il biblista Bart Ehrman nota che \"il testo \u00e8 stato probabilmente scritto nel nome di Pietro da un credente vissuto in un'epoca successiva, verso la fine del I secolo: si tratta quindi di uno dei tanti testi pseudoepigrafi attribuiti all'apostolo [...] occorre inoltre tenere conto del fatto che il numero degli scritti attribuiti a Pietro al di fuori del Nuovo Testamento \u00e8 molto grande: oltre al Vangelo di Pietro, vi sono tre apocalissi, alcuni \u00abatti\u00bb e altre lettere\".\nRiguardo alla possibilit\u00e0 che l'autore dell'epistola sia stato Silvano, Werner Georg K\u00fcmmel afferma che \u00abmolti studiosi [...] assumono che Silvano sia il vero autore al quale Pietro diede la responsabilit\u00e0 dell'effettiva stesura. Alcuni ritengono di poter provare chiaramente elementi comuni nel linguaggio della \"Prima\" e della \"Seconda lettera ai Tessalonicesi\", della \"Prima lettera di Pietro\" e in \"Atti\" 15,29, che indicherebbero una comune paternit\u00e0 di Silvano. Ma questi contatti linguistici sono troppo insignificanti per il peso loro assegnato, e inoltre la differenza stilistica tra 1 e 2 Tes e 1 Pt \u00e8 importante. [...] Inoltre, se [Silvano avesse scritto \"Pietro\"], allora Pietro non sarebbe il vero autore di 1 Pietro in nessun senso\u00bb.\nLa lettera era in ogni caso nota e accettata sin dall'antichit\u00e0 come opera di Pietro. Le prime citazioni delle lettera si hanno in Policarpo di Smirne che, nella sua \"Lettera ai Filippesi\" cita lo scritto di Pietro pi\u00f9 volte. Da Eusebio, sappiamo inoltre che anche Papia di Ierapoli \"usava citazioni\" dalla lettera di Pietro.\nLingua.\nLa lettera \u00e8 scritta in un greco raffinato che presenta al tempo stesso un forte radicamento semitico: \u00e8 frequente, ad esempio, il ricorso alle antitesi, l'uso di parallelismi ed espressioni sinonime, la disposizione chiastica di alcuni elementi. Il vocabolario \u00e8 elaborato e presenta molti \"hapax legomena\", mostrando anche una certa conoscenza delle tecniche retoriche ellenistiche e della versione greca dell'Antico Testamento (la versione dei Settanta). Pietro, sebbene potesse conoscere il greco, era illetterato (\"Atti degli apostoli\" ) ed era verosimilmente pratico del Targum aramaico o ebraico, quindi chi sostiene l'origine petrina dello scritto pone in genere in evidenza il ruolo di redazione svolta da Silvano.\nSecondo alcuni autori il greco era comunque ampiamente utilizzato in Palestina, e non solo nei centri ellenizzati: alcuni elementi suggerirebbero anzi che i palestinesi in alcune aree usassero solo il greco.\nRapporti con Paolo.\nLa teologia presupposta dalla \"Prima lettera di Pietro\" presenta forti punti di contatto con quella paolina, sia in quanto assume che gli Ebrei cristiani non siano pi\u00f9 interessati in problemi sul rispetto della Legge mosaica, sia in quanto presuppone che la salvezza sia stata compiuta con la morte di Ges\u00f9 per la remissione dei peccati. Alcuni elementi sembrano difficili da conciliare con Pietro: nella lettera, per\u00f2, solo alcune frasi isolate si prestano a un parallelismo diretto con Paolo, e probabilmente queste erano patrimonio comune del cristianesimo delle origini. Dal testo non emergono comunque elementi significativi per affermare che l'autore fosse a conoscenza o meno degli scritti paolini.\nData e luogo di composizione.\nLa lettera \u00e8 indirizzata ai fedeli delle province centrali e nord-occidentali dell'Asia Minore. Il luogo di composizione \u00e8 Babilonia () che, intesa in senso metaforico, pu\u00f2 indicare Roma.\nPer quanto riguarda la datazione, chi sostiene l'originalit\u00e0 petrina dello scritto propone una datazione compresa tra il 62 e il 64, eventualmente estesi, ipotizzando una stesura definitiva da parte di Silvano, anche al 68. Altri autori propongono una datazione intorno all'ultimo quarto del I secolo, ad esempio attorno al 90-95, durante il regno di Domiziano.\nPer i sostenitori di quest'ultima tesi, alcuni indizi suggerirebbero una datazione successiva alla morte di Pietro (attorno al 64) e alla predicazione paolina. Due delle provincie cui \u00e8 indirizzata la lettera, la Cappadocia e la Bitinia-Ponto, non erano state raggiunte dalla predicazione di Paolo: si potrebbe presumere dunque che sia passato il tempo necessario alla costituzione di comunit\u00e0 locali in questa vasta area. I temi trattati mostrano il passaggio dai problemi iniziali delle comunit\u00e0 giudeo-cristiane, il rispetto della Legge mosaica, ad una situazione in cui al centro delle preoccupazioni sono i rapporti tra cristiani e non-cristiani; questa evoluzione potrebbe indicare che la lettera fu scritta diverso tempo dopo la predicazione paolina. Infine, si pu\u00f2 notare un sostanziale mutamento di opinione sulle autorit\u00e0 romane, che non sono pi\u00f9 \u00abministri di Dio\u00bb (\"Lettera ai Romani\" ) ma sono viste in un senso pi\u00f9 neutro (): si tratta di una visione compatibile con una situazione in cui i cristiani non sono in aperto pericolo ma hanno imparato dalle persecuzioni neroniane, in cui lo stesso Pietro perse, secondo la tradizione, la vita.\nOltre all'attribuzione petrina, esplicita nella lettera, altri indizi portano comunque a una datazione pi\u00f9 antica: nella lettera, ad esempio, non ci sono evidenze del legalismo di lavori pi\u00f9 tardi come il Pastore di Erma e la Didach\u00e9. La lettera non parla inoltre di una persecuzione ufficiale, ma solo di una situazione ostile: alcune affermazioni dell'autore sarebbero inoltre incomprensibili nel caso ci fosse gi\u00e0 stata una persecuzione generalizzata. La situazione \u00e8 in sostanza molto diversa da quella dell\"'Apocalisse di Giovanni\", dove ci sono gi\u00e0 i primi martiri: la lettera risalirebbe quindi a un tempo precedente, probabilmente vicina alla datazione della morte di Pietro.\nStruttura e contenuto.\nLa lettera, che \u00e8 oggi suddivisa 105 versetti, presenta una notevole ricchezza di vocabolario: 61 termini, ad esempio, non ricorrono altrove nel Nuovo Testamento. La struttura delle lettera pu\u00f2 essere articolata in tre parti, relative alla vita nuova dei credenti mediante la Risurrezione di Ges\u00f9, alla vita dei cristiani nella societ\u00e0 del tempo e a un appello finale.\nUso liturgico.\nAlcuni passi della lettera sono usati, nel rito cattolico, nel rito di ordinazione del vescovo, dei presbiteri e dei diaconi, nel matrimonio e nella penitenza, oltre che in letture domenicali nel tempo di Pasqua."}
{"id": "312304", "revid": "1543377", "url": "https://it.wikipedia.org/wiki?curid=312304", "title": "Yoshi Touch &amp; Go", "text": "Yoshi Touch &amp; Go, noto in Giappone come \u00e8 un videogioco sviluppato e pubblicato da Nintendo per Nintendo DS. Ha debuttato in Giappone il 27 gennaio 2005, in Nord America il 14 marzo 2005, in Europa il 6 maggio 2005 e in Australia il 19 maggio 2005. Ad agosto 2007, il gioco ha venduto copie in Giappone. \"Yoshi Touch &amp; Go\" \u00e8 stato prodotto da Takashi Tezuka e diretto da Hiroyuki Kimura. Il gioco \u00e8 stato poi reso disponibile sulla Virtual Console di Wii U nel 2015.\nIl gioco ruota attorno a Yoshi e Baby Mario/Baby Luigi. Il suo stile grafico e il cast di personaggi richiamano quelli di \". Il gioco utilizza le capacit\u00e0 del touch screen del DS e fa inoltre uso del microfono.\nTrama.\nLa trama in questo gioco \u00e8 pressoch\u00e9 assente. Non esiste ci\u00f2 che pu\u00f2 essere definita una vera e propria storia, anche se l'impostazione del gioco ricorda le vicende di \", dove si controlla Yoshi che porta Baby Mario in sella. Comunque, in una delle modalit\u00e0 di gioco lo scopo \u00e8 quello di salvare Baby Luigi dalle grinfie dei nemici.\nModalit\u00e0 di gioco.\nI comandi di gioco sono impartiti usando esclusivamente il touch screen ed il microfono. Il movimento dei personaggi \u00e8 automatico, ma si possono disegnare, nel touch screen, delle nuvolette che formeranno i percorsi che i personaggi seguiranno; se si disegna un cerchio attorno ai nemici, essi verranno intrappolati in una bolla e trasformati in bonus; infine, solamente quando si comanda Yoshi, premendo in un punto, Yoshi lancer\u00e0 un uovo (se ne ha a disposizione) in quella direzione. Il microfono serve a rilevare i soffi dell'utente, che hanno l'effetto di spazzar via le nuvole precedentemente disegnate.\nSono presenti quattro diverse modalit\u00e0 di gioco, che presentano tutte la medesima suddivisione in due parti: la prima in aria, la seconda a terra.\nNel livello Aria dovrete far arrivare fino terra Baby Mario che cade dal cielo planando lentamente grazie a dei palloncini, disegnando degli scivoli di nuvole che gli permettano di scansare i nemici. In questa fase si hanno a disposizione tre vite (tanti quanti i palloncini iniziali di Baby Mario).\nLa performance ottenuta in questa fase determiner\u00e0 di quale tipo sar\u00e0 lo Yoshi che verr\u00e0 usato nella seconda parte della partita: generalmente, ad una performance migliore corrisponde uno Yoshi pi\u00f9 veloce e con maggiore capacit\u00e0 di immagazzinamento di uova.\nLa struttura del livello Aria \u00e8 fondamentalmente la stessa per ciascuna delle modalit\u00e0 di gioco esistenti.\nNel livello Terra, entra in scena Yoshi: il dinosauro dovr\u00e0 portare sulle spalle Baby Mario per tutto il resto della partita. A differenza del livello Aria, in questo livello un solo errore \u00e8 fatale.\nA seconda della modalit\u00e0 di gioco selezionata, la struttura del livello Terra cambia.\nA punti.\nIl livello Terra \u00e8 finito (2000 metri nel gioco) e lo scopo \u00e8 quello di fare pi\u00f9 punti prima di giungere al traguardo. I punti possono essere accumulati sconfiggendo i nemici e collezionando monete. La struttura del livello Terra in questa modalit\u00e0 \u00e8 sempre la stessa ad ogni partita.\nMaratona.\nIl livello Terra \u00e8 infinito e generato casualmente (purch\u00e9 tramite la ripetizione di modelli predefiniti) ad ogni singola partita. Ogni 1000 metri vi \u00e8 un checkpoint, in cui Baby Mario viene scambiato da uno Yoshi ad un altro con prestazioni migliori. Lo scopo \u00e8 quello di percorrere pi\u00f9 strada possibile prima di compiere un errore ed in questa modalit\u00e0 il punteggio viene salvato come metri percorsi.\nSpesso dopo 400-500 metri si pu\u00f2 trovare una zona bonus dove, lanciando un uovo in una determinata direzione, si possono ottenere punti sconfiggendo nemici o colpendo monete (gialle, blu o rosse molto comuni) o frutta.\nA tempo.\nIn questa modalit\u00e0 vi \u00e8 un tempo limite (3 minuti) per completare la partita. Il tempo inizia a scorrere sin dal livello Aria. La struttura del livello Terra \u00e8 sempre la stessa ad ogni partita, anche se teoricamente \u00e8 un livello infinito: dopo un po' infatti si arriva allo scontro coi nemici che tengono in ostaggio Baby Luigi, e lo scontro avviene mentre Yoshi continua a proseguire il suo cammino, lungo un percorso che diventa completamente lineare.\nIn questa modalit\u00e0, e solo in questa, le nuvolette disegnate nel livello Terra sono di colore giallo e fanno procedere Yoshi pi\u00f9 velocemente.\nIl punteggio in questo caso \u00e8 il tempo impiegato per completare il livello.\nFiato sospeso.\nQuesta modalit\u00e0 \u00e8 la pi\u00f9 difficile ed \u00e8 pressappoco la sovrapposizione della modalit\u00e0 Maratona con quella A tempo: bisogna fare pi\u00f9 strada possibile prima dello scadere del tempo. Sconfiggendo nemici e raccogliendo monete si pu\u00f2 prolungare la quantit\u00e0 di tempo rimanente.\nIl tempo inizia a scorrere nel livello Terra, la cui struttura \u00e8 generata casualmente ad ogni partita. Al termine della partita, viene memorizzato come punteggio la distanza percorsa.\nDuello.\nDuello \u00e8 la modalit\u00e0 a due giocatori. \u00c8 possibile usufruire della modalit\u00e0 \"download DS\", ciascun giocatore usa il proprio Nintendo DS.\nI due giocatori si sfidano in un percorso di 1000 metri: il primo che viene colpito da un nemico o cade, perde. Se entrambi i giocatori riescono ad arrivare alla fine, vincer\u00e0 lo Yoshi che ha totalizzato pi\u00f9 punti.\nMinigioco Baloon Pop.\nNon esiste un nome \"ufficiale\" di questo minigioco, ma \u00e8 generalmente noto con questo nome, per via dello scopo del gioco. Sul touch screen compaiono piccole bolle di diverso colore da far scoppiare toccandole. Ogni bolla d\u00e0 1 punto, ma se il colore \u00e8 lo stesso della bolla fatta scoppiare prima, allora si ottengono 2 punti. Dopo circa mezzo minuto la partita finisce; lo scopo \u00e8 quello di fare pi\u00f9 punti possibile.\nSviluppo.\nSecondo il \"director\" Hiroyuki Kimura e il designer Keizo Ohta, \"Yoshi Touch &amp; Go\" era originariamente progettato per essere realizzato per Nintendo GameCube con il nome di \"Balloon Trip\". Una demo del gioco venne mostrata per la prima volta durante l'E3 del 2004 e ottenne un'accoglienza positiva, inducendo i dirigenti di Nintendo a dare il via libera al progetto. Shigeru Miyamoto ritenne per\u00f2 che il gioco avrebbe avuto un impatto maggiore come titolo per DS.\nLa colonna sonora del gioco \u00e8 stata creata da Toru Minegishi, Asuka Ohta e Kazumi Totaka. Baby Mario e Baby Luigi sono stati doppiati da Charles Martinet mentre il \"voiceover\" degli Yoshi \u00e8 stato fatto da Totaka.\nAccoglienza.\nIl gioco \u00e8 stato generalmente ben accolto, anche se meno favorevolmente dei precedenti giochi della serie Yoshi, come \"Yoshi's Island\". Craig Harris di IGN ha affermato che \"\u00e8 uno dei giochi pi\u00f9 originali e unici creati per il sistema finora, ed \u00e8 davvero un design diverso da qualsiasi cosa tu abbia giocato prima\". Ha elogiato in particolare la modalit\u00e0 multigiocatore. Il gioco ha vinto inoltre l'IGN Editors' Choice Award l'11 marzo 2005.\nAlcuni revisori, tuttavia, hanno criticato \"Yoshi Touch &amp; Go\" per la sua mancanza di trama e il \"gameplay\" semplice. Ryan Davis di GameSpot ha affermato che stava \"attraversando gli stessi pochi livelli pi\u00f9 e pi\u00f9 volte\" e ha ritenuto che la modalit\u00e0 \"multiplayer\" non fosse molto avvincente, concludendo che sebbene \"i \"concept\" del gioco... siano abbastanza buoni\", il pacchetto complessivo \"manca semplicemente sostanza.\" Inoltre, il gioco ha raccolto critiche negative per il suo prezzo, che \u00e8 stato definito troppo alto da alcuni critici. Ciononostante, \"Touch &amp; Go\" \u00e8 stato un discreto successo, vendendo copie in Giappone."}
{"id": "312307", "revid": "29727", "url": "https://it.wikipedia.org/wiki?curid=312307", "title": "Aracnide", "text": ""}
{"id": "312311", "revid": "916580", "url": "https://it.wikipedia.org/wiki?curid=312311", "title": "Corteccia (botanica)", "text": "Con il termine corteccia s'identificano, a seconda dell'accezione, diverse strutture vegetali, spesso composte od originate da tessuti di tipo parenchimatico.\nAccezioni del termine.\nIl significato del termine cambia secondo l'accezione.\nIn Botanica, nell'accezione strettamente rigorosa del termine, la corteccia \u00e8 un tessuto parenchimatico esterno, disposto subito sotto l'epidermide nella struttura primaria del fusto e sotto il rizoderma nella struttura primaria della radice. La corteccia \u00e8 il tessuto prevalente nella radice primaria ed \u00e8 nettamente separata dal cilindro centrale dall'endoderma. Nel fusto in struttura primaria ha invece uno spessore pi\u00f9 ridotto. Questo tessuto scompare con il passaggio dalla struttura primaria a quella secondaria.\nNell'accezione volgare del termine, errata, per corteccia s'intende l'insieme dei tessuti periferici, nella struttura secondaria, esterni al cambio cribro-vascolare o, pi\u00f9 semplicemente, lo strato pi\u00f9 esterno, detto ritidoma. Facendo riferimento al primo significato, la corteccia di un fusto in struttura secondaria \u00e8 una struttura complessa generata dall'attivit\u00e0 di due meristemi secondari per adattare i tessuti esterni alle forze di trazione tangenziali originate dall'accrescimento in diametro dei tessuti interni. Il cambio cribro-vascolare \u00e8 un tessuto meristematico che origina ogni anno nuovo xilema (legno) all'interno e nuovo floema (libro) all'esterno. Questa attivit\u00e0 determina l'apposizione di una nuova cerchia annuale all'esterno del legno, mentre sui tessuti pi\u00f9 esterni esercita una spinta che tende a lacerare i tessuti pi\u00f9 vecchi, non pi\u00f9 in grado di adattarsi elasticamente alle sollecitazioni tangenziali.\nNel suo complesso, la corteccia si compone di una struttura interna deputata al trasporto floematico della linfa elaborata e di una struttura esterna con compiti di protezione del cambio e dei tessuti vascolari nei confronti di agenti di danno biotici o abiotici.&lt;br&gt; \nDall'interno all'esterno, la corteccia \u00e8 composta dalle seguenti strutture anatomiche: libro, periderma, ritidoma.\nFloema.\n\u00c8 detto anche cribro o libro. \u00c8 composto da tubi cribrosi e cellule cribrose, strutture cellulari deputate al trasporto della linfa, elaborata da cellule parenchimatiche e da cellule sclerenchimatiche. Ogni anno il cambio sottostante genera un nuovo strato di libro, perci\u00f2 gli strati pi\u00f9 recenti sono quelli interni. A differenza del legno, gli strati pi\u00f9 vecchi del libro sono soggetti a una lacerazione che ne determina la distruzione, pertanto il libro ha uno spessore ridotto rispetto al legno e limitato agli strati degli ultimi 2-3 anni.\nPeriderma.\n\u00c8 l'insieme dei tessuti di rivestimento nella struttura secondaria ed \u00e8 originato dall'attivit\u00e0 di un meristema secondario, il fellogeno o cambio subero-fellodermico. Il fellogeno genera all'interno un tessuto parenchimatico secondario, non sempre presente, detto felloderma, e un tessuto tegumentale esterno detto sughero o fellema.\nIl sughero \u00e8 un tessuto tegumentale, privo di spazi intercellulari, formato da cellule morte, la cui parete \u00e8 ispessita e suberificata e il lume cellulare ripieno d'aria. Grazie a questa struttura il sughero ha propriet\u00e0 di isolamento proteggendo i tessuti sottostanti dagli scambi termici e dagli scambi di sostanze chimiche liquide o gassose. La continuit\u00e0 del rivestimento suberoso \u00e8 interrotto dalle lenticelle, strutture pluricellulari che permettono lo scambio di gas e liquidi con l'esterno.\nDal momento che il periderma \u00e8 soggetto alle sollecitazioni tangenziali causate dall'accrescimento in diametro dei tessuti interni, ogni anno (o eccezionalmente dopo alcuni anni) si forma un nuovo fellogeno in uno strato pi\u00f9 interno. Nella maggior parte delle piante il nuovo fellogeno si forma nello spessore del libro vecchio (di 2-3 anni). Tutti i vecchi tessuti rimasti all'esterno del nuovo periderma (vecchio periderma e strati pi\u00f9 esterni del libro) sono degenerati e ormai morti.\nRitidoma.\nDetto anche scorza, il ritidoma \u00e8 la parte pi\u00f9 esterna della corteccia composto dai residui morti dei tessuti esterni pi\u00f9 vecchi rimasti isolati ogni anno dalla formazione del nuovo periderma. Il ritidoma si presenta con aspetti differenti secondo le specie ed \u00e8 un importante elemento di classificazione: molte specie arboree simili per molti caratteri possono distinguersi per la forma differente del ritidoma. \u00c8 possibile distinguere le cortecce per il loro aspetto: per citare alcune caratteristiche, possono essere a placche prominenti o non prominenti, ampie o strette, lisce, rugose, fibrose, desquamanti e altro ancora. \nLo spessore e la struttura sono caratteristiche importanti ma che richiedono esami di laboratorio specifici.\nProprio queste ultime caratteristiche, secondo i biologi o gli ecologi, sono il frutto della selezione naturale e quindi dell'evoluzione naturale della specie nel suo ambiente.&lt;br&gt;\nAd esempio, la corteccia della sughera (\"Quercus suber\", L.), da cui si estrae il sughero, rappresenta una forma di risposta ad ambienti aridi con frequente passaggio del fuoco."}
{"id": "312313", "revid": "767487", "url": "https://it.wikipedia.org/wiki?curid=312313", "title": "Trevico-Torino - Viaggio nel Fiat-Nam", "text": "Trevico-Torino - Viaggio nel Fiat-Nam \u00e8 un film del 1973 diretto da Ettore Scola.\nTrama.\nFortunato Santospirito \u00e8 un giovane originario di Trevico, in provincia di Avellino, che giunge a Torino per lavorare in Fiat. Le sue prime immagini della citt\u00e0 sono l'atrio della stazione di Porta Nuova, la mensa dei poveri e il dormitorio pubblico.\nConosce un prete che gli espone la situazione degli immigrati e gli d\u00e0 le prime informazioni; a Porta Palazzo fa amicizia con un sindacalista comunista, anch'egli campano. Le sue frequentazioni dopo il lavoro sono i luoghi di riunione dei meridionali e i gruppi di estrema sinistra.\nCon una miscela di documentario e fiction, il film ritrae i diversi problemi con cui Fortunato deve confrontarsi: quello dell'alloggio, la distanza dagli affetti, il razzismo, le condizioni di lavoro, l'amore non corrisposto per una ragazza borghese, ex studentessa, che ha abbandonato la propria classe di riferimento per votarsi alla protesta. Attraverso l'esperienza di fabbrica e il rapporto con il sindacalista e la ragazza, nasce in Fortunato la coscienza della propria condizione di sfruttato.\nProduzione.\nIl film \u00e8 stato girato in 16mm e con una piccola troupe dalla Unitelefilm, la casa cinematografica dell'allora PCI, scritto e diretto da Ettore Scola e sceneggiato dal giornalista torinese Diego Novelli, che due anni dopo sarebbe diventato sindaco di Torino.\nSe si eccettuano gli attori principali, tutti gli altri non sono professionisti: nei titoli, attori e tecnici sono presentati in puro ordine alfabetico, senza alcuna indicazione di ruolo. Il termine Fiat-Nam nel titolo \u00e8 un riferimento al Vietnam e alla Guerra in Vietnam, che all'epoca del film volgeva al termine.\nNel 2018, il Museo Nazionale del Cinema di Torino e la Fondazione Cineteca di Bologna hanno effettuato in collaborazione un restauro digitale del film, a partire dall'originale negativo in 16mm conservato presso l'Istituto Luce Cinecitt\u00e0 di Roma.\nCritica.\nIl film ha avuto recensioni soprattutto di stampo politico."}
{"id": "312314", "revid": "590", "url": "https://it.wikipedia.org/wiki?curid=312314", "title": "Trevico-Torino", "text": ""}
{"id": "312323", "revid": "2108263", "url": "https://it.wikipedia.org/wiki?curid=312323", "title": "Martino I di Sicilia", "text": "Biografia.\nFiglio primogenito del re di Aragona, di Valencia, di Maiorca, di Sardegna e di Corsica e conte di Barcellona e delle altre contee catalane Martino I il Vecchio (1356-1410), e della sua prima moglie Maria de Luna, figlia del conte de Luna e signore di Segorbe (Castell\u00f3n), don Lope de Luna, e di Brianda d'Agaout.\nRe di Sicilia.\nTra il 1389 e il 1392 (1389 o 1390 o 1392), grazie a una congiura Martino spos\u00f2 Maria di Sicilia, regina titolare del regno di Trinacria in quanto figlia di Federico il Semplice. L'unione, frutto del rapimento di Maria da parte di Guglielmo Raimondo III Moncada e con la segreta approvazione di Pietro IV (affinch\u00e9 Maria non fosse unita in matrimonio col duca di Milano, Giangaleazzo Visconti, con cui erano stati avviati degli accordi), era fortemente osteggiata da Artale II Alagona, Manfredi Chiaramonte e da diversi baroni siciliani che, con l'appoggio di Papa Bonifacio IX, riuscirono a far dichiarare nullo il suo matrimonio, in quanto Martino e Maria erano cugini (Maria era cugina prima del padre di Martino, Martino il Vecchio). L'unico disposto a concedere la necessaria dispensa per il matrimonio fu l'Antipapa Clemente VII, che celebr\u00f2 il matrimonio.\nNel 1392 Martino sbarc\u00f2 in Sicilia per prendere possesso dell'isola e fu incoronato insieme a Maria nella cattedrale di Palermo. Molti dei signori che gli si erano opposti prestando il \"giuramento di Castronovo\" fecero atto di sottomissione, e i Chiaramonte si ritrovarono insieme ai soli Alagona a fronteggiare l'esercito catalano di Bernat (o Bernardo) Cabrera. Andrea Chiaramonte (discendente di Manfredi), sconfitto e tradito, fu catturato e condannato alla pena capitale. Fu giustiziato per decapitazione il 1\u00ba giugno 1392 a Palermo davanti al palazzo Chiaramonte-Steri. Con lui la famiglia Chiaramonte si estinse: i beni furono confiscati e divisi fra Guglielmo Raimondo Moncada e il Cabrera. Dopo le prime sollevazioni, il re di Aragona, Giovanni I, invi\u00f2 il padre di Martino, Martino il Vecchio, suo fratello, in aiuto del nipote. L'arrivo in Sicilia del re Martino il Vecchio port\u00f2 alla conquista di Trapani e Palermo, ma non alla definitiva sconfitta degli oppositori locali che avrebbero resistito sino al 1398, anno in cui ritorn\u00f2 la pace, e i sovrani Maria e Martino il Giovane poterono governare nuovamente sull'intera isola. Solo dopo la morte della regina, Martino pot\u00e9 amministrare da solo la Sicilia..\nGli Alagona risposero all'intervento di Martino con la sollevazione dei centri sotto la loro signoria, fra cui Piazza Armerina, Lentini, Patern\u00f2, Catania e il territorio di Aci. Si narra che Martino assedi\u00f2 per pi\u00f9 tempo Artale nel Castello di Aci, cercando anche di dissuaderlo con allettanti promesse, ma senza riuscire ad averne ragione. Martino allora propose ad Artale la signoria su Malta, in cambio della sua fedelt\u00e0. Artale, che era molto accorto, avrebbe accettato, senza per\u00f2 consegnare il castello di Aci. Cos\u00ec Martino, che iniziava a vedere il proprio prestigio offuscato dal nobile siciliano, approfitt\u00f2 dell'assenza di Artale, che si era recato a Malta, per espugnare la fortezza acese e dichiararla bene demaniale (1396). Si narra che il re di Sicilia riusc\u00ec nell'impresa guastando il sistema di approvvigionamento idrico del castello (una serie di cisterne). Artale, che tent\u00f2 invano di raggiungere con la propria flotta il castello, subir\u00e0 l'arresto della moglie e del figlio, la confisca totale dei beni, l'annullamento di buona parte dei privilegi di cui aveva usufruito, e l'esilio a Malta. Anche gli Uberti si opposero, e il rampollo Giovanni, assediato da Martino nel 1396 all'interno del castello di Assoro, per\u00ec.\nNel 1396, Martino il Vecchio successe al fratello maggiore Giovanni I (morto senza figli maschi viventi) sul trono di Aragona. Al momento della successione Martino si trovava in Sicilia a causa della rivolta ancora in corso, e sua moglie, Maria di Luna, aveva reclamato il trono in suo nome, e aveva agito quale sua rappresentante, in attesa del suo ritorno. Martino il Vecchio pot\u00e9 fare ritorno in Aragona solo nel 1397, quando la Sicilia si stava pacificando.\nMartino il Giovane regn\u00f2 sulla Sicilia assieme a Maria fino alla morte di lei, nel 1401. A quell'epoca ripudi\u00f2 il trattato di Avignone e govern\u00f2 la Sicilia da solo, senza pi\u00f9 considerarsi vassallo dei sovrani di Napoli.\nLe due mogli: Maria di Sicilia e Bianca di Navarra.\nDopo la morte di Maria, Martino fu riconosciuto re di Trinacria (re di Sicilia), senza incontrare particolari resistenze.Nel 1401 si fidanz\u00f2 con Giovanna, la figlia primogenita del re di Navarra, Carlo III, e di Eleonora di Trastamara, figlia di Enrico II di Castiglia; non si arriv\u00f2 al matrimonio, ma Martino poi spos\u00f2 in seconde nozze il 21 maggio 1402, a Catania, per procura, la sorella minore di Giovanna, Bianca di Navarra, che, dopo la morte di Giovanna, divenne l'erede della famiglia \u00c9vreux e dopo regina di Navarra. Il matrimonio fu poi celebrato di persona il 26 dicembre di quello stesso anno.\nIn seguito alla scomparsa della madre, nel 1406, Martino eredit\u00f2 i titoli di conte di Luna, signore di Segorbe e Ej\u00e9rica.\nMorte del re in Sardegna.\nMartino il Giovane arriv\u00f2 in Sardegna, nell'ottobre del 1408, con l'incarico da parte del padre Martino il Vecchio di riconquistare alla corona d'Aragona l'isola che, dopo la morte, senza eredi, del giudice di Arborea Mariano V, si trovava in seria crisi di successione; nel mese di dicembre fu chiamato in Sardegna il visconte di Narbona, Guglielmo III, che fu eletto giudice dalla Corona de Logu il 13 gennaio 1409, a Oristano.Guglielmo marci\u00f2 verso il cagliaritano, e gli eserciti si scontrarono a Sanluri il 30 giugno 1409, dove Martino vinse la battaglia, e gli alleati del giudice, i genovesi, dovettero lasciare l'isola. Il giudicato torn\u00f2 a essere vassallo dell'Aragona, per\u00f2 Martino il Giovane contrasse la malaria, e il 25 luglio mor\u00ec, a soli 35 anni d'et\u00e0. Lasci\u00f2 un testamento in cui ricordava i due figli illegittimi con le rispettive madri e la moglie, Bianca (\"filium nostrum don Fredericum natum ex\u2026Tarsie muliere\u2026Blanca consors nostra\u2026filiam nostrum naturalem\u2026Violanti\u2026 Agatuciam matrem dicte Violantis\") Martino fu sepolto nella cattedrale di Cagliari in un magnifico mausoleo.\nNessuno dei figli nati dai due matrimoni era sopravvissuto all'infanzia, l'unico discendente maschio di Martino fu quindi un figlio illegittimo, Federico di Luna, che il nonno, Martino il Vecchio, cerc\u00f2 di far legittimare per nominarlo suo erede della Corona d'Aragona, senza riuscire a portare a termine l'operazione, e il successivo arbitrato, che \u00e8 passato alla storia come Compromesso di Caspe, lo escluse dalla successione. Dopo la sua morte avvenuta a Cagliari, suo padre Martino il Vecchio divenne re di Sicilia col nome di Martino II. Questa successione, per mancanza di prole dell'anziano sovrano, caus\u00f2 la fine dell'indipendenza del regno di Sicilia e la sua trasformazione in viceregno dipendente dalla Corona d'Aragona.\nDiscendenza.\nMartino ebbe un erede, morto precocemente, da Maria di Sicilia, uno da Bianca e due figli da altrettante amanti:"}
{"id": "312330", "revid": "120253729", "url": "https://it.wikipedia.org/wiki?curid=312330", "title": "Monte Canto", "text": "Il monte Canto \u00e8 un monte isolato, sito in Lombardia, in provincia di Bergamo. \u00c8 un \"monte orfano,\" in quanto staccato dalla catena delle Prealpi bergamasche, dalla quale \u00e8 separato dalla valle San Martino di cui fanno parte Pontida e Cisano. \u00c8 il primo rilievo montuoso che si incontra risalendo dalla pianura Padana, la sponda orientale del fiume Adda.\nCaratteristiche.\nIl monte Canto \u00e8 composto prevalentemente da arenarie e da conglomerato. \u00c8 ricoperto in gran parte da boschi e castagneti, specie sul versante settentrionale, mentre su quello meridionale vi sono coltivi e alcuni vigneti. Il monte Canto appartiene amministrativamente ai seguenti comuni: (da sud e in senso antiorario) Carvico, Sotto il Monte Giovanni XXIII, Mapello, Ambivere, Pontida, Cisano Bergamasco, Villa d'Adda.\nLa cima del Monte Canto raggiunge la quota di 710 m s.l.m. ed \u00e8 il punto pi\u00f9 elevato dell'intero sistema, contraddistinto da una piccola croce lignea e una targhetta di segnalazione; poche centinaia di metri pi\u00f9 a Ovest sorge la vetta chiamata \"Il Crocione\", seconda vetta per altezza della catena che raggiunge quota 698 , contraddistinta da una grande croce in ferro. Appena sotto la cima del Monte Canto, a est, a 644 , vi \u00e8 un antico villaggio, chiamato \"Canto\", quasi completamente abbandonato e raggiungibile, da Pontida, con una strada sterrata privata.\nIl monte Canto \u00e8 la meta ideale per passeggiate ed escursioni anche in bicicletta, con numerosi itinerari segnati, che partono da ognuno dei centri abitati che lo circondano. Dal monte Canto nascono alcuni torrenti appartenenti al bacino del Brembo: i principali sono il Grandone ed il Buliga, che si staccano entrambi dal versante meridionale."}
{"id": "312332", "revid": "453768", "url": "https://it.wikipedia.org/wiki?curid=312332", "title": "Luciano (nome)", "text": "Origine e diffusione.\nDeriva dal \"cognomen\" romano \"Lucianus\", patronimico di \"Lucius\"; significa quindi \"discendente di Lucio\", \"appartenente a Lucio\".\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "312336", "revid": "729019", "url": "https://it.wikipedia.org/wiki?curid=312336", "title": "Michael Gibson (rugbista)", "text": "Biografia.\nMichael Gibson inizi\u00f2 a praticare rugby nel 1966 al St. Andrew's College, scuola superiore cattolica di Dublino, in cui rimase fino al 1972.\nFrequent\u00f2 gli studi universitari al Trinity College, nella cui squadra di rugby milit\u00f2 e successivamente pass\u00f2 al Lansdowne, squadra dalla quale spicc\u00f2 il salto verso la Nazionale irlandese, nella quale esord\u00ec nel 1979 contro la .\nDipendente della Guinness, milit\u00f2 successivamente nel Cork Constitution seguendo i trasferimenti per lavoro, e infine, quando fu mandato in Inghilterra, ai London Irish, di cui divenne vicecapitano alla sua prima stagione (1985-86) e capitano dalla stagione successiva.\nDisput\u00f2 il suo ultimo incontro internazionale durante il Cinque Nazioni 1988 contro l' e continu\u00f2 a giocare nei London Irish fino al 1991; fu anche invitato nei Barbarians e rappresent\u00f2 le province rugbistiche di Leinster e Munster.\nIn seguito ha ricoperto anche l'incarico di presidente del London Irish e si \u00e8 dedicato saltuariamente all'allenamento delle rappresentative giovanili dello stesso club."}
{"id": "312337", "revid": "547034", "url": "https://it.wikipedia.org/wiki?curid=312337", "title": "Decorati con la croce di cavaliere con fronde di quercia, spade e diamanti", "text": "Di seguito una lista dei soldati della \"Wehrmacht\" decorati con la croce di cavaliere con fronde di quercia, spade e diamanti. Tra le forze armate del Terzo Reich venne cos\u00ec distribuita:"}
{"id": "312338", "revid": "740722", "url": "https://it.wikipedia.org/wiki?curid=312338", "title": "Universit\u00e0 di Chieti", "text": ""}
{"id": "312339", "revid": "181699", "url": "https://it.wikipedia.org/wiki?curid=312339", "title": "Comitato di Temes", "text": "Il comitato di Temes (in ungherese \"Temes v\u00e1rmegye\", in romeno \"Comitatul Timi\u0219\", in serbo \u0422\u0430\u043c\u0438\u0448\u043a\u0430 \u0436\u0443\u043f\u0430\u043d\u0438\u0458\u0430 o \"Tami\u0161ka \u017eupanija\") \u00e8 stato un antico comitato del Regno d'Ungheria, oggi situato a cavallo tra la Romania occidentale e la Serbia settentrionale (provincia della Voivodina). Capoluogo del comitato era la citt\u00e0 di Temesv\u00e1r, oggi nota col nome romeno di Timi\u0219oara.\nIl comitato di Temes confinava col Regno di Serbia nonch\u00e9 con gli altri comitati di Toront\u00e1l, Arad e Krass\u00f3-Sz\u00f6r\u00e9ny. Geograficamente costituiva parte del Banato ed era delimitato a nord dal fiume Maros/Mure\u0219 e a sud dal Danubio; il comitato doveva il suo nome all'omonimo fiume (Temes/Timi\u0219) che lo attraversava.\nStoria.\nUngherese dall'XI secolo, il comitato fu poi ottomano dal XVI secolo e con la pace di Passarowitz (1718) pass\u00f2 agli Asburgo, che crearono il Banato di Temesv\u00e1r. Tale provincia asburgica fu abolita nel 1778 e il territorio torn\u00f2 al Regno d'Ungheria, al quale rimase ininterrottamente - salva la breve stagione del Voivodato di Serbia e del Banato (1849-1860) - fino alla prima guerra mondiale.\nNel 1918 il comitato divenne parte dell'autoproclamata Repubblica del Banato, e poi fu spartito in base al Trattato del Trianon (1920) tra Romania (cui and\u00f2 la porzione maggiore) e Regno dei Serbi, Croati e Sloveni.\nIl territorio dell'antico comitato \u00e8 oggi situato nel distretto di Timi\u0219 (eccetto una frangia che appartiene al distretto di Arad), nonch\u00e9, per quanto riguarda la parte sudoccidentale, nella Vojvodina.\nPopolazione.\nIn base al censimento ungherese del 1910, la popolazione dichiar\u00f2 le seguenti \"lingue d'uso\":"}
{"id": "312340", "revid": "18379", "url": "https://it.wikipedia.org/wiki?curid=312340", "title": "Giovanni I d'Aragona", "text": "Origini familiari.\nFiglio primogenito del re di Aragona, di Valencia, di Maiorca, di Sardegna e di Corsica e Conte di Barcellona e delle altre contee catalane Pietro IV il Cerimonioso (1319-1387), e della sua terza moglie, Eleonora di Sicilia (1325\u20131375).\nBiografia.\nGiovanni I nacque il 27 dicembre 1350 a Perpignano, nella provincia di Rossiglione che, a quel tempo, apparteneva all'Aragona, fu il figlio primogenito della terza moglie di Pietro IV e fu subito dichiarato erede al trono, poich\u00e9 dei figli della prima moglie di Pietro, Maria di Navarra, erano rimaste in vita solo due femmine.\nNel 1351, il padre lo fece duca di Gerona.\nNel 1364, il padre lo nomin\u00f2 Luogotenente Generale del Regno.\nNel 1370 il padre gli organizz\u00f2 il fidanzamento con Giovanna di Francia (1351-1371), figlia postuma del re di Francia, Filippo VI e di Bianca di Navarra. Il contratto di fidanzamento fu siglato il 16 luglio 1370. Giovanna mor\u00ec l'anno dopo mentre si recava in Aragona per conoscere il promesso sposo.\nGiovanni si spos\u00f2, il 24 giugno 1373, a Barcellona con Marta di Armagnac (dopo il 1347-1378), figlia del conte di Armagnac e di Rodez, Giovanni I (1311 -\u2020 1373) e di Beatrice di Clermont (\u2020 1364), contessa di Charolais.\nRimasto vedovo, nel 1378 (Marta mor\u00ec a Saragozza, nel mese di ottobre), il padre, Pietro IV, che aveva l'obiettivo di estendere i domini della Corona d'Aragona anche sulla Sicilia, lo spinse a sposare la regina di Trinacria, Maria di Sicilia, affinch\u00e9 non sposasse il duca di Milano, Giangaleazzo Visconti; ma Giovanni rifiut\u00f2.Il 2 febbraio 1380, Giovanni spos\u00f2, in seconde nozze, a Montpellier, Iolanda di Bar (1365-1431), figlia di Roberto I di Bar, Duca di Bar e di Maria di Valois, figlia del re di Francia, Giovanni II il Buono. Il matrimonio era stato fortemente contrastato dal padre che continuava a spingerlo a sposare la regina di Sicilia, Maria di Sicilia.La moglie, Iolanda, non ebbe un buon rapporto col suocero, ma soprattutto con l'ultima moglie di Pietro IV, Sibilla di Forti\u00e0 (1350-1406).\nGiovanni assieme al padre e al fratello, Martino il Vecchio (\"Dominum Regem patrem nostrum\u2026infantem Johannem ducem Gerunde et comitem Cervarie fratrem nostrum et\u2026infantem Martinum fratrem nostrum\") sono nominati esecutori, nel testamento della sorellastra, Giovanna (\"Infantissa Johanna\u2026Petri\u2026Regis Aragonum filia, consorsque\u2026domini Johannis comitis Impuriarum\"), datato 12 agosto 1384, dove, oltre a citare i due figli, Pietro e Giovanni (\"Petrum filium nostrum\u2026Johanni filio nostro\"), chiede di essere sepolta nel Monastero di Santa Maria di Poblet (\"in Monasterio Poupuleti\").\nNel 1387, alla morte del padre gli successe come Giovanni I, Re di Aragona, di Valencia, di Sardegna e di Maiorca, re titolare di Corsica, Conte di Barcellona e delle contee catalane.\nPer quanto concerne lo Scisma d'Occidente, Giovanni conferm\u00f2 la decisione presa da Pietro IV, l'anno prima, che dopo una seria inchiesta, durata oltre sei anni, non riteneva valida l'elezione di papa Urbano VI, e quindi continu\u00f2 a sostenere il papa avignonese (Clemente VII).\nSempre nel 1387, Giovanni si alle\u00f2 anche con la Castiglia, e conferm\u00f2 nel 1388 un trattato col Regno di Navarra che stabiliva i confini fra i due regni.\nDurante il suo regno, Giovanni I abbandon\u00f2 la politica anglofila di Pietro IV e stipul\u00f2 un'alleanza col Regno di Francia nel 1387, ed in questa ottica promise in matrimonio la figlia Iolanda, di circa tre anni a Luigi II d'Angi\u00f2, duca d'Angi\u00f2, conte di Provenza e temporaneamente re di Napoli (il matrimonio fu poi celebrato ad Arles, in Provenza, nel 1400).\nSiccome, dopo la morte del padre, aveva privato di tutte le rendite la vedova di Pietro, Sibilla di Forti\u00e0, che fugg\u00ec dalla corte e si rifugi\u00f2 a Sant Mart\u00ed Sarroca. I parenti di Sibilla, tra cui il conte di Empuries, si ribellarono e si allearono al conte di Armagnac, Giovanni III, che invi\u00f2 delle truppe ad invadere la Catalogna. Nell'1389-90, l'attacco si verific\u00f2 verso l'Alt Empord\u00e0 ed arrivo sino a Gerona. Nel 1390, gli invasori furono sconfitti dalle truppe aragonesi comandate dall'Infante don Martin, il fratello del re e futuro re. Sibilla, che era stata catturata, fu privata anche della libert\u00e0 e rinchiusa nel castello di Montcada, ma, in cambio della rinuncia a tutte le sue prerogative, le fu concessa una pensione.\nTra il 1388 e il 1390 Giovanni I perse via via tutte le terre dei Ducati di Atene e Neopatria, in Grecia.\nNel 1391 si verific\u00f2 un'ondata di sollevazioni antisemite in Aragona, contemporaneamente ad altre nel regno di Castiglia, che port\u00f2 ad assaltare i rioni degli Ebrei in diverse citt\u00e0, Gerona, Barcellona, Valencia, Perpignano, Palma di Maiorca, Lleida ed altre, dove gli Ebrei furono uccisi o obbligati ad una conversione forzata. Gli artefici degli attacchi agli Ebrei furono perseguiti e condannati alla pena capitale.\nNel 1391, dopo il matrimonio tra suo nipote, Martino, il figlio di don Martin che si chiamava come il padre, e Maria di Sicilia, dovette aiutare la giovane coppia a rientrare in Sicilia per essere incoronati re di Sicilia. Soffocata, nel 1392, la rivolta di parte della popolazione guidata dalla famiglia Alagona, che era contraria al matrimonio aragonese, Maria e Martino furono incoronati nella cattedrale di Palermo.\nDurante il regno di Giovanni si ebbero problemi anche in Sardegna, che faceva parte della corona d'Aragona, a partire dal regno di Giacomo II; la rivolta era guidata dalla giudichessa, Eleonora d'Arborea e dal marito Brancaleone Doria, che dal loro feudo cercarono di scacciare gli aragonesi dall'isola. Nel 1392, don Martin organizz\u00f2 un spedizione per la Sardegna ma dovette dirottarla in Sicilia, per aiutare il figlio Martino e la regina, Maria.\nGiovanni I fu il protettore della cultura di Barcellona. Nel 1393 stabil\u00ec il \"Concistoro di Barcellona\" o \"Giochi floreali\", per imitare quelli di Tolosa.\nIl regno di Giovanni I fu caratterizzato da una pessima amministrazione finanziaria. come un uomo dalla personalit\u00e0 debole, con un certo gusto per la poesia artefatta.\nGiovanni mor\u00ec il 19 maggio 1396, improvvisamente, per una caduta da cavallo, in una foresta vicino a Foix\u00e0 (Gerona), durante una battuta di caccia, che era stata la sua passione per tutta la vita.E, per tutta la vita, soffr\u00ec di attacchi di una malattia, che probabilmente era epilessia.Alla sua morte, gli erano sopravvissute solo due figlie, e quindi non lasciando eredi maschi, gli successe il suo fratello minore Mart\u00ed, salito al trono come Martino I, che dovette combattere contro Matteo di Foix-B\u00e9arn, conte di Foix e visconte di B\u00e9arn e di Castelbon, che si era proposto come pretendente in quanto marito di Giovanna d'Aragona, la figlia maggiore di Giovanni.\nDiscendenza.\nGiovanni ebbe figli sia da Marta che da Iolanda.\nda Marta ebbe cinque figli:\ne da Iolanda sei (o sette) figli:"}
{"id": "312346", "revid": "599013", "url": "https://it.wikipedia.org/wiki?curid=312346", "title": "Marino Basso", "text": "Professionista dal 1966 al 1978, fu campione del mondo in linea nel 1972 e vinse un Giro del Piemonte e ventisette tappe nei tre grandi giri.\nCarriera.\nProfessionista dal 1966 al 1978, le sue doti di passista veloce gli permisero di aggiudicarsi il titolo mondiale nel 1972 a Gap, quando super\u00f2 in volata il connazionale Franco Bitossi che, andato in fuga negli ultimi chilometri, fu raggiunto dal gruppo proprio sul traguardo.\nNei grandi giri conta la vittoria di ventisette tappe, quindici al Giro d'Italia, sei al Tour de France e altrettante alla Vuelta a Espa\u00f1a. Ha inoltre ottenuto piazzamenti sul podio alla Milano-Sanremo (due volte), al Giro delle Fiandre e alla Parigi-Roubaix.\nTerminata la carriera agonistica, inizi\u00f2 a produrre biciclette con il proprio nome."}
{"id": "312347", "revid": "1791", "url": "https://it.wikipedia.org/wiki?curid=312347", "title": "Sale inglese", "text": ""}
{"id": "312348", "revid": "889336", "url": "https://it.wikipedia.org/wiki?curid=312348", "title": "Drew Barrymore", "text": "\u00c8 discendente della famiglia Barrymore, noti attori di cinema e teatro americani, ed \u00e8 nipote dell'attore John Barrymore. Nel 1982, ha recitato il ruolo di Gertie in \"E.T. l'extra-terrestre\" di Steven Spielberg, diventando rapidamente una delle attrici bambine pi\u00f9 riconosciute di Hollywood, mentre nel 1985 (a soli 10 anni) \u00e8 stata candidata ai Golden Globe per la migliore attrice non protagonista per il film \"Vertenza inconciliabile\".\nNel 2010, per la sua performance di Edith Bouvier Beale ha vinto uno Screen Actors Guild Award e un Golden Globe nella sezione miglior attrice in una mini-serie o film per la televisione per \"Grey Gardens - Dive per sempre\". A partire dal 2020 conduce un programma televisivo eponimo sulle reti CBS.\nBiografia.\nDrew nasce dal matrimonio tra l'attore John Drew Barrymore e un'aspirante attrice, Jaid Barrymore (nata Mak\u00f2). I suoi genitori divorziano quando lei ha nove anni.\nIl nome Drew le \u00e8 stato dato per ricordare quello della bisnonna, l'attrice Georgiana Drew, mentre il nome Blyth era il cognome originale della dinastia fondata dal suo bisnonno, Maurice Barrymore, il figlio di Maurice, John, spos\u00f2 Dolores Costello, anch'essa di famiglia di tradizione teatrale. La madre \u00e8 nata in un campo profughi della Germania dell'Est da una coppia di rifugiati ungheresi mentre il padre \u00e8 di origine inglese, irlandese e tedesca.\n\u00c8 la nipote dell'attrice Diana Barrymore e pronipote di Ethel Barrymore e Lionel Barrymore.\nCarriera.\nLa carriera della Barrymore inizi\u00f2 a soli 11 mesi, quando venne scelta per pubblicizzare un cibo per cani. All'et\u00e0 di 3 anni recita nel film TV \"Suddenly, Love\", invece a 5 anni esordisce al cinema con \"Stati di allucinazione\".\nA 7 anni fu tra i protagonisti del film di Steven Spielberg \"E.T. \", ottenendo buone critiche. Il 20 novembre 1982 diviene la pi\u00f9 giovane ospite del programma televisivo \"Saturday Night Live\", dove fece uno sketch in cui rivelava di avere ammazzato E.T.\nA 14 anni tent\u00f2 il suicidio e fu ricoverata due volte. Continu\u00f2 a mantenere un'immagine di \"cattiva ragazza\", e anzi la sfrutt\u00f2 per diventare un sex symbol quando negli anni novanta riprese la sua carriera cinematografica interpretando una teenager seduttrice in \"La mia peggiore amica\" e pos\u00f2 nuda sul numero di gennaio 1995 della rivista statunitense \"Playboy\". Steven Spielberg, suo padrino, per il suo ventesimo compleanno le regal\u00f2 una copia della rivista completamente ritoccata, dove lei appariva perfettamente vestita in ogni foto; in allegato lasci\u00f2 una nota con scritto \"copriti\". Nello stesso periodo apparve nuda in cinque film. Nel 1995 partecip\u00f2 al famoso show televisivo \"Late Show with David Letterman\", dove la Barrymore stup\u00ec il conduttore saltando sulla scrivania e mostrandogli il seno (dando le spalle alle telecamere), come parte del balletto per il suo compleanno. Nel 1996 ha interpretato il ruolo di Casey Becker, la prima vittima del serial killer Ghostface in \"Scream\".\nBarrymore ha continuato la sua carriera interpretando ruoli in commedie romantiche, come \"Prima o poi me lo sposo\" e \"50 volte il primo bacio\", inclusi \"Charlie's Angels\" ed il seguito tratti dall'omonima serie TV.\nHa quindi esplorato ruoli pi\u00f9 drammatici come \"I ragazzi della mia vita\", dove interpreta la madre minorenne in un matrimonio fallito con un padre tossicodipendente (tratto da una storia vera di Beverly D'Onofrio), \"Confessioni di una mente pericolosa\", dove ha lavorato gratuitamente in onore al suo grande amico George Clooney ed il cult movie \"Donnie Darko\", in cui lei \u00e8 anche produttrice esecutiva.\nLa carriera della Barrymore ha assunto tutti colori dell'arcobaleno. Nelle parole di Yahoo! Movies:\nNel 2001 \u00e8 stata candidata ai Razzie Awards come peggior attrice non protagonista per \"Freddy Got Fingered\".\nDrew Barrymore \u00e8 stata successivamente oggetto di un documentario non autorizzato, \"My Date with Drew\" (Il mio appuntamento con Drew - 2003). In questo filmato un aspirante produttore e \"fan\" dell'attrice utilizza le limitate risorse finanziarie e sociali nel tentativo di ottenere un appuntamento con la Barrymore. Attraverso il passaparola, internet, ed uno stile di comunicazione particolare con l'attrice e i suoi pi\u00f9 stretti collaboratori alla fine riesce ad ottenere l'agognato appuntamento. La Barrymore dimostra di avere un buon senso dell'umorismo portando una video camera come regalo al \"fan\" e divertendosi nell'occasione.\nIl 3 febbraio 2004, le \u00e8 stata dedicata una stella sulla Hollywood Walk of Fame.\nNel luglio 2008 debutta nel ruolo di regista con il film \"Whip It\", tratto da un romanzo di Shauna Cross, presentato il 13 settembre 2009 al Toronto International Film Festival, con Elliot Page.\nNel 2009 sono usciti anche due suoi nuovi film da attrice, precisamente \"Grey Gardens - Dive per sempre\", adattamento televisivo di un pluripremiato documentario del 1975, dove reciter\u00e0 assieme a Jessica Lange nel ruolo della sensibile ed estroversa protagonista (per la sua straordinaria interpretazione si aggiudica un Golden Globe), e nella commedia romantica \"La verit\u00e0 \u00e8 che non gli piaci abbastanza\", in un cast stellare che comprende nomi come Ben Affleck, Jennifer Aniston, Scarlett Johansson e Justin Long.\nNel 2012 ha recitato in \"Qualcosa di straordinario\", con John Krasinski e Kristen Bell.\nNel 2014 torna a recitare con Adam Sandler per la terza volta in \"Insieme per forza\", mentre nel 2015 recita assieme a Toni Collette nel nuovo film di Catherine Hardwicke, intitolato \"Miss You Already\".\nDa febbraio 2017, Barrymore ha recitato nella serie televisiva Netflix \"Santa Clarita Diet\" (la cui terza e ultima stagione \u00e8 uscita nel 2019), che ritrae una moglie di famiglia che, dopo aver sperimentato una trasformazione fisica in uno zombie, inizia a desiderare la carne umana. Insieme al co-protagonista Timothy Olyphant. A partire dal settembre 2020, Barrymore conduce uno show televisivo eponimo sulla rete CBS.\nVita privata.\n\u00c8 la madrina di Frances Bean Cobain, unica figlia di Kurt Cobain e Courtney Love.\nDichiaratamente bisessuale, la Barrymore \u00e8 stata sposata con Jeremy Thomas, proprietario di un bar a Los Angeles dal 20 marzo al 28 aprile 1994 e con il comico Tom Green dal luglio 2001 all'ottobre 2002.\nIl 3 giugno 2012 ha sposato il consulente d'arte Will Kopelman, figlio dell'ex amministratore delegato di Chanel Arie Kopelman. La coppia ha due figlie: Olive, nata il 26 settembre 2012 e Frankie, nata il 22 aprile 2014. Il 1\u00ba aprile 2016 viene annunciato il divorzio dopo quasi quattro anni di matrimonio.\nDoppiatrici italiane.\nNelle versioni in italiano dei suoi film, Drew Barrymore \u00e8 doppiata da:\nDa doppiatrice \u00e8 sostituita da:"}
{"id": "312349", "revid": "712828", "url": "https://it.wikipedia.org/wiki?curid=312349", "title": "Le cronache dei Jedi", "text": "Le cronache dei Jedi (\"Tales of the Jedi\") \u00e8 una serie a fumetti facente parte dell'Universo espanso di \"Guerre stellari\". \u00c8 stata scritta da Tom Veitch e Kevin J. Anderson, illustrata da svariati disegnatori e pubblicata da Dark Horse Comics tra ottobre 1993 e novembre 1998. Si compone di 35 \"comic book\" suddivisi in otto archi narrativi. L'edizione italiana \u00e8 stata curata da Magic Press Edizioni e distribuita in sei volumi tra il 1997 e il 2002.\nNella cronologia interna della serie, \"Le cronache dei Jedi\" sono ambientate tra il 5000 e il 4000 BBY e rappresentano le storie pi\u00f9 antiche dopo il romanzo \"Star Wars Dawn of the Jedi: Into the Void\" e il fumetto \"L'alba degli Jedi\". Esse esplorano la Grande Guerra Iperspaziale e la Grande Guerra Sith, agli albori della Repubblica Galattica.\nTrama.\nNel 5000 BBY i fratelli Gav e Jori Daragon, esploratori che si guadagnano da vivere compilando mappe stellari e tracciando nuove rotte di navigazione, precipitano sul pianeta Sith di Korriban proprio durante il funerale del precedente signore oscuro Marka Ragnos. L'Impero Sith si era sviluppato in modo fiorente ma in isolamento, da quando circa duemila anni prima alcuni Jedi Oscuri esiliati avevano raggiunto Ziost e si erano mescolati alla razza autoctona, elevandola con la loro tecnologia e la loro conoscenza del lato oscuro della Forza. Appreso dai due esploratori dell'esistenza della Repubblica Galattica, Naga Sadow sconfigge il suo rivale Ludo Kressh, si proclama nuovo sovrano dell'Impero Sith e lancia un'offensiva, passata alla storia come la grande guerra iperspaziale, contro la Repubblica e i Jedi. Dopo una serie di successi iniziali, Naga \u00e8 messo alle strette e si rifugia su Yavin IV, dove ricorre ai suoi guerrieri massassi e alla tecnologia e alle stregonerie Sith per rimanere in vita sotto forma di spirito.\nSeicento anni dopo, il Jedi reietto Freedon Nadd giunge su Yavin IV e apprende le arti oscure dallo spirito di Naga Sadow prima di trapassarlo. Nadd porta quindi le conoscenze acquisite su Onderon, dove insegna agli abitanti a utilizzare la magia Sith nella speranza di instaurare un nuovo impero. Nadd viene infine sconfitto dai Jedi, ma il suo spirito continua ad aleggiare sul pianeta sotto forma di presenza oscura, che si concretizza in una lunga guerra civile tra i cavalcabestie e la dinastia regnante di Iziz, ancora votata al lato oscuro. A quattrocento anni dall'inizio del conflitto, un'ambasciata Jedi guidata dal maestro Arca Jeth \u00e8 inviata su Onderon per mettere fine alla guerra e promuovere dei negoziati di pace. Di essa fanno parte anche Ulic Qel-Droma, un giovane di talento e ambizione, e Nomi Sunrider, che ha preso il posto del suo deceduto marito come apprendista Jedi. Nel corso di due missioni i seguaci del lato oscuro di Onderon sono infine sconfitti e il pianeta viene liberato dalla minaccia oscura di Nadd. Durante il conflitto per\u00f2 gli insegnamenti di Nadd vengono trasmessi a Satal e Aleema Keto, due rampolli della dinastia del sistema Empress Teta e membri della setta oscura Krath.\nNel 3997 BBY Satal e Aleema operano un colpo di stato e si appropriano di Empress Teta, spingendo la Repubblica e i Jedi a intervenire. Ulic Qel-Droma \u00e8 ferito da una scheggia imbevuta di magia Krath, che d\u00e0 sfogo alle sue emozioni pi\u00f9 aggressive e lo fa derivare verso il lato oscuro; quando il giovane tenta di infiltrare la setta per distruggerla dall'interno, perde di vista il suo obiettivo e si mette alla guida di Krath contro la Repubblica e i suoi vecchi compagni. Intanto il Jedi decaduto Exar Kun, passato al lato oscuro sotto gli insegnamenti dello spirito di Freedon Nadd, identifica Ulic come un ostacolo al suo piano di rifondazione dell'Impero Sith, e lo affronta; lo spirito di Marka Ragnos interrompe per\u00f2 il combattimento, e proclama Exar nuovo signore oscuro dei Sith e Ulic suo apprendista. Insieme i due scatenano la grande guerra Sith contro la Repubblica, sfruttando il supporto di apprendisti Jedi convertiti al lato oscuro, dei mandaloriani e di Krath. Durante il conflitto, il fratello di Ulic, Cay Qel-Droma, prova a convincerlo a ritornare alla luce, ma viene abbattuto da Ulic. Stravolto dal suo gesto, Ulic si arrende a Nomi Sunrider, che sfrutta i suoi poteri per tagliare la connessione dell'uomo con la Forza. Capendo ormai di essere stato sconfitto, Exar esegue un rituale per separare il suo spirito dal corpo e legarlo al tempio di Yavin IV.\nDieci anni dopo la guerra, Ulic si \u00e8 isolato sul mondo ghiacciato di Rhen Var, dove desidera solo espiare in pace le sue colpe. Mentre Nomi ha preso le redini dell'ordine Jedi, sua figlia Vima Sunrider decide di andare in cerca dell'uomo per pregarlo di diventare suo maestro Jedi, cosa che la madre si \u00e8 sempre rifiutata di fare. All'arrivo di Vima, Ulic \u00e8 costretto a fare nuovamente i conti con il suo passato, ma accetta di diventare il mentore della ragazza. Con la sua posizione ormai rivelata, giunge sul pianeta anche Nomi e il suo seguito, e proprio un suo sottoposto ferisce mortalmente Ulic per accaparrarsi il merito di aver ucciso un criminale. Ulic quindi muore riappacificandosi infine con la Forza. \nCreazione e sviluppo.\nNel 1989 Tom Veitch propose a George Lucas di realizzare un fumetto su \"Guerre stellari\"; Lucas apprezz\u00f2 l'idea e chiese all'autore di inviargli le sue proposte. Il primo \"concept\" di Veitch consisteva in una serie intitolata provvisoriamente \"The Jedi Chronicles\", che avrebbe scavato nel passato dell'ordine Jedi, ma Lucas gli sugger\u00ec di dedicarsi piuttosto al post-\"Il ritorno dello Jedi\", e prese cos\u00ec forma \"\". Anche durante la stesura di \"Dark Empire\", tuttavia, Veitch continu\u00f2 a lavorare a \"The Jedi Chronicles\" e nelle appendici di \"Dark Empire\" pot\u00e9 inserire dei collegamenti all'opera che stava lentamente prendendo forma. Quando poi \"Dark Empire\" si rivel\u00f2 un grande successo, Veitch propose nuovamente a Lucas \"The Jedi Chronicles\", ottenendone l'approvazione e carta bianca, tranne per il titolo, che venne ritenuto troppo simile a \"Le avventure del giovane Indiana Jones\" (\"The Young Indiana Jones Chronicles\") e cambiato quindi in \"Tales of the Jedi\".\nVeitch concepit\u00ec \"Tales of the Jedi\" come una serie antologica che avrebbe presentato storie differenti di antichi Jedi illustrate da vari artisti, i quali contribuirono in modo determinante a definire l'aspetto retr\u00f2 della serie pur salvaguardando una continuit\u00e0 grafica con l'universo di \"Guerre stellari\" preesistente. Intanto, nel 1994, l'autore Kevin J. Anderson era al lavoro sulla sua \"trilogia dell'Accademia Jedi\", in cui compariva lo spirito del signore oscuro dei Sith Exar Kun vissuto quattro millenni prima dell'inizio della serie. Appreso che \"Tales of the Jedi\" era ambientata proprio in quel periodo, Anderson avvicin\u00f2 Veitch per chiedergli di poter includere nella sua serie un breve collegamento sulle origini del personaggio. Pensando pi\u00f9 in grande, Veitch propose invece una narrazione epica di grande respiro, che avrebbe ripercorso le origini di Exar Kun e Ulic Qel-Droma nel teatro di una vasta guerra tra Jedi e Sith. Veitch e Anderson collaborarono ai due archi narrativi seguenti, quando Veitch abbandon\u00f2 poi il progetto. Quando giunse il momento di scrivere il finale della storia di Ulic Qel-Droma, Anderson decise di prendere una direzione diversa da quella originariamente prevista da Veitch, per dare alla serie una conclusione pi\u00f9 epica e sorprendente.\nPubblicazione.\nLa serie \"Le cronache dei Jedi\" \u00e8 stata concepita e scritta da Tom Veitch e Kevin J. Anderson. I 35 \"comic book\" suddivisi in otto archi narrativi che compongono la serie sono stati pubblicati negli Stati Uniti da Dark Horse Comics tra ottobre 1993 e novembre 1998. L'edizione italiana \u00e8 stata curata da Magic Press Edizioni e distribuita in sei volumi tra il 1997 e il 2002. Una riedizione a opera di Panini Comics, intitolata \"Le cronache degli Jedi\", \u00e8 stata pubblicata dal 22 febbraio 2018 al 26 settembre 2019.\nI primi tre archi narrativi \u2014 \"Ulic Qel-Droma and the Beast Wars of Onderon\", \"The Saga of Nomi Sunrider\" e \"The Freedon Nadd Uprising\" \u2014 furono scritti da Veitch e illustrati rispettivamente da Christian Gossett, Janine Johnston, David Roach, che si succedettero nel lavoro su \"The Saga of Nomi Sunrider\", e Tony Akins. Le tre storie furono raccolte nel volume \"I cavalieri della Vecchia Repubblica\" nell'edizione italiana. L'arco successivo, \"Dark Lords of the Sith\" e pubblicato in italiano come \"Gli oscuri signori dei Sith\", vide la collaborazione di Veitch e Anderson alla scrittura e di Gossett e Art Wetherell ai disegni. Con il terzo arco, \"The Sith War\", \"La guerra dei Sith\" in italiano, Veitch lasci\u00f2 il progetto e la scrittura venne portata avanti dal solo Anderson e le illustrazioni affidate a Dario Carrasco Jr. I due artisti presero quindi una pausa dagli eventi della grande guerra Sith con i due archi narrativi prequel \"The Golden Age of the Sith\" e \"The Fall of the Sith Empire\", che ripercorrono la grande guerra iperspaziale e l'ascesa e il declino dell'Impero Sith mille anni prima dell'inizio della serie. Questi due antefatti furono pubblicati in italiano con i titoli \"L'et\u00e0 d'oro dei Sith\" e \"La caduta dell'impero Sith\". Con l'ultimo arco narrativo, intitolato \"Redemption\" e \"Redenzione\" in italiano, Anderson e Gossett tornarono infine alla storia di Ulic Qel-Droma per concluderla.\nAccoglienza e impatto culturale.\n\"Le cronache dei Jedi\" rappresenta il primo tentativo di esplorare la galassia di \"Guerre stellari\" nel periodo di molto precedente ai film; e in quanto tale ha introdotto ambientazioni, linee narrative e personaggi ampiamente ripresi dai videogiochi ' e ' e dalla serie a fumetti \"Knights of the Old Republic\", che si collocano subito dopo nella cronologia interna della saga. Kevin J. Anderson lo considera il suo miglior apporto all'Universo espanso di \"Guerre stellari\"."}
{"id": "312359", "revid": "47767", "url": "https://it.wikipedia.org/wiki?curid=312359", "title": "Arnolfo di Metz", "text": "Origine.\nArnolfo era discendente da una famiglia di antica origine, nobilissima e valorosissima, mentre, secondo altre fonti, era figlio di Arnoaldo di Metz, vescovo di Metz e margravio della Schelda, appartenente alla dinastia gallo-romana dei Ferreoli, mentre per altre ancora, col supporto dello storico francese Christian Settipani, esperto di genealogie era figlio di un nobile franco di Austrasia, Bodogiselo, considerato nel XII secolo come appartenente ad una linea collaterale dei Merovingi: sempre secondo lo studioso, era la moglie Chrodoara a discendere dai Ferreoli, non Arnolfo.\nEra pronipote di san Gandolfo, di un ramo cadetto dei merovingi e nobile dell'Austrasia e, alla fine della sua vita, vescovo di Tongres.\nBiografia.\nArnolfo entr\u00f2 al servizio della corte di Austrasia sotto Brunechilde, presentato a corte dal parente Gandolfo, la quale reggeva il trono per suo nipote Teodeberto II (596-612). Era un fervente devoto, venuto probabilmente in contatto con i missionari irlandesi che in quel periodo operavano in prossimit\u00e0 dei Vosgi.\nNel 612 Arnolfo venne improvvisamente nominato vescovo di Metz (capitale dell'Austrasia), nonostante non fosse nemmeno sacerdote ed avesse moglie e figli, conservando gli incarichi a corte.\nDopo la morte del re dei franchi d'Austrasia e di Burgundia, Teodorico II, insieme al consuocero, Pipino di Landen, Arnolfo fu a capo della rivolta dell'aristocrazia e del clero di Austrasia che, nel 613, prima facilitarono l'ingresso in Austrasia del re di Neustria, Clotario II e poi, si rifiutarono di combattere agli ordini del re d'Austrasia e Burgundia, Sigeberto II, nello scontro con le truppe del re di Neustria, Clotario II avvenuto sul fiume Aisne, mettendo cos\u00ec fine al governo autoritario della reggente dei regni d'Austrasia e Burgundia, la bisavola di Sigeberto II, Brunechilde e consegnando, in tal modo, i regni a Clotario II, che gli affid\u00f2 l'educazione di suo figlio, Dagoberto, di cui divenne anche consigliere.\nNel 622, su pressione dei potentati austrasiani, Clotario II fu costretto a proclamare re d'Austrasia suo figlio Dagoberto, che era ancora sotto la tutela di Arnolfo di Metz e di Pipino di Landen, Maestro di palazzo del regno d'Austrasia.&lt;br&gt;Collabor\u00f2 a governare l'Austrasia, con Pipino di Landen, che, dopo il suo ritiro, collabor\u00f2 con Cuniberto, arcivescovo di Colonia.\nNel 627 si ritir\u00f2 nell'eremo colombaniano di Remiremont, da San Romarico fondatore del monastero, nella Lorena, dove mor\u00ec in fama di santit\u00e0 nel 641: il suo corpo venne traslato a Metz, dove venne sepolto nella basilica a lui intitolata ed \u00e8 venerato come patrono. Le fonti, forse stereotipatamente ispirate alla vita di san Martino di Tours, riferiscono come egli fosse in procinto di rinunciare alla carica perch\u00e9 pi\u00f9 attratto da una vita monastica ed eremitica in stile \"irlandese\" seguendo la regola di San Colombano. L'essere vescovo della capitale dava ad Arnolfo anche importanti cariche amministrative, secondo il modello allora diffuso in Europa occidentale con le comunit\u00e0 cittadine raccolte attorno ai vescovi.&lt;br&gt;Arnolfo govern\u00f2 Metz con molto equilibrio e, nella chiesa da lui governata apport\u00f2 diverse modifiche.\nNegli \"Annales Xantenses\" si fa riferimento ad Arnolfo come santo dicendo che mor\u00ec nel 640 a Remiremont, dove fu sepolto. In un secondo tempo il corpo fu traslato a Metz, nella chiesa dei SS. Apostoli, che nel 717 venne denominata basilica di Sant'Arnolfo.\nDal matrimonio del figlio Ansegiso con Begga, figlia di Pipino di Landen, nacque Pipino di Herstal, bisnonno di Carlo Magno: per questo, Arnolfo \u00e8 considerato il capostipite della dinastia Carolingia che viene anche chiamata \"Arnolfingia\".&lt;br&gt;Soprattutto i suoi discendenti, attraverso la carica di Maestro di palazzo, che era ormai ereditaria, governarono il regno dei Franchi, ininterrottamente dal 687 al 751.\nDi lui scrisse, su richiesta del vescovo di Metz Angilramno, Paolo Diacono nella sua opera \"Gesta Episcoporum Mettensium\".\nMatrimoni e discendenza.\nArnolfo spos\u00f2 l'aristocratica Doda, della dinastia gallo-romana dei Ferreoli, dalla quale ebbe tre figli:\nLe leggende.\nSu Arnolfo esistono molti aneddoti leggendari:\nLa leggenda del pesce e dell'anello.\nL'autore del \"Liber Episcopi Mettensibus\" cita questa leggenda:\nUn giorno, in penitenza per alcuni peccati, si trov\u00f2 a transitare su un ponte che attraversava la Mosella, e guardando le impetuose e profonde acque sottostanti, non avendo alcuna fiducia di ottenere il perdono, si estrasse l'anello dal dito e lo scagli\u00f2 in quell'acqua profonda, dicendo: \u00abNon mi riterr\u00f2 assolto da tutte le mie colpe, finch\u00e9 non avr\u00f2 recuperato questo anello che sto lanciando.\u00bb.&lt;br&gt;Dopo alcuni anni, essendo (Arnolfo) divenuto vescovo, in un giorno di astinenza dalla carne, un pescatore port\u00f2 del pesce per preparare la cena. Sventrando il pesce come era solito fare, colui che era preposto a tale operazione trov\u00f2 quell'anello nell'intestino del pesce. Costui sorpreso dal fatto, ma non essendo a conoscenza della storia, consegn\u00f2 l'anello al beato Arnolfo, che come vide l'anello immediatamente lo riconobbe e rese grazie a Dio onnipotente, sicuro della remissione dei suoi peccati, e da quel momento condusse una vita senza pi\u00f9 cedimenti, ma si limit\u00f2 maggiormente con lunghi digiuni.\nLa leggenda della birra.\nUn'altra leggenda viene tramandata a proposito delle sue reliquie. Dopo la sua morte, suo nipote e successore come vescovo di Metz, Goerico, fece traslare le sue reliquie dall'abbazia di Remiremont a Metz. La traslazione veniva effettuata sotto forma di processione cui partecipavano circa 5.000 uomini, senza contare donne e bambini. Era il 18 luglio ed il caldo estivo rendeva insopportabile il cammino ed il trasporto delle pesanti reliquie con il loro contenitore. La processione si ferm\u00f2 in un paesello di nome Champigneulles e nell'unica osteria del luogo era rimasto un solo boccale di birra. Ciascuno si accost\u00f2 il boccale alla bocca, sperando nel miracolo da parte del gi\u00e0 venerato come santo, Arnolfo, ed il miracolo accadde: tutti bevvero ed il boccale non rimase mai vuoto.\nIl culto.\nMemoria liturgica il 18 luglio (o il 16 agosto)."}
{"id": "312361", "revid": "237256", "url": "https://it.wikipedia.org/wiki?curid=312361", "title": "Sergey Ilyushin", "text": ""}
{"id": "312365", "revid": "237256", "url": "https://it.wikipedia.org/wiki?curid=312365", "title": "Sergej Ilyushin", "text": ""}
{"id": "312366", "revid": "237256", "url": "https://it.wikipedia.org/wiki?curid=312366", "title": "Sergey Ilyu\u0161in", "text": ""}
{"id": "312368", "revid": "17654", "url": "https://it.wikipedia.org/wiki?curid=312368", "title": "Gens pompilia", "text": ""}
{"id": "312374", "revid": "729019", "url": "https://it.wikipedia.org/wiki?curid=312374", "title": "Joe Worsley", "text": "Biografia.\nNativo di Londra, Worsley inizi\u00f2 a giocare a rugby fin dalle scuole superiori e a 16 anni entr\u00f2 nelle giovanili dei London Wasps.\nDivenne il pi\u00f9 giovane giocatore a essere schierato per l'Inghilterra U-21 e, il 9 marzo 1996, esord\u00ec in prima squadra in Premiership (sconfitta 3-34 contro gli Harlequins.\nTerza linea versatile (capace di giocare sia centro che flanker), le sue caratteristiche gli valsero la convocazione nel 1999, e la successiva selezione alla Coppa del Mondo, nella Nazionale maggiore: fu proprio nel massimo trofeo mondiale che Worsley esord\u00ec, nella fase a gironi contro , cui fecero seguito i \"match\" contro e nel Sei Nazioni 2000; prese parte, sempre nel 2000, ai \"tour\" inglesi in Sudafrica (due incontri su tre) e in Nordamerica, rimpiazzando il suo compagno di club Lawrence Dallaglio contro e .\nDivenuto titolare in pianta stabile, prese parte alle pi\u00f9 notevoli \"performance\" della Nazionale inglese nel periodo 2002/2003, quali le doppie vittorie contro le potenze del Tri Nations (, e ) sia in casa loro che di ritorno a Twickenham e, alla fine del 2003, fu incluso nella rosa ufficiale impiegata per la partecipazione alla Coppa del Mondo in Australia, che l' vinse proprio battendo in finale la squadra padrona di casa.\nDopo la vittoria in Coppa, Worsley rimase nel giro della Nazionale, saltando solo gli incontri autunnali del 2005 a causa di un infortunio al ginocchio, che tuttavia non gli imped\u00ec di essere di nuovo in squadra per il Sei Nazioni 2006.\nPartecip\u00f2 nel 2007 alla sua terza Coppa del Mondo consecutiva, disputando in totale cinque incontri, di cui i tre della fase a eliminazione (tutti da subentrato), il quarto di finale vinto 12-10 contro l', la semifinale vinta 14-9 contro la e la finale persa 6-15 contro il .\nProprio in semifinale un suo placcaggio su Vincent Clerc che stava andando a meta nei minuti finali imped\u00ec ai francesi di realizzare il punto che molto probabilmente avrebbe dato loro la vittoria.\nDel 2009 \u00e8, infine, la convocazione nella prestigiosa selezione interbritannica dei British Lions, impegnata nel \"tour\" in Sudafrica in vari incontri pi\u00f9 tre \"test match\" contro gli \"Springbok\".\nL'incontro pi\u00f9 recente disputato in Nazionale da Worsley \u00e8 la gara contro la nel Sei Nazioni 2010.\nImpegnato in varie attivit\u00e0 di beneficenza, Worsley \u00e8 uno dei presidenti onorari della Wooden Spoon Society, associazione non lucrativa che organizza incontri di rugby tra veterani della disciplina per raccogliere fondi per l'infanzia disagiata; inoltre, collabora a un progetto che si propone di insegnare il rugby ai bambini svantaggiati."}
{"id": "312377", "revid": "22166", "url": "https://it.wikipedia.org/wiki?curid=312377", "title": "Sale Inglese", "text": ""}
{"id": "312379", "revid": "92920", "url": "https://it.wikipedia.org/wiki?curid=312379", "title": "Scatto fisso", "text": "Lo scatto fisso o pignone fisso \u00e8 un meccanismo usato in particolare sulle biciclette da pista che fa s\u00ec che il movimento dei pedali sia in ogni momento solidale con quello della ruota posteriore. Manca cio\u00e8 la ruota libera, che d\u00e0 la possibilit\u00e0 di pedalare all'indietro a vuoto, senza influenzare la trasmissione.\nLo scatto fisso si pu\u00f2 tipicamente realizzare avvitando un pignone su un mozzo filettato. Questo tipo di mozzo oggi \u00e8 usato solamente per le bici da pista appunto, mentre un tempo era usato anche sulle bici da passeggio e da corsa: oggi si preferisce usare ruote che abbiano un corpetto in cui \u00e8 presente il meccanismo di ruota libera.\nLo scatto fisso, data la sua peculiarit\u00e0, permette di ridurre la velocit\u00e0 di marcia opponendosi al normale moto dei pedali; applicando una sufficiente forza alla contropedalata e spostando contemporaneamente il baricentro verso la parte anteriore \u00e8 possibile provocare il bloccaggio della ruota posteriore e arrestare completamente il moto del veicolo; questa tecnica di arresto richiede l'utilizzo di pedali con straps, pedali con puntapiedi o a sgancio rapido e non \u00e8 da confondere con l'azione di un freno a contropedale. L'assenza di ruota libera facilita molto la tecnica del surplace.\n dei ciclisti in quanto permette di assumere e stilisticamente migliore rispetto ai meccanismi di ruota libera."}
{"id": "312380", "revid": "287204", "url": "https://it.wikipedia.org/wiki?curid=312380", "title": "Gens Pompilia", "text": "La gens Pompilia era una \"gens\" (clan familiare) romana di antichissima origine sabina, che dovrebbe annoverarsi tra le cento \"gentes\" originarie ricordate dallo storico Tito Livio.\nStoria.\nAnalogamente a quello della gens Pompeia, il suo nome deriva dall'antica radice indoeuropea \"pump/funf\", che significa \"cinque/quinto\" (comune anche al \"nomen Pomponius\"), e rappresenta la forma pi\u00f9 arcaica del latino \"Quintus\", numero ordinale usato come nome proprio, imposto normalmente al quinto figlio di una stessa famiglia. In latino si trova anche la forma \"Quintilius\", con lo stesso significato.\nIl personaggio pi\u00f9 importante di questa \"gens\" \u00e8 Numa Pompilio, secondo re di Roma. Vi sono pochi altri personaggi conosciuti con questo nomen in et\u00e0 repubblicana:\nGiova tuttavia ricordare che alcune importanti \"gentes\" vantarono la loro discendenza da due dei quattro figli che Numa Pompilio ebbe da Tazia (figlia di Tito Tazio), ovvero \"Pompo\" e \"Calpo\", dai quali sarebbero discese rispettivamente la gens Pomponia e la gens Calpurnia.\nGli altri figli di Numa Pompilio furono \"Pino\" e \"Mamerco\". Secondo alcuni studiosi Numa ebbe anche una figlia, presumibilmente di nome Pompilia, che and\u00f2 in sposa ad un membro della Gens Marcia da cui ebbe Anco Marcio, il futuro Re di Roma, che quindi sarebbe stato nipote di Numa Pompilio. Tale rapporto di parentela verrebbe anche attestato dal fatto che alcuni magistrati monetali della Gens Marcia fecero coniare in et\u00e0 repubblicana un denario d'argento, che riportava insieme le effigi di Numa Pompilio e di Anco Marcio, onde esaltare le nobili e prestigiose origini sabine della Gens Marcia."}
{"id": "312381", "revid": "129019", "url": "https://it.wikipedia.org/wiki?curid=312381", "title": "Roald Dahl", "text": "\u00c8 anche co-inventore della valvola WDT (Wade-Dahl-Till), utilizzata per contrastare gli effetti dell'idrocefalia.\nBiografia.\nRoald Dahl nacque nel 1916 nel Galles da genitori norvegesi. Il padre emigr\u00f2 in Gran Bretagna da Sarpsborg e si stabil\u00ec a Cardiff verso il 1880. Sposatisi nel 1911 i genitori diedero al figlio il nome Roald in onore dell'esploratore norvegese Roald Amundsen, considerato in Norvegia un eroe nazionale. L'infanzia, segnata dalla severit\u00e0 e dall'educazione impartitagli nei collegi frequentati ma anche dalla gioia della famiglia, \u00e8 raccontata dall'autore stesso nel libro \"Boy.\"\nTerminati gli studi, Roald decise di non iscriversi all'universit\u00e0 e trov\u00f2 impiego presso la Shell Petroleum Company, compagnia scelta perch\u00e9 permetteva di viaggiare e vivere nello sconfinato impero britannico. In particolare trascorse 4 anni lavorando nell'Africa Orientale Britannica, soprattutto nelle colonie britanniche del Kenya e della Tanzania. Nel 1939, allo scoppio della seconda guerra mondiale, Dahl si arruol\u00f2 nella Royal Air Force, dove ottenne rapidamente il grado di tenente pilota, compiendo missioni dal Kenya alla Libia, alla Grecia, oltre che contro l'aeronautica del governo di Vichy in Siria e Libano.\nDurante la sua prima missione presso il confine libico, sub\u00ec tuttavia un grave incidente dovuto ad un atterraggio di fortuna nel deserto per esaurimento del carburante. Rimasto senza vista per alcuni mesi e con numerose fratture anche al cranio, riusc\u00ec a ristabilirsi e, malgrado avesse da tempo ricominciato a volare e combattere, fu scartato ad una visita di controllo perch\u00e9 si erano verificati numerosi casi di cecit\u00e0 temporanea mentre eseguiva picchiate ad alta velocit\u00e0.\nPrima confinato a terra, poi rispedito in Inghilterra (da cui mancava da sette anni), dopo un breve periodo di convalescenza fu inviato all'ambasciata britannica a Washington, dove (con il grado di \"Wing Commander\") avrebbe dovuto coadiuvare l'attach\u00e9 aeronautica; in realt\u00e0 il suo lavoro consisteva in propaganda e spionaggio, ruolo in cui si trovavano impegnati in quel momento numerosi intellettuali e futuri scrittori britannici.\nSolo nel 1942 ebbe inizio la sua carriera di scrittore, con un racconto per bambini che aveva cominciato a scrivere durante il suo trasferimento a Washington, dove aveva conosciuto Cecil Scott Forester. Scrisse infatti, grazie a questo incontro, una storia ispirata alle sue avventure durante la guerra: \"Shot Down Over Libya\". Il suo primo libro per bambini a riscuotere un grande successo fu \"James e la pesca gigante,\" pubblicato nel 1961 e trasposto in un film d'animazione nel 1996.\nNel 1953 spos\u00f2 la nota attrice Patricia Neal, dalla quale ebbe cinque figli: Olivia, Tessa, Theo, Ophelia e Lucy. La sua vita familiare fu per\u00f2 turbata da una serie di gravi dispiaceri: dapprima il figlio neonato sub\u00ec una gravissima frattura cranica, che gli provoc\u00f2 l'idrocefalia; Olivia mor\u00ec a soli sette anni per complicazioni dovute al morbillo, infine la moglie Patricia fu costretta ad un lungo periodo di riabilitazione per le conseguenze di un ictus. Nel 1990 la figliastra Lorina, malata di tumore al cervello, mor\u00ec pochi mesi prima di lui.\nTornato in Gran Bretagna, Dahl acquist\u00f2 una vasta popolarit\u00e0 come scrittore per bambini come \"Gli Sporcelli\", \"La fabbrica di cioccolato\" e \"Il grande ascensore di cristallo,\" che ne rappresenta il seguito.\nNegli anni ottanta, grazie anche all'incoraggiamento della seconda moglie Felicity Ann d'Abreu Crosland, sposata nel 1983, scrisse tra le sue opere migliori: \"Il GGG\", \"Le streghe\", \"Matilde\". \nDahl fu anche sceneggiatore di film tratti dai suoi racconti, come ad esempio \"Willy Wonka e la fabbrica di cioccolato\" del 1971, per la regia di Mel Stuart, con Gene Wilder, Jack Albertson, Ursula Reit, Peter Ostrum e Roy Kinnear. La storia narra del proprietario (Willy Wonka) di una fabbrica di cioccolato che bandisce un concorso: i cinque bambini vincitori potranno entrare nella misteriosa fabbrica e scoprirne i segreti. Suo \u00e8 anche il soggetto del film \"Gremlins\", che aveva scritto per la casa di produzione di Walt Disney ma che fu poi prodotto da Steven Spielberg nel 1985. \nRitiratosi a Gipsy House, la sua casa di Great Missenden, insieme alla seconda moglie Liccy, ai figli e ai nipoti, mor\u00ec il 23 novembre 1990 di leucemia a 74 anni. Fu sepolto nel cimitero di Great Missenden.\nAccuse di antisemitismo.\nNel dicembre 2020, sul sito ufficiale, la famiglia di Dahl si \u00e8 scusata per il suo antisemitismo, un pregiudizio di cui lo stesso autore parl\u00f2 apertamente nel 1990, 8 mesi prima di morire, dichiarando in un'intervista al giornale britannico \"The Independent\" che il tutto era iniziato nel 1982 con l'invasione del Libano da parte di Israele: \u00abHanno ucciso civili quando hanno bombardato Beirut. La cosa \u00e8 stata messa a tacere sui giornali perch\u00e9 la maggior parte \u00e8 di propriet\u00e0 ebraica. Sono senz'altro contro Israele e sono diventato antisemita nel momento in cui un ebreo che vive in un altro paese - come l'Inghilterra - sostiene fortemente il sionismo. Penso debba vedere entrambe le facce della medaglia\u00bb.\nNel corso di un'intervista al settimanale britannico \"New Statesman\" dichiar\u00f2: \u00abC'\u00e8 un tratto della personalit\u00e0 degli ebrei che provoca animosit\u00e0. Forse una certa qual mancanza di generosit\u00e0 verso i non ebrei. Voglio dire che c'\u00e8 sempre un motivo se un sentimento contro qualcosa spunta ovunque. Anche una carogna come Hitler non se l'\u00e8 presa con loro senza alcun motivo\u00bb.\nIn alcune opere sono presenti stereotipi antisemiti ben prima del 1982: ad esempio Madame Rosette, il personaggio del racconto omonimo scritto nel 1945, \u00e8 descritta da Stuffy, uno dei protagonisti, come \u00abuna schifosa vecchia ebrea siriana\u00bb. \u00c8 ovviamente oggetto di dibattito se un autore che inserisce nella propria narrazione personaggi e stereotipi antisemiti condivida il punto di vista di tali personaggi o se non stia piuttosto restituendo al lettore un aspetto della realt\u00e0; nel caso specifico: Dahl la pensa come Stuffy o usa Stuffy per descrivere l'antisemitismo comunemente accettato dai suoi personaggi e che permea il mondo in cui questi agiscono?\nParallelamente \u00e8 innegabile che Dahl ha avuto amici ebrei come il filosofo Isaiah Berlin e che ha scelto collaboratori ebrei come Amelia Foster, direttrice del Roald Dahl Museum and Story Centre a Great Missenden.\nFoster nel 2008 ha dichiarato durante un'intervista con la radio pubblica tedesca: \u00abDahl era un tipo particolare. Avrebbe odiato tutto ci\u00f2 che oggi \u00e8 \"politicamente corretto\" [...]. \u00c8 stato stupido da parte sua [attaccare Israele durante l'intervista all'Indipendent]. [...] \u00c8 un altro esempio di come Dahl rifiutasse di prendere qualsiasi cosa sul serio, incluso se stesso. Era molto arrabbiato nei confronti degli israeliani. Ebbe una reazione infantile a quanto stava accadendo in Israele. Dahl voleva provocare, proprio come era solito provocare a cena a casa sua. Il suo editore era ebreo, il suo agente era ebreo, ma queste persone gli piacevano, le rispettava ed ha sempre e solo espresso giudizi positivi su di loro. Mi ha personalmente chiesto di essere il suo direttore operativo, e io sono ebrea. Se sei antisemita non chiedi agli ebrei di lavorare con te\u00bb.\nValvola Wade-Dahl-Till.\nNel 1960, Il figlio di Dahl, Theo, svilupp\u00f2 l'idrocefalia come conseguenza di un incidente automobilistico. Gli fu impiantata una valvola standard Holter per drenare l'eccesso di liquido cerebrale; tuttavia essa non era abbastanza efficiente ed era soggetta a blocchi, i quali non solo causavano dolore, cecit\u00e0 e rischio di danni cerebrali permanenti, ma rendevano necessario ogni volta un intervento chirurgico d'urgenza. Il dottor Till, un neurochirurgo dell'ospedale pediatrico London's Great Ormond Street, comprese che i detriti del liquido cerebrale, specialmente in pazienti in cui era presente sanguinamento e danno cerebrale, come nel caso di Theo, erano la causa dei malfunzionamenti della valvola Holter.\nDahl conobbe Wade, ingegnere specializzato in idraulica di precisione, in quanto entrambi condividevano la passione per l'aeromodellismo dinamico. Dahl comprese il potenziale dei suoi due conoscenti e li coordin\u00f2 (contribuendo anche attivamente con le sue esperienze linguistiche, aviatorie e umane) per sviluppare un nuovo meccanismo basato su due dischi metallici e un corto tubo di silicone.\nMentre il nuovo meccanismo veniva perfezionato, Theo si riprese abbastanza per non dover pi\u00f9 ricorrere ad esso, tuttavia migliaia di bambini in tutto il mondo beneficiarono della valvola WDT prima che la tecnologia medica riuscisse a produrre una soluzione migliore. I co-inventori decisero, di comune accordo, di non pretendere alcun guadagno per la loro invenzione.\nTemi e contenuti.\nPer ci\u00f2 che riguarda la produzione di libri per ragazzi, Dahl \u00e8 stato spesso paragonato a Enid Blyton, altra autrice del periodo. Tuttavia questa associazione per certi versi penalizza l'autore poich\u00e9 si tratta di personalit\u00e0 e stili molto diversi. La Blyton \u00e8 prolifica, Dahl scrisse una ventina di libri in tutto; il linguaggio della scrittrice inglese \u00e8 semplice, quello di Dahl \u00e8 creativo e originale. Creativit\u00e0 e originalit\u00e0 si ritrovano anche nei personaggi e nelle trame, mentre Blyton ripresenta pi\u00f9 volte le stesse formule e stereotipi. Inoltre Dahl \u00e8 stato definito ribelle e irriverente nonch\u00e9 irrispettoso nei riguardi delle figure adulte di cui scrive, mentre Blyton si conformava alla morale del periodo. Anche la loro visione del fantasy \u00e8 diversa: nei romanzi di Dahl la magia si manifesta all'interno del mondo urbano della piccola borghesia o della classe operaia, mentre Enid Blyton crea da zero mondi fantastici.\nDahl presenta anche situazioni dagli echi dickensiani: nelle sue storie il bambino protagonista \u00e8 spesso oppresso da povert\u00e0, figure adulte, o da entrambi. Tuttavia l'autore viene in aiuto ai piccoli protagonisti utilizzando mezzi fantastici, come la pesca gigante che schiaccia le zie del protagonista in \"James e la pesca gigante\". Quando non sono malvagi o oppressivi gli adulti di Dahl sono generalmente incapaci di provvedere ai bambini, come i poverissimi genitori di Charlie in \"La fabbrica di cioccolato\", che non lo aiutano come invece l'imprevedibile e surreale Willy Wonka. Come nella tradizione ottocentesca, Dahl punisce i suoi personaggi, che siano genitori malvagi e incapaci di educare, o il frutto di questa incapacit\u00e0, bambini viziati con il ruolo di antagonisti. Tema cardine delle storie di Dahl \u00e8 quello dell'orfano: il protagonista si separa volontariamente o involontariamente dalle figure adulte negative con l'aiuto di un personaggio positivo, non necessariamente magico, a volte semplice e \"umano\": ad esempio la modesta maestra Miss Honey, alla quale Matilde si lega per sfuggire alla famiglia nell'omonima storia \"Matilde\"."}
{"id": "312383", "revid": "2171910", "url": "https://it.wikipedia.org/wiki?curid=312383", "title": "Pignone fisso", "text": ""}
{"id": "312386", "revid": "1543377", "url": "https://it.wikipedia.org/wiki?curid=312386", "title": "Ayutthaya", "text": "Ayutthaya (in thailandese \u0e2d\u0e22\u0e38\u0e18\u0e22\u0e32, nome completo: Phra Nakhon Si Ayutthaya, in thailandese \u0e1e\u0e23\u0e30\u0e19\u0e04\u0e23\u0e28\u0e23\u0e35\u0e2d\u0e22\u0e38\u0e18\u0e22\u0e32; traslitterato anche Ayudhya) \u00e8 una citt\u00e0 maggiore \"(thesaban nakhon)\" della Thailandia. Il territorio comunale occupa una parte del distretto di Phra Nakhon Si Ayutthaya, che \u00e8 capoluogo della Provincia di Ayutthaya, nel gruppo regionale della Thailandia Centrale. In citt\u00e0 hanno sede il governo provinciale e distrettuale.\nFu tra il 1351 e il 1767 la capitale del Regno di Ayutthaya, chiamato anche Siam, dal quale si sarebbe formato l'odierno Regno di Thailandia. Nel territorio comunale sono conservate le rovine della citt\u00e0 antica che formano il Parco storico di Ayutthaya, patrimonio dell'umanit\u00e0 riconosciuto dall'UNESCO nel 1991.\nEtimologia.\nIl nome di Ayutthaya deriva dalla citt\u00e0 indiana di Ayodhya, luogo di nascita di R\u0101ma nel poema epico \"R\u0101m\u0101ya\u1e47a\", la cui versione thailandese \u00e8 il \"Ramakien\". Con la fondazione della citt\u00e0 e del regno, fu scelto il buddhismo theravada come religione di Stato e Rama \u00e8 una divinit\u00e0 che riveste grande importanza perch\u00e9, come Buddha, viene considerato una delle reincarnazioni del dio Vi\u1e63\u1e47u.\nGeografia.\nAyutthaya si trova su una zona pianeggiante nella valle del fiume Chao Phraya, circa 70\u00a0km a nord della capitale Bangkok. Il centro storico \u00e8 un'isola alla confluenza dei fiumi Chao Phraya, che scorre a ovest e a sud, Pa Sak, che scorre a est e Lopburi, che confluisce nel Pa Sak nell'angolo nord est dell'isola. Questi fiumi formano il fossato difensivo con il canale artificiale scavato sul lato settentrionale. L'isola \u00e8 il risultato di una sedimentazione secolare. Nel XIV secolo si trovava nei pressi del golfo del Siam.\nStoria.\nA causa di una grave epidemia che aveva colpito Lavo, l'odierna Lopburi, nel 1351 il principe siamese Ramathibodi fece costruire la citt\u00e0 nei pressi di un antico insediamento Khmer come capitale del nuovo regno di Ayutthaya, unificando gli importanti regni di Lavo e di Suphannaphum. Fu costruita nel punto di affluenza tra i fiumi Chao Phraya, Lopburi e Pa Sak, creando un'isola con lo scavo di un canale a nord che complet\u00f2 il fossato difensivo. Fu il secondo Stato formato dal popolo thai dopo il regno di Sukhothai, fondato il secolo precedente. Fu sin dall'inizio una citt\u00e0 cosmopolita con abitanti di origini thai, khmer, mon, cinesi, malesi e indiane, caratteristica che avrebbe mantenuto nel corso della sua storia. Nel giro di alcuni decenni Ayutthaya fu in grado di sottomettere Sukhothai e di ridimensionare l'Impero Khmer, a quei tempi il pi\u00f9 importante Stato del Sud-est asiatico.\nSituata nei pressi della parte centrale del golfo del Siam, in una posizione ideale per i traffici commerciali con la Cina e i Paesi arabi, divenne il centro pi\u00f9 importante della regione dopo la caduta di Angkor, la capitale khmer. Inizialmente era difesa con palizzate e barriere in terrapieno, sostituite nel 1550 con mura in mattoni. Nel XVI secolo arrivarono in citt\u00e0 i portoghesi, primi europei a mettere piede in Siam, contribuendo allo splendore architettonico e alla riorganizzazione dell'esercito con le nuove armi da fuoco che portarono.\nCon l'arrivo dei primi europei nel XVI secolo, gli scambi commerciali si ampliarono e Ayutthaya si arricch\u00ec ulteriormente, ma ebbero inizio le guerre contro la Birmania retta dalla dinastia di Toungoo, che fu in grado di conquistare la citt\u00e0 nel 1569 e deportarne la maggior parte della popolazione. Riconquistata l'indipendenza, il XVII secolo fu un periodo di grande prosperit\u00e0 per Ayutthaya, favorita dai pochi conflitti militari; i Siamesi allacciarono nuovi rapporti commerciali con le fiorenti economie di Persia e India, con gli Olandesi che avevano preso il controllo dello stretto di Malacca e con i Giapponesi. Ayutthaya vide in quegli anni l'insediamento in citt\u00e0 di nuove comunit\u00e0 di forestieri dediti agli affari, alle arti, alla politica e ad altri settori della vita sociale.\nDurante il regno di Narai (dal 1656 al 1688), il Siam conobbe il periodo di maggiore splendore della sua storia. Conosciuto come uno dei grandi re del Paese, svilupp\u00f2 ulteriormente gli scambi commerciali e diplomatici con l'Occidente, in particolar modo con Britannici, Persiani e Francesi, che contribuirono ad arricchire il regno e a fare di Ayutthaya il crocevia del commercio nella regione. Promosse le arti ed accolse a corte un gran numero di importanti scrittori e poeti in un periodo dorato per la letteratura siamese. Durante il suo regno vi furono le prime ambasciate siamesi in Europa e ricorse all'aiuto militare dei francesi, i cui inviati descrissero con stupore le magnificenze di corte.\nNel suo periodo migliore Ayutthaya fu una metropoli con tre palazzi reali, 375 templi e 94 porte di ingresso alla citt\u00e0, protetta da 29 fortezze difensive. L'oro era il metallo pi\u00f9 usato; per le rilegature dei libri, per i dipinti e per gli edifici (molti stupa erano ricoperti d'oro). Ognuna delle varie comunit\u00e0 straniere che si insediarono ad Ayutthaya costru\u00ec secondo il proprio stile architettonico luoghi di culto e palazzi, le cui rovine sono ancora presenti nel parco storico, come la cattedrale di San Giuseppe del XVIII secolo.\nAlla morte di Narai, nel 1688 il cortigiano Phetracha usurp\u00f2 il trono e fece allontanare dal Siam tutti gli stranieri ad eccezione dei missionari; tale chiusura sarebbe rimasta effettiva fino alla prima met\u00e0 dell'Ottocento. La perdita dei commerci con l'Occidente fu compensata dall'aumento degli scambi con gli Stati del sud e con la Cina, e in questo periodo crebbe l'immigrazione cinese. L'ultimo periodo di splendore di Ayutthaya corrispose al regno di Borommakot (1732-1758), che fece costruire grandi templi ed acquis\u00ec fama internazionale come patrono del buddhismo. Fiorirono le arti e l'economia ma i fasti in cui la corte e l'aristocrazia si adagiarono portarono all'assopimento dello spirito guerriero siamese.\nI Birmani ne approfittarono, guidati dalla nuova aggressiva dinastia Konbaung, il cui capo-stipite Alaungpaya invase il Siam e pose sotto assedio la capitale nel 1760. L'attacco fu respinto ma un nuovo attacco fu fatale ad Ayutthaya, che capitol\u00f2 dopo un lungo assedio il 7 aprile del 1767. I Birmani entrarono in citt\u00e0 e si lasciarono andare ad ogni sorta di barbarie. Gli annali di Ayutthaya, i manoscritti contenenti le antiche leggi ed i testi sacri furono portati via o dati alle fiamme. Furono incendiati e distrutti gli edifici e deportata buona parte della popolazione, tra cui circa membri della famiglia reale. Ayutthaya fu abbandonata e invasa dalla giungla. Fu ricostruita diversi anni pi\u00f9 tardi nei pressi della vecchia capitale. La nuova capitale Bangkok, fondata nel 1782, fu inizialmente edificata secondo i criteri urbanistici e architettonici dell'antica capitale con l'impiego di architetti e manovali specializzati scampati alla deportazione. Il nome di Ayutthaya compare nel nome cerimoniale che fu dato a Bangkok."}
{"id": "312387", "revid": "181699", "url": "https://it.wikipedia.org/wiki?curid=312387", "title": "Comitato di Toront\u00e1l", "text": "Il comitato di Toront\u00e1l (in ungherese \"Toront\u00e1l v\u00e1rmegye\", in serbo \u0422\u043e\u0440\u043e\u043d\u0442\u0430\u043b\u0441\u043a\u0430 \u0436\u0443\u043f\u0430\u043d\u0438\u0458\u0430 o \"Torontalska \u017eupanija\", in latino \"Comitatus Torontaliensis\") \u00e8 stato un antico comitato del Regno d'Ungheria, oggi situato a cavallo tra la Romania, la Serbia e l'Ungheria. Capoluogo del comitato era la citt\u00e0 di Nagybecskerek, oggi nota col nome serbo di Zrenjanin.\nIl comitato di Toront\u00e1l confinava col Regno di Serbia nonch\u00e9 con gli altri comitati di B\u00e1cs-Bodrog, Csongr\u00e1d, Arad, Temes e Sirmia (quest'ultimo parte della Croazia-Slavonia).\nGeograficamente costituiva la parte pi\u00f9 occidentale del Banato ed era delimitato a nord dal fiume Maros/Mure\u0219, ad ovest dal Tibisco e a sud dal Danubio.\nStoria.\nFondato prima del XV secolo, il comitato fu poi ottomano dal XVI secolo e con la pace di Passarowitz (1718) pass\u00f2 agli Asburgo, che crearono il Banato di Temesv\u00e1r. Tale provincia asburgica fu abolita nel 1778 e il territorio torn\u00f2 al Regno d'Ungheria, al quale rimase ininterrottamente - salva la breve stagione del Voivodato di Serbia e del Banato (1849-1860) - fino alla prima guerra mondiale.\nNel 1918 il comitato divenne parte dell'autoproclamata Repubblica del Banato, e poi fu spartito in base al Trattato del Trianon (1920) tra il Regno dei Serbi, Croati e Sloveni (il futuro Regno di Jugoslavia, cui and\u00f2 la porzione maggiore), la Romania e l'Ungheria (dove venne fuso con altri pezzi di comitato a formare il comitato di Csan\u00e1d-Arad-Toront\u00e1l).\nIl territorio dell'antico comitato \u00e8 oggi situato in massima parte in Serbia (provincia serba della Voivodina e -in minima parte- Serbia propriamente detta). La parte romena (quella nordorientale) appartiene al distretto di Timi\u0219, mentre la parte rimasta all'Ungheria \u00e8 una piccola area a sud della citt\u00e0 di Seghedino che oggi \u00e8 inclusa nella provincia di Csongr\u00e1d.\nPopolazione.\nIn base al censimento ungherese del 1910, le lingue d'uso della popolazione del comitato erano le seguenti:"}
{"id": "312390", "revid": "124170102", "url": "https://it.wikipedia.org/wiki?curid=312390", "title": "Lenape", "text": "I Lenape, Leni Lenape, Lenni Lenape o, pi\u00f9 comunemente Delaware (come venivano chiamati dagli europei) sono un popolo nativo americano che, allorch\u00e9 i primi coloni bianchi europei misero piede sulla costa atlantica del continente nord-americano, costituiva una confederazione tribale insediata nell'attuale Stato della Pennsylvania. Fu dunque uno dei primi gruppi a intrattenere relazioni con i nuovi arrivati d'oltreoceano.\nIl gruppo dei Lenape, o Delaware, era chiamato \"nonno\" per la sua capacit\u00e0 di risolvere le dispute intertribali e, malgrado l'ostilit\u00e0 per i coloni bianchi, prefer\u00ec la via dell'accordo con essi allo scontro, a causa dell'evidente superiorit\u00e0 tecnologica mostrata da quelli.\nStoria.\nIl loro originale nome di Lenape - che negli idiomi algonchini significa \"il popolo\" - cedette il posto a quello di Delaware a causa dell'arrivo nel Nord America di Thomas West Delaware, nominato governatore della colonia inglese della Virginia dalla regina Elisabetta I per riportare l'ordine nell'area dopo gli incidenti provocati dai soldati giunti nel 1608 al seguito del capitano John Smith (che intendeva scoprire le sorgenti del fiume Chickahomini). Costoro, accolti in modo relativamente benevolo dai nativi grazie all'intercessione di Pocahontas - figlia del capo Powhatan della trib\u00f9 dei Potomac - avevano ringraziato, al rimpatrio di Smith causato da alcune gravi ferite riportate nel corso delle sue esplorazioni, con prepotenze di vario genere ed erano pertanto stati attaccati dai Lenape.\nDelaware ag\u00ec con saggezza e umanit\u00e0 ma rimase in carica soltanto pochi mesi prima di tornare in patria. Se la situazione degener\u00f2 con i suoi successori, tanto bast\u00f2 comunque per far chiamare con il suo nome la confederazione dei Lenape della Pennsylvania.\nIl primo accordo firmato con il governo statunitense risale al 17 settembre 1778, ma ci\u00f2 non evit\u00f2 fastidi e angherie alla confederazione, tanto da indurla ad abbandonare i propri luoghi natii della Virginia e della Pennsylvania alla volta dell'Ohio, dell'Indiana, del Kansas, del Missouri e dell'Oklahoma. Piccoli gruppi di Delaware si insediarono anche in Texas e in Canada per sfuggire alle persecuzioni statunitensi.\nNel XXI secolo occupano due riserve, chiamate rispettivamente \"The Delaware Nation at Moraviantown\" e \"The Munsee-Delaware Nation\", nell'Ontario canadese."}
{"id": "312391", "revid": "869733", "url": "https://it.wikipedia.org/wiki?curid=312391", "title": "Tandem", "text": "Il tandem \u00e8 un tipo di bicicletta sulla quale possono pedalare due persone disposte una dietro l'altra.\nDescrizione.\nIl passeggero anteriore \u00e8 il guidatore, comanda la direzione ma anche i freni e il cambio.\nLa trasmissione \u00e8 diversa dalle comuni biciclette, dovendo trasmettere il moto non da un solo asse ma da due: i due movimenti centrali sono collegati mediante catena e corone (di uguali dimensioni affinch\u00e9 vi sia una cadenza di pedalata sincronizzata) sul lato sinistro, con il passeggero anteriore che ha una pedivella libera sulla destra mentre quello posteriore ha solitamente a destra una moltiplica con due o tre corone a seconda dei casi.\nIl tandem implica una certa sincronizzazione nei movimenti fra i due occupanti e anche un loro grado di allenamento analogo, in maniera che lo sforzo sia percepito da entrambi in maniera simile e non vi siano grandi disparit\u00e0. Tuttavia sono costruiti tandem da passeggio in cui gli occupanti possono essere un uomo ed una donna.\nI tandem da due posti sono generalmente lunghi circa 240cm e il peso si aggira sui 15-20kg. Il vantaggio del tandem \u00e8 di economizzare l'energia necessaria rispetto al trasporto di due persone su due biciclette distinte.\nLe competizioni per i tandem erano un tempo svolte in pista, soprattutto nel formato di gare di velocit\u00e0. L'Italia ha a lungo eccelso in tale specialit\u00e0 sportiva, inserita fino al 1994 nel programma dei Campionati del mondo di ciclismo su pista.\nAeronautica.\nLa disposizione dei sedili in tandem \u00e8 relativamente comune in aeronautica.&lt;br&gt;\nLe configurazioni a due posti a sedere per addestratore, intercettore notturno e ogni tempo o aereo d'attacco sono pilota e istruttore affiancati o in tandem. Di solito, il pilota \u00e8 davanti e l'istruttore dietro. Negli elicotteri d'attacco, a volte il pilota si siede dietro con il tiratore di fronte, per una migliore visuale per puntare le armi, in quanto il Bell AH-1 Cobra aveva un cockpit riprogettato tandem con un profilo molto pi\u00f9 sottile rispetto al Bell UH-1 Iroquois su cui era basato. Gli aerei d'attacco e gli intercettori ogni tempo utilizzano spesso un secondo membro dell'equipaggio per operare con l'avionica, come il radar, o come secondo pilota. Bombardieri come il Convair B-58 Hustler ospitavano tre membri di equipaggio in tandem. Un adattamento ingegneristico comune \u00e8 quello di allungare la cabina di pilotaggio o la fusoliera per creare un addestratore con posti a sedere in tandem da un aereo monoposto.\nGuinness.\nSecondo il \"Guinness dei primati\", il record della bicicletta pi\u00f9 lunga del mondo fu raggiunto nel 1999 a Ceparana, in provincia della Spezia. Il libro racconta che un mezzo lungo 26 metri e pesante 1.750 chili percorse una distanza di 112.20 metri con 40 persone a bordo."}
{"id": "312392", "revid": "116508950", "url": "https://it.wikipedia.org/wiki?curid=312392", "title": "Super brividi", "text": "Super Brividi \u00e8 una collana di romanzi per ragazzi di ambientazione horror pubblicata da Arnoldo Mondadori Editore dal 2002 al 2014. La collana segue la precedente \"Piccoli brividi\", che raccoglieva le storie di Robert Lawrence Stine. In \"Super Brividi\" sono state pubblicate storie tratte da altre serie di Stine (per esempio da \"Mostly Ghostly\") e di altri autori come Scott Hughes, Robert Swindells, Darren Shan e Celia Rees. La serie \u00e8 orientata a un pubblico in una fascia di et\u00e0 superiore rispetto a quello di \"Piccoli Brividi\" (10-13 anni). Nel 2007 la collana ha ospitato anche un titolo, \"La creta oscura\", scritto da Gianfranco Nerozzi, romanziere italiano specializzato nel genere horror.\nAnche i romanzi firmati Johnny Rosso sono stati in realt\u00e0 scritti da Carlo Martigli, scrittore italiano famoso per il romanzo \"999 - L'ultimo custode\", che per\u00f2 non \u00e8 molto simile in stile, dato che i romanzi firmati Johnny Rosso hanno uno stile pi\u00f9 vicino a quello che pu\u00f2 essere per un pubblico giovane.\nElenco dei libri.\nDal volume 57 la grafica di copertina cambia leggermente: la scritta \"Super Brividi\" viene rimpicciolita, quindi il titolo viene spostato in alto appena sotto alla scritta \"Super Brividi\". Inoltre (sempre da questo volume) si legge - sempre sulla cover - che \u00e8 disponibile il download, sul sito della Mondadori, di suonerie per il cellulare chiamate \"horror-ring\". Questa nuova grafica viene mantenuta fino al volume 64. Dal successivo (ovvero il 65), infatti, la grafica di cover cambia in modo maggiore: nella scritta \"Super Brividi\" sparisce il teschio (da sempre presente), il titolo torna in basso (ma non centrale, bens\u00ec spostato a sinistra), il nome dell'autore viene spostato a destra (restando comunque sempre in alto) e viene cambiato il font della scritta del nome dell'autore e del titolo (che ora diventa lo stesso mentre prima erano due differenti).\nTutte le illustrazioni di copertina sono fatte da Daniele Orizio.\nI prezzi dei volumi vanno da \u20ac4,60 a \u20ac7,50.\n(#) i tre volumi sono riuniti nella raccolta \"Aiuto vampiro\" (2005), al prezzo di \u20ac20,00\n(\u2020) il volume \u00e8 stato ripubblicato nel 2010 nella collana Shout (Mondadori) al prezzo di \u20ac16,00\n(*) i tre volumi sono riuniti nella raccolta \"La trilogia della bestia\" (2012), al prezzo di \u20ac10,00\n(**) i tre volumi sono riuniti nella raccolta \"La trilogia della morte\" (2012), al prezzo di \u20ac10,00\n(+) i tre volumi sono riuniti nella raccolta \"La trilogia degli zombie\" (2013), al prezzo di \u20ac11,90\n(\u00a7) i tre volumi sono riuniti nella raccolta \"La trilogia del sangue\" (2013), al prezzo di \u20ac11,90\n(^) il volume, edito nella collana \"Super Brividi\", fa parte anche della collana \"Edizione speciale con poster\" (edito al prezzo di \u20ac9,90), di cui, nel 2013, era stato pubblicato il primo volume, \"La maschera infernale\", che apparteneva alla collana \"Piccoli brividi\""}
{"id": "312404", "revid": "767487", "url": "https://it.wikipedia.org/wiki?curid=312404", "title": "Ed Wood (film)", "text": "Ed Wood \u00e8 un film di Tim Burton del 1994, ispirato alla vita e alle opere cinematografiche di Edward D. Wood Jr., definito \"il peggior regista di tutti i tempi\". Il ruolo del regista \u00e8 interpretato da Johnny Depp.\nPresentato in concorso al 48\u00ba Festival di Cannes, il film, liberamente ispirato dalla biografia \"Nightmare of Ecstasy\" di Rudolph Grey, ha ricevuto due premi Oscar e numerosi altri riconoscimenti. Molto elogiate dalla critica le interpretazioni di Landau e Depp. Questo \u00e8 anche il primo lungometraggio di Tim Burton senza le musiche composte da Danny Elfman, a causa di divergenze creative fra i due. Il regista scelse il compositore Howard Shore.\nTrama.\nNel 1952, il giovane e squattrinato artista Edward D. Wood Jr. dirige una scalcinata compagnia teatrale, ed \u00e8 in cerca di mezzi per il proprio debutto nel mondo del cinema. Quando apprende dalla \"Variety Magazine\" che il produttore George Weiss \u00e8 alla ricerca di un regista per girare un film biografico sulle vicende di Christine Jorgensen si reca entusiasta da Weiss chiedendogli di dirigere il film, certo che il fatto che anche lui ami indossare abiti femminili possa rappresentare un punto a suo favore.\nIl produttore gli rivela che non \u00e8 in grado di pagare la somma che Jorgensen chiede per i diritti sulla sua storia e che avrebbe realizzato il film romanzandolo. Rifiuta per\u00f2 di assegnare la regia a Wood a causa della sua inesperienza. Ed incontra casualmente uno dei suoi idoli, l'anziano attore Bela Lugosi e lo accompagna a casa sua iniziando a stringere un sincero rapporto di amicizia con lui. Promettendogli che Lugosi far\u00e0 parte del cast per pochi soldi riesce a convincerlo a farsi affidare la regia del film su Jorgensen, che ha ora un nuovo titolo: \"Glen or Glenda\". Dopo essere stata filmata e distribuita, la pellicola risulta per\u00f2, un fiasco al botteghino e riceve un'accoglienza critica feroce.\nLa sua fidanzata Dolores Fuller gli consiglia di produrre il suo nuovo film da solo. Anche nel trovare fondi per il suo nuovo progetto \"La sposa di Atom\" Edward trova enormi difficolt\u00e0, ma fa conoscenza con il sedicente chiromante Criswell. In un bar Ed Wood conosce la giovane Loretta King e per un equivoco crede che la ragazza sia in grado di finanziare la produzione della nuova pellicola; per ingraziarsela le assegna il ruolo della protagonista che aveva invece scritto per Dolores, che per questo si infuria.\nLe riprese del film hanno inizio, ma ben presto finiscono nuovamente a corto di soldi e Edward \u00e8 costretto a stringere un accordo con il grossista di carni Don McCoy, il quale accetta di produrre il film se in cambio suo figlio Tony fosse diventato il protagonista. Le riprese del film cos\u00ec si concludono e il film viene rinominato \"La sposa del mostro\". Durante la festa di fine produzione Dolores rompe la relazione con Edward. A peggiorare le cose si scopre che Bela Lugosi era tossicodipendente. Lugosi viene cos\u00ec ricoverato in ospedale e qui Ed incontra Kathy O'Hara, con la quale inizia una nuova relazione. Lugosi viene costretto ad uscire anzitempo dall'ospedale a causa della mancata copertura assicurativa e, poco tempo dopo, muore.\nWood riesce a convincere la congregazione religiosa a cui appartiene il suo padrone di casa ad affidargli i soldi stanziati per produrre un film sugli Apostoli di Ges\u00f9 per realizzare un film di fantascienza, lasciandogli intendere che con gli incassi al botteghino il capitale si moltiplicherebbe permettendo di realizzare molti film a sfondo religioso. Il nuovo film si chiama \"Plan 9 from Outer Space\" e Wood riutilizza alcune scene estemporanee girate da Lugosi prima della morte facendolo impersonare per le scene restanti dal chiropratico di Kathy, il dottor Tom Mason.\nLa realizzazione del film \u00e8 a dir poco disastrosa per le bizze della prima attrice Vampira, per le interferenze dei produttori battisti, per la cronica mancanza di fondi e non ultimo per la disinvolta cialtroneria di Wood, che non si curava minimamente di quanto poco credibili siano recitazione, scene ed effetti speciali. Un giorno, in preda a una crisi di nervi, Wood va a bere in un bar, dove incontra il suo idolo Orson Welles, anch'egli preoccupato dalla travagliata produzione di un film. Wood viene spronato da Welles a non mollare. Il film termina con Ed Wood che assiste alla premi\u00e8re di \"Plan 9 from Outer Space\", dove viene accolto dagli applausi convinti della platea, per poi uscire dalla sala con Kathy e partire in macchina per Las Vegas e sposarsi.\nProduzione.\nOrigini.\nScott Alexander e Larry Karaszewski concepirono l'idea di scrivere una sceneggiatura sulla vita di Ed Wood sin dal loro periodo di studi alla \"USC School of Cinematic Arts\". Alexander propose anche di realizzare un film documentario su Wood intitolato \"L'uomo col maglione d'Angora\" nei suoi anni da studente alla University of Southern California. Comunque Karaszewski decise che \"nessuno sulla faccia della Terra avrebbe realizzato questo film, o permesso che venisse fatto, perch\u00e9 non era un tipo di film ben accolto\". Dopo la scuola, si stabilirono a Hollywood e si affermarono come gli scrittori della serie animata \"Problem Child\". Scrissero qui un abbozzo di dieci pagine e lo affidarono al regista Michael Lehmann, anch'egli studente alla USC. Karaszewski ricorda che vendettero il film dovendo spiegare che \"i tipi che hanno scritto \"Problem Child\" e il tipo che ha diretto \"Hudson Hawk - Il mago del furto\" stanno facendo un film sul peggior cineasta di tutti tempi\". Lehmann mostr\u00f2 l'elaborato alla produttrice Denise Di Novi e fu stipulato un accordo nel quale Lehmann avrebbe diretto il film mentre Di Novi e Tim Burton l'avrebbero prodotto.\nNel frattempo, Burton era intenzionato a dirigere un adattamento de \"Lo strano caso del dottor Jekyll e del signor Hyde\", \"Mary Reilly\", e risiedeva a Poughkeepsie, New York quando fu avvicinato con l'offerta di produrre \"Ed Wood\".\nIl regista inizi\u00f2 a leggere \"Nightmare of Ecstasy\" di Rudolph Grey (ISBN 0-922915-24-5), una lunga biografia che riporta interviste alla famiglia ed ai colleghi di Wood. Lesse anche alcune lettere dello stesso Wood e fu preso da come \"\"scriveva riguardo ai suoi film, come se stesse realizzando \"Quarto potere\", sai, quando invece le altre persone li percepivano come... i peggiori film di sempre\"\". Alexander e Karaszewski scrissero un copione di 147 pagine in sei settimane, lavorando 14 ore al giorno, sette giorni alla settimana e ci\u00f2 rese Burton interessato alla direzione del film. Decisivi per il regista furono la decisione dello studio che l'aveva ingaggiato di anticipare la realizzazione di \"Mary Reilly\" rispetto al suo volere e la scelta come protagonista di Julia Roberts anzich\u00e9 Winona Ryder (preferita da Burton). Burton decise cos\u00ec di lasciare il progetto per dirigere \"Ed Wood\", mentre Lehmann si dirigeva a riprendere \"Airheads - Una band da lanciare\".\nBurton e Wood.\nBurton ammette di esser sempre stato un fan di Ed Wood, motivo per cui il \"biopic\" \u00e8 filmato con una trasportata ed esagerata inclinazione per tale ammirazione anzich\u00e9 per una derisione del lavoro di Wood.\nBurton riconobbe di aver probabilmente dipinto Wood ed il suo staff in un modo esageratamente indulgente, affermando di non voler ridicolizzare le persone che sono gi\u00e0 state ridicolizzate per un considerevole periodo della loro vita. Decise di non dipingere il lato pi\u00f9 oscuro della vita di Wood perch\u00e9 le sue lettere non alludono mai a questo aspetto e rimangono allegre. A tal fine, il regista volle realizzare il film attraverso gli occhi di Wood. In un'intervista disse: \"Non ho mai visto nulla simile ad esse (le lettere), quel tipo di cattiva poesia e di ridondanza - come nel dire cinque frasi per spiegare qualcosa quando una persona normale ce ne impiegherebbe una... Eppure in esse c'\u00e8 una sincerit\u00e0 che \u00e8 veramente insolita, e le ho sempre trovate un qualcosa di toccante; questa caratteristica d\u00e0 loro un senso surreale, magicamente sentito\".\nIl rispetto di Burton per Wood si nota bene anche nel film \"Edward mani di forbice\", per il quale il regista ha affermato di aver chiamato il personaggio principale \"Edward\" in onore di Wood, il cui nome per intero \u00e8 lo stesso. La relazione tra Wood e Lugosi nel copione echeggia strettamente la relazione tra Burton col suo idolo e per due volte collega Vincent Price. In un'intervista ha detto: \"Incontrare Vincent ebbe un impatto incredibile per me, lo stesso impatto che deve aver avuto su Ed incontrare il suo idolo e lavorare con lui.\"\nCuriosit\u00e0: insoddisfatto dell'interpretazione di Vincent D'Onofrio, Tim Burton lo fece doppiare nella versione originale da Maurice LaMarche, il quale aveva doppiato la parodia di Orson Welles nella serie animata \"The Critic\" (inedita in italia) e il Prof ne \"Animaniacs\" e \"Mignolo e Prof\", che in lingua originale ha una voce basata su Welles.\nDistribuzione.\nIn Italia \u00e8 uscito al cinema sabato 27 maggio 1995, distribuito dalla Buena Vista International Italia."}
{"id": "312405", "revid": "1347902", "url": "https://it.wikipedia.org/wiki?curid=312405", "title": "Ilyushin (azienda)", "text": "Ilyushin (in russo \u0410\u0432\u0438\u0430\u0446\u0438\u043e\u043d\u043d\u044b\u0439 \u043a\u043e\u043c\u043f\u043b\u0435\u043a\u0441 \u0438\u043c\u0435\u043d\u0438 \u0421. \u0412. \u0418\u043b\u044c\u044e\u0448\u0438\u043d\u0430, \"Aviacionnyj kompleks imeni S.V. Il\u2019ju\u0161ina\", letteralmente \"Consorzio aeronautico S.V. Il\u2019ju\u0161in\") \u00e8 un ex ufficio tecnico di costruzioni aeronautiche sovietico istituito nel 1933 e originariamente guidato dal capoprogettista Sergej Il\u2019ju\u0161in.\nIl nome Ilyushin \u00e8 la traslitterazione anglosassone del cognome dell'ingegnere Il\u2019ju\u0161in.\nOggi \u00e8 un'azienda russa.\nGli stabilimenti, situati a Vorone\u017e, si sono distinti nel tempo per la grande variet\u00e0 di aerei, militari e civili, che hanno progettato e costruito."}
{"id": "312408", "revid": "287204", "url": "https://it.wikipedia.org/wiki?curid=312408", "title": "Pap\u00e0 e mamma sono alieni", "text": "Pap\u00e0 e mamma sono alieni (\"My Parents Are Aliens\") \u00e8 una serie televisiva per ragazzi di produzione britannica, trasmessa sul network ITV a partire dal 1999. Si tratta di situation comedy con elementi fantascientifici che ha per protagonista una famiglia particolare. In Italia \u00e8 trasmessa su Jetix, su K2 e su Frisbee.\nTrama.\nI coniugi Brian e Sophie Johnson, che in realt\u00e0 sono due alieni provenienti dal pianeta Valux, in viaggio in astronave, eseguono un atterraggio di emergenza sulla Terra, causato da un incidente di Brian. Dopo l'atterraggio, i coniugi sono costretti a rimanere sulla Terra, poich\u00e9 la loro astronave non pu\u00f2 essere riparata: decidono quindi di trasformarsi in due esseri umani, visti per caso su un giornale, per condurre una vita normale o quasi. Per prima cosa, si recano all'orfanotrofio, cui l'assistente sociale, consiglia loro di adottare tre bambini: Lucy, di 11 anni, Josh di 13 e Mel di 16.\nLucy \u00e8 entusiasta di entrare a far parte di una famiglia, Josh \u00e8 indifferente e Mel contraria, vista la stranezza dei due che annusavano i giornali della sala d'aspetto e trovavano strano tutto. Solo successivamente i tre ragazzi scopriranno che i genitori adottivi sono alieni e possono mutare. Questi, grazie alle disavventure che accadono ogni giorno, imparano pian piano come funziona il pianeta Terra."}
{"id": "312409", "revid": "767487", "url": "https://it.wikipedia.org/wiki?curid=312409", "title": "Giroscopio ottico", "text": "Il giroscopio ottico \u00e8 un girometro integratore, o misuratore di angoli derivanti da spostamenti spaziali.\nTecnicamente non si tratta di un vero e proprio giroscopio, poich\u00e9 non possiede parti rotanti.\nLe sue propriet\u00e0 giroscopiche derivano dell'impiego della radiazione monocromatica prodotta da un laser. La luce viene emessa in un mezzo attivo contenuto in una canalizzazione e collocato fra specchi, dispositivo denominato \"risonatore ottico attivo\".\nGeneralit\u00e0.\nUna delle condizioni di generazione stazionaria, ovverosia la presenza di un numero intero di lunghezze d'onda nel risonatore, di essenziale rilevanza per il funzionamento del giroscopio ottico, \u00e8 denotata dalla seguente espressione:\nformula_1 (1)\nin cui f \u00e8 la frequenza della radiazione, \u03b1(\u03c9) il coefficiente di amplificazione ed L la lunghezza del risonatore.\nStruttura del giroscopio ottico.\nIl giroscopio consiste di un corpo triangolare vitreo in cui sono ottenute tre canalizzazioni contigue e complanari tra i vertici, ermeticamente chiuse con specchi e riempite di gas attivo. All'interno delle canalizzazioni si accede tramite un catodo e due anodi: \u00e8 raffigurabile la struttura di due laser a risonatore unico, uno a circuitazione oraria e l'altro a circuitazione antioraria. L'eccitazione del Laser avviene con l'applicazione di una idonea differenza di potenziale agli elettrodi: nel caso che il mezzo attivo siano i gas elio-neon, il risonatore entra in oscillazione ad una lunghezza d'onda di 0,6328 formula_2m, ovvero nella banda dello spettro ottico visibile.\nFunzionamento.\nLe radiazioni dei due laser, a giroscopio fermo, percorrono la lunghezza L del risonatore alla medesima frequenza. Una rotazione del giroscopio, attorno all'asse normale del piano del triangolo vitreo, data la costanza della velocit\u00e0 della luce e la sua indipendenza dallo stato dinamico di qualsiasi riferimento, determina un apparente aumento della lunghezza del risonatore, per la radiazione che fluisce nello stesso verso di rotazione del giroscopio, ed una riduzione apparente dello stesso, per la radiazione che fluisce in senso contrario: variazioni che sono chiaramente correlate alla velocit\u00e0 di rotazione. Per la condizione di cui alla (1), le frequenze delle due radiazioni si differenziano di un ammontare pari a:\nformula_3\nIn cui: fco e fcao = le frequenze oraria e antioraria; A = superficie del triangolo vitreo; formula_4 = velocit\u00e0 di rotazione; formula_5 = lunghezza d'onda.\nPer rilevare la variazione di frequenza, parte dell'energia luminosa \u00e8 fatta fuoriuscire dalla cavit\u00e0 in uno degli angoli, attraverso uno specchio semitrasparente, e le due radiazioni fatte interferire. Le frange d'interferenza si presentano come bande scure e chiare che si muovono a destra oppure a sinistra secondo il verso di rotazione del giroscopio. Accumulando tali frange si perviene al valore dell'angolo di cui \u00e8 ruotato il giroscopio. Tipici giroscopi ottici, o a laser, sono sufficientemente sensibili per misurare angoli di rotazione dell'ordine di due secondi di arco.\nImpiego.\nI giroscopi ottici hanno soppiantato i giroscopi meccanici specialmente nelle applicazioni attinenti alla navigazione aerea e la condotta di volo degli aeromobili: prominente \u00e8 la loro applicazione nei sistemi inerziali di navigazione. La prevalenza del giroscopio ottico sul meccanico \u00e8 riconducibile a: \nLa loro apparizione senz'altro \u00e8 stata stimolata da esigenze aeronautiche, peraltro la loro applicazione \u00e8 gi\u00e0 presente in molti altri campi di attivit\u00e0."}
{"id": "312411", "revid": "9498", "url": "https://it.wikipedia.org/wiki?curid=312411", "title": "Walerian Borowzcyk", "text": ""}
{"id": "312423", "revid": "21371", "url": "https://it.wikipedia.org/wiki?curid=312423", "title": "Borowzcyk", "text": ""}
{"id": "312424", "revid": "31886", "url": "https://it.wikipedia.org/wiki?curid=312424", "title": "Yaboot", "text": "Yaboot \u00e8 un boot loader per macchine con processore PowerPC di tipo NewWorld Apple e IBM che permette la convivenza di pi\u00f9 sistemi operativi all'interno di un'unica macchina.\nUn bootloader offre un menu, all'avvio della macchina, che elenca una serie di sistemi operativi avviabili.\nI sistemi operativi selezionabili possono anche essere presenti su supporti esterni come hard disk, USB o Firewire.\nQuando si installa un sistema GNU/Linux su una macchina PPC NewWorld \u00e8 consigliabile utilizzare Yaboot per farlo convivere con altri sistemi precedentemente installati.\nYaboot si configura editando un file chiamato codice_1, contenuto all'interno della cartella codice_2 del sistema GNU/Linux, o, in alternativa, montando direttamente la partizione che contiene il programma e modificando i file di configurazione su di essa.\nYaboot, a grandi linee, viene utilizzato su PPC Apple come iMac, iBook, PowerBook, Mac Mini per far convivere, sulla stessa macchina sia il sistema operativo Mac OS X che il sistema operativo GNU/Linux, ma \u00e8 anche popolare su workstation Pegasos.\nDistribuzioni Linux.\nLe distribuzioni GNU/Linux installabili su macchine PPC e maggiormente usate sono:"}
{"id": "312433", "revid": "125983012", "url": "https://it.wikipedia.org/wiki?curid=312433", "title": "Tommaso Buscetta", "text": "Membro di Cosa nostra, dopo l'arresto fu uno dei primi mafiosi a cominciare a collaborare con la giustizia, durante le inchieste coordinate dal magistrato Giovanni Falcone; le sue rivelazioni permisero, per la prima volta, una dettagliata ricostruzione giudiziaria dell'organizzazione e della struttura mafiosa siciliana. Il suo contributo viene tuttora considerato fondamentale per aver dato inizio al declino della mafia siciliana.\nBiografia.\nOrigini e formazione.\nTommaso Buscetta nacque a Palermo il 13 luglio 1928 in una famiglia poverissima, figlio di una casalinga e di un vetraio. Utimo di 17 figli, nel 1944, a soli 16 anni, spos\u00f2 Melchiorra Cavallaro, dalla quale ebbe quattro figli: Felicia nel 1946, Benedetto nel 1948, Domenico ed Antonio. Benedetto ed Antonio furono vittime della \"lupara bianca\" nel corso della seconda guerra di mafia. Nel 1966 spos\u00f2 in Messico la soubrette Vera Girotti (ex fidanzata del batterista Geg\u00e8 Di Giacomo) dalla quale ebbe la figlia Alessandra. Due anni dopo si trasfer\u00ec in Brasile, dove conobbe Cristina De Almeida Guimaraes, figlia di un importante uomo d'affari, che spos\u00f2 nel 1978 in carcere a Torino e dalla quale ebbe quattro figli.\nDurante l'adolescenza inizi\u00f2 una serie di attivit\u00e0 illegali nel mercato nero, come il furto di generi alimentari e la falsificazione delle tessere per il razionamento della farina, diffuse durante il ventennio fascista. Questa attivit\u00e0 lo rese abbastanza celebre a Palermo, dove nonostante la giovanissima et\u00e0 veniva gi\u00e0 chiamato \"don Masino\" da chi lo ammirava e rispettava.\nL'ingresso in \"Cosa Nostra\".\nNel 1945 Buscetta venne affiliato a Cosa nostra ed entr\u00f2 a far parte del \"mandamento\" palermitano di Porta Nuova. Nel 1949 si trasfer\u00ec in Argentina e poi in Brasile, dove apr\u00ec una vetreria: gli scarsi risultati economici del suo nuovo lavoro lo costrinsero, nel 1956, a tornare a Palermo, dove si associ\u00f2 a Angelo La Barbera e a Salvatore \"Cicchiteddu\" Greco insieme ai mafiosi Antonino Sorci, Pietro Dav\u00ec e Gaetano Badalamenti, con cui si occup\u00f2 del contrabbando di sigarette e stupefacenti, diventando un pericoloso \"killer\" e gregario specialmente alle dipendenze di La Barbera. Nel 1958 venne arrestato a Roma insieme ad alcuni \"soci\" per contrabbando di sigarette e associazione a delinquere nel corso di un'indagine condotta dalla Guardia di Finanza nei confronti del corso Pascal Molinelli e del tangerino Salomon Gozal, indicati come i maggiori fornitori di sigarette e stupefacenti delle cosche siciliane; nel gennaio 1959 venne nuovamente arrestato mentre si trovava a Taranto, in Puglia, per il contrabbando di due tonnellate di sigarette al largo di Crotone, da dove si andava a rifornire in Iugoslavia.\nIl ruolo nella prima guerra di mafia.\nNel 1962, in seguito allo scoppio della cosiddetta \"prima guerra di mafia\", Buscetta si schier\u00f2 dalla parte di Angelo La Barbera e in seguito pass\u00f2 al gruppo di Salvatore \"Cicchiteddu\" Greco, tenendosi tuttavia nell'ombra per timore di essere ammazzato. Nel 1963 La Barbera riusc\u00ec a sopravvivere a un agguato a Milano e venne arrestato mentre era ricoverato in un ospedale: la polizia, basandosi soprattutto su fonti confidenziali e ricostruzioni indiziarie, sospett\u00f2 fortemente Buscetta, assieme al suo associato Gerlando Alberti, di essere fra gli autori dell'agguato e lo indic\u00f2 come il principale killer e sodale dei boss Pietro Torretta e Michele Cavataio, sospettandolo insieme a loro anche per la strage di Ciaculli, in cui morirono sette poliziotti: negli anni successivi Buscetta ammetter\u00e0 di avere accettato l'incarico di uccidere La Barbera, ma un altro gruppo di fuoco mafioso lo anticip\u00f2 compiendo l'agguato; per quanto riguarda la strage di Ciaculli e gli altri omicidi della prima guerra di mafia, sostenne che erano imputabili soltanto a Michele Cavataio e non a lui per via della sua amicizia con Salvatore Greco.\nIn seguito alla strage di Ciaculli era ricercato dalle forze dell'ordine e quindi fugg\u00ec in Svizzera, Messico, Canada e infine negli Stati Uniti d'America, dove apr\u00ec una pizzeria con un prestito della famiglia Gambino. Intanto nel dicembre 1968 Buscetta venne condannato in contumacia a dieci anni di carcere per associazione a delinquere nel processo svoltosi a Catanzaro contro i protagonisti della prima guerra di mafia e, nello stesso processo, venne assolto per insufficienza di prove per le imputazioni riguardanti la strage di Ciaculli.\nIl coinvolgimento nel golpe Borghese e nel sequestro Moro.\nNel 1970 Buscetta soggiorn\u00f2 sotto falso nome a Zurigo, Milano e Catania per partecipare ad alcuni incontri insieme a Salvatore Greco per discutere sulla ricostruzione della \"Commissione\" e sul coinvolgimento di Cosa nostra nel Golpe Borghese. In occasione di tale viaggio, il 17 giugno 1970 in via Romilli a Milano, venne fermato ad un posto di blocco mentre viaggiava in auto con Gerlando Alberti, Salvatore Greco (\"cicchiteddu\"), Giuseppe Calderone, Gaetano Badalamenti e Gaetano Fidanzati ma non venne riconosciuto poich\u00e9 mostr\u00f2 un passaporto falso intestato ad \"Adalberto Barbieri\". Nello stesso periodo venne arrestato a Brooklyn e subito rilasciato dietro pagamento di una cauzione di dollari: dopo la scarcerazione, lasci\u00f2 gli Stati Uniti e si trasfer\u00ec in Brasile, da dove inizi\u00f2 un traffico di eroina e cocaina verso il Nordamerica, creando all'uopo in pochi anni un sistema di trasporto aereo e costituendo una compagnia di taxi dove poter reinvestire il denaro frutto del traffico di stupefacenti. Per dieci anni riusc\u00ec a eludere la legge, utilizzando false identit\u00e0 (\"Manuel L\u00f3pez Cadena\", \"Adalberto Barbieri\" e \"Paulo Roberto Felice\"), sottoponendosi anche a un'operazione di chirurgia plastica, e spostandosi da paese a paese, passando per gli Stati Uniti, il Brasile e il Messico.\nVenne arrestato dalla polizia brasiliana il 2 novembre del 1972 perch\u00e9 ritenuto a capo di una banda di trafficanti internazionali composta da elementi c\u00f2rsi, italo-brasiliani e italo-americani che operava in Brasile, Argentina e Uruguay e spediva grossi quantitativi di eroina negli Stati Uniti. Nel suo deposito blindato in Brasile, le autorit\u00e0 trovarono eroina pura per un valore di 25 miliardi di lire dell'epoca. Estradato in Italia, venne rinchiuso a Palermo nel carcere dell'Ucciardone e condannato a dieci anni di reclusione, poi ridotti a otto in appello, per traffico di stupefacenti. \nBuscetta racconter\u00e0 anni dopo che nel carcere di Cuneo fu avvicinato da Ugo Bossi, uno degli uomini di Francis Turatello, affinch\u00e9 si attivasse per liberare Aldo Moro, sequestrato e poi ucciso dalle Brigate Rosse nel 1978, e che i terroristi detenuti con lui non erano stati in grado di dargli informazioni; Bossi dir\u00e0 ai magistrati che erano stati i servizi segreti a nominarlo mediatore. Le registrazioni dei colloqui tra Buscetta e Bossi verranno prese in considerazione anche nel processo di Palermo a Giulio Andreotti. \nSecondo le deposizioni di Buscetta nella Commissione provinciale di Cosa nostra si vennero a formare due distinti e contrapposti schieramenti e l'iniziativa della banda venne quindi bloccata dalla fazione dei Corleonesi contraria alla liberazione che, attraverso il suo \"referente\" romano Giuseppe Cal\u00f2, intervenne dicendo che ai politici della Democrazia Cristiana, in realt\u00e0, interessava Moro morto, dopo che lo statista prigioniero aveva iniziato a collaborare con le Brigate Rosse e stava rivelando segreti molto compromettenti per Andreotti (il cosiddetto \"Memoriale Moro\").\nLa seconda guerra di mafia e la collaborazione con la giustizia.\nTrasferito nel carcere piemontese le Nuove nel 1980, riusc\u00ec ad evadere quando gli venne concessa la semilibert\u00e0 e si nascose nella villa dell'esattore Nino Salvo, sotto la protezione dei boss Stefano Bontate e Salvatore Inzerillo, che lo volevano convincere a schierarsi dalla loro parte per uccidere il loro avversario Salvatore Riina. Nel gennaio 1981 Buscetta prefer\u00ec invece fare ritorno in Brasile per estraniarsi dalla vicenda e si sottopose a un nuovo intervento di chirurgia plastica e ad un intervento per modificare la voce.\nDurante la seconda guerra di mafia, lo schieramento vincente dei Corleonesi, guidato da Riina, decise di eliminare Buscetta perch\u00e9 strettamente legato a Badalamenti, Bontate e Inzerillo, non riuscendoci perch\u00e9 si trovava in Brasile ed attuando quindi vendette trasversali contro i suoi parenti: tra il 1982 e il 1984 i due figli di Buscetta scomparvero per non essere mai pi\u00f9 ritrovati; inoltre gli vennero uccisi un fratello, un genero, un cognato e quattro nipoti. Alla fine della guerra i parenti morti saranno undici. Dopo gli omicidi dei suoi familiari, Buscetta era intenzionato a uccidere il suo capomandamento Giuseppe \"Pippo\" Cal\u00f2, che aveva fatto causa comune con i Corleonesi, e per questo avvi\u00f2 una corrispondenza con il suo associato Gerlando Alberti, all'epoca detenuto, cercando appoggi per poter tornare a Palermo; Alberti rimase vittima di un tentato omicidio in carcere e il piano fall\u00ec.\nNello stesso periodo, i poliziotti brasiliani trovarono l'appartamento a Rio de Janeiro dove si nascondeva il \"boss\" camorrista Antonio Bardellino, che riusc\u00ec a fuggire in tempo, ma riconobbero Buscetta, che viveva nell'appartamento sotto a quello di Bardellino: il 23 ottobre 1983, dopo alcune settimane di pedinamenti, quaranta poliziotti circondarono l'altra sua abitazione a San Paolo in Brasile e lo arrestarono mentre era in compagnia della moglie Cristina Guimaraes. Contemporaneamente vennero arrestati anche gli uomini di Buscetta in Brasile: Fabrizio Sansone, Paolo Staccioli, Giuseppe Favia, Lorenzo Garello, Leonardo Badalamenti (figlio del boss Gaetano), Giuseppe Bizzarro. A nulla valse un tentativo di corruzione operato dallo stesso Buscetta, che venne rinchiuso in prigione per alcuni omicidi collegati con lo spaccio di droga. Nel giugno 1984 i giudici Giovanni Falcone e Vincenzo Geraci si recarono da lui e lo invitarono a collaborare con la giustizia, tradimento che nel codice d'onore mafioso \u00e8 inevitabilmente punito con la morte: il boss lasci\u00f2 trapelare una velata volont\u00e0 di intraprendere tale percorso. Lo Stato italiano ne chiese allora l'estradizione alle autorit\u00e0 brasiliane. Quando questa venne concessa, \"don Masino,\" per evitarla, tent\u00f2 il suicidio ingerendo della stricnina ma venne salvato. Arriv\u00f2 in Italia accompagnato dagli uomini del vicequestore Gianni De Gennaro con imponenti misure di sicurezza e venne ospitato sotto stretta sorveglianza presso la questura di Roma: cominci\u00f2 quindi a rivelare organigrammi e piani della mafia al giudice Falcone. Viene per questo considerato uno dei primi \"collaboratori di giustizia\" della storia, dopo Leonardo Vitale. Buscetta disse di non condividere pi\u00f9 quella che era la nuova Cosa nostra, poich\u00e9, a suo dire, aveva perso la sua identit\u00e0.\nGrazie alla sue dichiarazioni, furono rivelate al mondo le strutture gerarchiche di Cosa nostra, fino ad allora totalmente ignote a causa della stretta \"omert\u00e0\" degli ambienti malavitosi. L'unico argomento di cui Buscetta inizialmente rifiut\u00f2 di parlare con il giudice Falcone furono i legami politici di Cosa nostra perch\u00e9, a suo parere, lo Stato non era pronto per dichiarazioni di quella portata, e si dimostr\u00f2 abbastanza generico su quell'argomento.\nIl 29 settembre 1984, sulla base delle dichiarazioni di Buscetta, scatt\u00f2 la maxi-retata denominata \"operazione San Michele\" con 366 mandati di cattura eseguiti, oltre a Palermo, anche a Roma, Milano e Frosinone, e un centinaio di comunicazioni giudiziarie (una delle quali raggiunse l'ex sindaco di Palermo Vito Ciancimino).\nNel 1985 venne estradato negli Stati Uniti dove ricevette dal governo una nuova identit\u00e0, la cittadinanza statunitense e la libert\u00e0 vigilata in cambio di nuove rivelazioni contro Cosa nostra americana, testimoniando nel 1986 al maxiprocesso di Palermo scaturito dalle dichiarazioni rese a Falcone, e nel processo \"Pizza connection\", che si svolse a New York e vide imputati Gaetano Badalamenti e altri mafiosi siculo-americani accusati di traffico di stupefacenti.\nGli ultimi anni e la morte.\nNel biennio 1988-89 Buscetta rifiut\u00f2 di testimoniare nei vari processi in cui doveva rendere dichiarazioni perch\u00e9, a suo dire, \"\"il clima che c'\u00e8 a Palermo non mi piace e in questo clima di contestazione generale voglio contestare anch'io.\"\" Nel giugno 1989 si diffuse poi la voce (ripresa da vari articoli della stampa nazionale) di un ritorno in segreto di Buscetta a Palermo organizzato da Falcone e Gianni De Gennaro per incontrare un informatore della mafia (il barone Antonino D'Onufrio, ucciso per questo motivo alcuni mesi prima) ed arrivare cos\u00ec alla cattura dei latitanti corleonesi. La notizia venne per\u00f2 seccamente smentita da De Gennaro e da Falcone e risult\u00f2 completamente falsa.\nNell'estate del 1992, in seguito agli attentati in cui morirono Giovanni Falcone e Paolo Borsellino, Buscetta inizi\u00f2 a rivelare i legami di Cosa nostra con il partito politico della Democrazia Cristiana, accusando gli onorevoli Salvo Lima (ucciso qualche mese prima) e Giulio Andreotti di essere i principali referenti politici dell'organizzazione; in particolare rifer\u00ec di aver conosciuto personalmente Lima fin dalla fine degli anni cinquanta e di averlo incontrato l'ultima volta nel 1980 durante la sua latitanza, nonch\u00e9 di aver saputo che l'omicidio del giornalista Mino Pecorelli nel 1979 sarebbe stato compiuto nell'interesse di Andreotti: per via di queste sue dichiarazioni fu uno dei principali testimoni dei processi a carico di Andreotti per associazione mafiosa e per l'omicidio Pecorelli. Andreotti verr\u00e0 assolto dall'accusa di aver commissionato l'assassinio di Pecorelli, mentre verr\u00e0 accertata la sua connivenza con la mafia per i fatti anteriori al 1980, prescritti al momento dell'emissione della sentenza. Nel 1993, nel bel mezzo delle polemiche sull'incriminazione di Andreotti, il senatore de \"La Rete\" Carmine Mancuso (figlio di Lenin Mancuso, poliziotto assassinato dalla mafia nel 1979) afferm\u00f2 di aver saputo dal padre che Buscetta avrebbe avuto rapporti con il Sifar del generale Giovanni De Lorenzo \"fin dagli anni '60\", affermazioni che non furono mai confermate. Nel marzo 1995 il nipote di Buscetta, Domenico, venne ucciso dal boss Leoluca Bagarella, che tre mesi dopo sarebbe stato arrestato.\nDopo aver fatto parlare di s\u00e9 per una crociera nel Mediterraneo, manifest\u00f2, in un libro-intervista di Saverio Lodato - pubblicato da Mondadori nel 1999 - il suo disappunto per la mancata distruzione di Cosa nostra da parte dello Stato italiano. Mor\u00ec di cancro il 2 aprile 2000, all'et\u00e0 di 71 anni, dopo aver vissuto la maggior parte della sua vita con la sua terza moglie e famiglia in Florida, negli Stati Uniti, con nomi falsi. Fu sepolto sotto falso nome a North Miami.\nVita privata.\nBuscetta si spos\u00f2 tre volte ed ebbe nove figli. Ad un certo punto fu sospeso da Cosa nostra per aver lasciato la sua prima moglie, in quanto nel codice d'onore mafioso l'adulterio era considerato un grave \"reato\". Durante una deposizione a un processo nel 1993 il pentito Salvatore Cancemi rivel\u00f2 a Buscetta di aver strangolato a morte, insieme a Giuseppe Cal\u00f2, due dei suoi figli, Antonio e Benedetto (anche se Benedetto fu strangolato da Cal\u00f2 in quanto somigliava di pi\u00f9 al padre): \"don Masino\" perdon\u00f2 i due, entrambi suoi storici amici, dicendo che sapeva che non avrebbero potuto rifiutare l'ordine dato da Riina, il quale aveva imposto di eliminare i Buscetta, gli Inzerillo, i Contorno e i Bontade fino al 20\u00ba grado di parentela.\nIntrervistato dal giornalista Enzo Biagi, afferm\u00f2 di aver perso la verginit\u00e0 a otto anni con una prostituta che gli fece pagare solo una bottiglia di olio d'oliva. "}
{"id": "312469", "revid": "33689", "url": "https://it.wikipedia.org/wiki?curid=312469", "title": "Spawn (videogiochi)", "text": "Spawn \u00e8 un termine gergale usato nei videogiochi per indicare l'apparizione in gioco per la prima volta di un'entit\u00e0, che pu\u00f2 essere un personaggio giocabile, non giocabile o un oggetto. Il \"respawn\" consiste nella riapparizione di un personaggio o di un nemico dopo la sua morte o distruzione. Il termine deriva dal verbo inglese \"spawn\" () che vuol dire \"generare\", \"deporre le uova\".\nLo \"spawn\" dei giocatori coincide con l'inizio del livello e il \"respawn\" avviene subito dopo la loro uccisione; ovviamente solo nei giochi in cui si dispone di pi\u00f9 vite. Il \"respawn\" dei nemici pu\u00f2 avvenire o subito dopo aver ucciso o distrutto il nemico o con un ritardo prestabilito.\nPunto di \"spawn\".\nLo \"spawn point\", ovvero \"punto di \"spawn\"\", \u00e8 il luogo in cui appaiono le entit\u00e0. Il termine \u00e8 usato soprattutto nei contesti multigiocatore.\nIl punto di \"spawn\" per ogni entit\u00e0 pu\u00f2 essere fisso o variabile in modo casuale. Il giocatore rigenerato pu\u00f2 ritrovarsi anche molto lontano dalla posizione precedente. Tuttavia nei livelli creati per il gioco di squadra spesso esistono semplicemente due zone, una per ogni squadra.\nI punti di \"spawn\" possono essere mobili (quando collegati ad uno specifico personaggio come ad esempio il caposquadra o a un veicolo) e possono passare di mano da una fazione all'altra quando vengono svolte determinate azioni (ad esempio nella serie \"Battlefield\" questo accade in genere quando si conquista una bandiera).\n\"Spawn killing\".\nLo \"spawn killing\" o \"spawn camping\" \u00e8 una tecnica che consiste nel sostare dietro il punto di \"respawn\" dei giocatori nemici per ucciderli appena rientrano in gioco; pu\u00f2 riguardare un'intera squadra, intenta a circondare l'area di \"spawn\" nemica e tenerla costantemente sotto assedio, rendendo impossibile per l'altra squadra una qualsiasi azione. Tale tattica pu\u00f2 essere considerata ingiusta e antisportiva.\n\"Respawn\" dei nemici.\nIn alcuni giochi i nemici controllati dal computer possono subire il \"respawn\" (o altri nemici possono essere creati per rimpiazzare quelli vecchi), per tenere alta la tensione o costringere il giocatore a spostarsi, tentando di ridurre le risorse del giocatore e/o evitando che il giocatore attraversi un passaggio del gioco in anticipo eliminandolo prima che riesca a proseguire attraverso quel percorso. A seconda del gioco alcuni nemici possono essere colpiti direttamente dal giocatore, a meno che lo \"spawn\" avvenga con un sistema a linea di vista che impedisce al giocatore di colpirli subito. Alcuni giochi hanno provato questo sistema in vari gradi tra cui \"GoldenEye 007\", \"Perfect Dark\", \"System Shock\", \"System Shock 2\", e \"Doom 3\". In particolare \"System Shock 2\" e \"Doom 3\" sono stati lodati e criticati per le loro caratteristiche sia dai giocatori sia dai recensori.\nInstallazione \"spawn\".\n\"Spawning\" ha anche un altro significato ben diverso: si pu\u00f2 riferire ad un'installazione parziale di un videogioco, abilitata esclusivamente al multigiocatore in rete. Solitamente la versione \"spawn\" non richiede nemmeno la presenza del CD originale, purch\u00e9 uno degli altri giocatori utilizzi un'installazione normale. Ad esempio a \"StarCraft\" possono giocare in rete fino a tre persone con un solo CD; un giocatore usa un'installazione normale e gli altri due una \"spawn\"."}
{"id": "312476", "revid": "125926886", "url": "https://it.wikipedia.org/wiki?curid=312476", "title": "Arma contraerea", "text": "Un'arma contraerea (o arma contraerei) \u00e8 un tipo di arma che dirige la sua offesa specificamente contro bersagli aerei. In questa voce sono presentate solo le armi realizzate specificamente per questo scopo, mentre le armi che hanno per compito principale l'impegno di bersagli terrestri (o navali), ma possono essere usate anche contro bersagli aerei (per esempio, la maggior parte delle mitragliatrici pesanti), non vengono trattate specificatamente. Alcune armi progettate per l'uso contraereo sono state impegnate come armi controcarro, specialmente nel corso della seconda guerra mondiale (caso tipico l'88 tedesco), queste armi saranno considerate, in base al loro impiego originario, fra le armi contraeree.\nOrigini delle armi contraeree.\nNel corso della guerra Italo-Turca, il giorno 23 ottobre 1911, alle ore 6:15, il capitano Carlo Maria Piazza decollava con il suo Bl\u00e9riot XI per effettuare una ricognizione in direzione delle linee turche. Il giorno 1\u00ba novembre dello stesso anno il tenente Giulio Gavotti lanciava quattro bombe a mano su un concentramento di truppe turche dal suo aeroplano Etrich Taube. Per la prima volta truppe su un aereo attaccavano la fanteria. Era entrata in gioco una nuova arma, mai vista fino allora: l'aviazione.\nI primi tentativi di contrastare questa nuova minaccia si basarono sull'uso delle armi in dotazione ai soldati; in pratica gli aerei venivano presi a fucilate. Anche se il 31 gennaio 1912 la contraerea ebbe il suo primo successo, ferendo il capitano Mont\u00f9 con una fucilata mentre questi sorvolava le linee nemiche, ci si accorse ben presto che, per un contrasto efficace degli aerei, erano necessarie armi dedicate a questo uso. Nascevano cos\u00ec le armi contraeree.\nUna cosa che fu chiara immediatamente era che le armi contraeree dovevano essere necessariamente a tiro teso, data l'elevata velocit\u00e0 del bersaglio, che rendeva impossibile anche immaginare di colpirlo con armi che richiedevano calcoli complicati e tiri di aggiustamento quali obici o mortai. Per questo motivo, fino all'avvento dei razzi e dei missili, tutte le armi contraeree sono state cannoni o mitragliatrici (ed alcuni di tali cannoni sono sulla linea di confine fra questi e le mitragliatrici).\nUn rapporto turco sul contrasto agli aerei italiani diceva\nLa prima guerra mondiale.\nNel corso della prima guerra mondiale l'aviazione ebbe uno sviluppo estremamente veloce. Agli inizi della guerra l'aviazione era essenzialmente poco pi\u00f9 di un'attivit\u00e0 sportiva, finalizzata pi\u00f9 alla ricognizione che ad attivit\u00e0 realmente offensive. Alla fine, invece, si erano sviluppate tutte le specialit\u00e0 principali della forza aerea, che ancor oggi restano tatticamente ben definite\nNaturalmente, in parallelo allo sviluppo dell'offesa, si erano sviluppate anche adeguate misure difensive, sia alleggerendo le mitragliatrici per uso terrestre, in modo da poterle usare con un alzo di quasi 90\u00b0, sia studiando cannoni di calibro relativamente elevato (comunque sempre attorno ai 75\u00a0mm) con una cadenza di tiro sufficiente ad avere buone probabilit\u00e0 di colpire un aereo in volo. Considerando lo stato della tecnologia aeronautica dell'epoca, non dimentichiamo che il materiale strutturale pi\u00f9 usato per gli aerei era il legno e che la struttura delle ali biplane non permetteva velocit\u00e0 superiori a 200\u00a0km/h; praticamente un solo colpo di cannone, anche di piccolo calibro, era sufficiente a mettere fuori combattimento anche gli aerei pi\u00f9 robusti dell'epoca e la bassa velocit\u00e0 permetteva comunque di prendere la mira usando mirini ottici.\nPrincipali cannoni contraerei della prima guerra mondiale.\nInizialmente i pezzi utilizzati contro gli aerei furono normali cannoni da campagna, montati su rampe che ne permettevano l'alzo fino ad angoli prossimi ai 90\u00b0; solo a guerra inoltrata entrarono in produzione cannoni dedicati a questo impiego specifico.\nUno dei tentativi di utilizzare cannoni da campagna in funzione contraerea fu effettuato dal , che costru\u00ec installazioni di fortuna in cemento e legno per poter utilizzare in questa funzione il cannone 75/27 Mod 1906.\nIl primo tentativo francese di produrre un'arma contraerea fu il \"Canon de 75 mm anti a\u00e9rien M.le 1915\" (Cannone Antiaereo da 75\u00a0mm Modello 1915), ottenuto montando la bocca da fuoco del 75 mm Mle. 1897 su un affusto che permetteva il tiro con angoli prossimi a 90\u00b0. La stessa bocca da fuoco fu usata in funzione contraerea con un modello 1913 (autocannone) ed un modello 1917.\nIl primo pezzo studiato fin dalla sua origine specificamente per il compito contraereo fu il QF 3 inch 20 cwt (Pezzo a tiro rapido da 3 pollici - 10 quintali), di calibro 76,2\u00a0mm entrato in servizio nel 1914. Con progressivi ammodernamenti fu utilizzato fino alla fine della seconda guerra mondiale, anche dai tedeschi, che denominarono i pezzi catturati (soprattutto a Dunkerque) come FlaK Vickers (e) 7,5\u00a0cm.\nLa seconda guerra mondiale.\nNel periodo fra le due guerre mondiali la tecnologia aeronautica ebbe uno sviluppo estremamente notevole; infatti fin dall'inizio della seconda guerra mondiale il bersaglio per le armi contraeree non erano pi\u00f9 i biplani di legno, ma aerei monoplani con struttura metallica. Gli aerei da bombardamento plurimotori a struttura metallica erano abbastanza robusti perch\u00e9 un singolo colpo di un cannone di calibro 50\u00a0mm fosse insufficiente a provocare danni tali da costringerli a rinunziare alla missione; quindi il calibro dei cannoni antiaerei fu aumentato (tipicamente attorno ai 90\u00a0mm) per incrementare sia il danno dovuto al singolo colpo che la gittata del pezzo (la gittata di un pezzo \u00e8 la massima distanza a cui pu\u00f2 giungere il proiettile. Nell'artiglieria contraerea \u00e8 pi\u00f9 rilevante la massima quota o altezza a cui pu\u00f2 essere sparato il proiettile: infatti gittata e quota massima, che dipendendo entrambe dalla velocit\u00e0 iniziale del proietto e dall'angolo con cui viene lanciato, sono strettamente collegate).\nTuttavia questo aumento di calibro comport\u00f2 anche un aumento di peso sia del cannone sia del proietto. L'aumento di peso della bocca da fuoco comport\u00f2 una maggiore difficolt\u00e0 a farla ruotare nel caso che avesse dovuto seguire un bersaglio che si muovesse velocemente a bassa quota (tipicamente, un aereo che effettuasse una missione di attacco al suolo); mentre l'aumento del peso del proietto comport\u00f2 una inferiore cadenza di tiro del pezzo (cio\u00e8, nel tempo in cui il cannone teneva inquadrato il bersaglio, poteva sparare un numero minore di colpi). Queste limitazioni portarono alla nascita di due diversi tipi di cannoni contraerei, con due diverse modalit\u00e0 di impiego: pezzi di piccolo calibro (tipicamente 40\u00a0mm) con alta cadenza di tiro, elevata mobilit\u00e0 tattica e possibilit\u00e0 di rotazioni veloci, destinati a contrastare aerei che effettuassero missioni a bassa quota, e pezzi di grosso calibro (tipicamente 90\u00a0mm) con maggiore gittata ma minore mobilit\u00e0 tattica e minore velocit\u00e0 di rotazione, destinati a contrastare aerei che viaggiassero ad alta quota.\nFu chiaro abbastanza presto che le prestazioni di questi ultimi cannoni sarebbero migliorate notevolmente se, invece di effettuare la mira con congegni ottici, questi venissero asserviti a centrali di tiro, che, data la tecnologia dell'epoca, potevano essere solo elettromeccaniche. Lo studio di queste centrali diede origine ad una nuova scienza: la cibernetica.\nLeggermente diversa la situazione dei calibri per le marine, stante anche il fatto che non tutte si resero conto, prima degli anni '30, della pericolosit\u00e0 del mezzo aereo. Entro i primi anni '40, per\u00f2, il fuoco contraereo generato da le grandi unit\u00e0 era uno dei pi\u00f9 impenetrabili e terribili che un pilota potesse affrontare. In primo luogo esisteva l'artiglieria \"duale\" (antiaerea-antinave) garantito in genere da calibri compresi tra i 100\u00a0mm e i 130\u00a0mm, pionieri furono i giapponesi gi\u00e0 negli anni '20 con il 127\u00a0mm (calibro standard per cacciatorpediniere, e artiglieria secondaria per il naviglio maggiore, ma diffuso anche in navi minori), anzi i giapponesi resero duale quasi tutta la loro artiglieria, ma i calibri superiori ai 140\u00a0mm (compresi) erano in grado di garantire solo un tiro di sbarramento.\nQuesti cannoni avevano un tiro particolarmente rapido e proiettili particolarmente pesanti, ma non erano in grado di contrastare, da soli, i bombardieri e gli aerosiluranti, furono quindi integrati (in quasi tutte le marine) con un secondo livello ed un terzo livello di armi contraeree, nel secondo erano presenti cannoni tra i 57 e i 37\u00a0mm (tipicamente 40\u00a0mm per RN e USN, sia come Vickers della prima guerra mondiale, sia come Bofors svedesi prodotti su licenza, ma molto diffusi erano anche i 37\u00a0mm), mentre nel terzo (assente invece nella marina giapponese che unificava il secondo e terzo livello con mitragliere da 25\u00a0mm) erano impiegate armi a tiro ancora pi\u00f9 rapido con proiettili pi\u00f9 leggeri, compresi tra i 28 e i 12,7\u00a0mm (ed occasionalmente nelle vecchie unit\u00e0 anche mitragliatrici di calibro minore, che si rivelarono completamente inadatte). Il secondo livello era comunque \"duale\" in molti casi, ovvero poteva contribuire a ingaggiare anche piccole unit\u00e0 nemiche (come le motosiluranti, che utilizzavano lo stesso tipo di armi in funzione duale), mentre il terzo era esclusivamente antiaereo.\nQuesto quadro di massima non valeva, ovviamente, per tutte le marine, molte delle quali non adottarono un pezzo duale di calibro elevato, e si affidarono a pezzi specifici tra i 65 e i 90\u00a0mm, oltre a quelli di calibro inferiore (il cui numero fu costantemente elevato durante la guerra), \u00e8 questo il caso della marina italiana, in cui i pezzi da 100\u00a0mm e da 135\u00a0mm potevano agire solo come fuoco di sbarramento, mentre il 120\u00a0mm (calibro normale dei cacciatorpediniere) non aveva un alzo sofficiente per il tiro contraereo (e prestazioni balistiche inadeguate), mentre si riponeva grande fiducia nei pezzi da 90\u00a0mm e in quelli (entrati in servizio in pochissimi esemplari nel '43) automatici da 65/64\u00a0mm.\nUso delle mitragliatrici in funzione antiaerea nella seconda guerra mondiale.\nI cannoni contraerei richiedevano diversi minuti (almeno una decina per un pezzo da 40\u00a0mm) per passare dall'ordine di marcia all'ordine \"in batteria\" (pronti al combattimento). Per questo motivo la protezione di colonne in marcia e, in genere, di tutti gli obiettivi per cui non si potesse dispiegare un'unit\u00e0 di artiglieria in tempo utile per la protezione e la difesa, non poteva essere assicurata da parte delle artiglierie. D'altra parte, una colonna di truppe o, comunque, un obiettivo in movimento non \u00e8 un bersaglio adatto per bombardieri operanti a quote elevate, data la difficolt\u00e0 di colpire con bombe a caduta bersagli che abbiano il tempo di cambiare posizione e cercare riparo (una bomba sganciata da 5000\u00a0m di quota impiega una trentina di secondi ad impattare il terreno).\nQuindi l'arma pi\u00f9 adatta per difendere bersagli mobili, o comunque che potessero essere attaccati da aerei operanti a bassa quota, era la mitragliatrice; e tale \u00e8 rimasta fino all'avvento dei missili terra-aria lanciabili da veicoli o trasportabili a spalla. Le armi pi\u00f9 usate erano mitragliatrici o cannoncini di piccolo calibro (20\u00a0mm o meno), trasportati su veicoli attrezzati a quello scopo. Potendo sparare senza essere scaricate dai loro veicoli, anche se in movimento, le mitragliatrici diventavano lo spauracchio peggiore per i velivoli che attaccassero a bassa o bassissima quota.\nLe truppe tedesche usarono a questo scopo principalmente il cannoncino da 2\u00a0cm (FlaK 30 o 38) sia su affusto singolo che su affusto quadrinato (con 4 bocche da fuoco) piazzato su semicingolati medi o leggeri; praticamente su tutti gli autocarri 4 \u00d7 4 della Wehrmacht e su scafo PzKpfW IV.\nDa parte alleata invece fu usata la mitragliatrice Browning M2 da 12,7\u00a0mm spesso montata su affusto binato o quadrinato, trasportata sia su autocarri che su semicingolati (M16 Multiple Gun Motor Carriage).\nIl Regio Esercito utilizz\u00f2 mitragliere da 20\u00a0mm (Breda 20/65 Mod. 1935 la pi\u00f9 diffusa, in seguito accompagnata dalla Scotti-Isotta-Fraschini 20/70) su ogni tipo di autocarri: Alfa Romeo, Lancia, SPA (leggeri 36) e 38, Dovunque 35 e 41), autocarrette OM ecc.\nPrincipali cannoni antiaerei della seconda guerra mondiale.\nItaliani.\nIl cannone 75/46 C.A. Mod. 1934, studiato nel 1932 e prodotto nel 1934 dall'Ansaldo, fu un pezzo solido e di caratteristiche pi\u00f9 che dignitose. Il suo maggiore difetto fu il logorio precoce della canna dovuto alla troppo elevata velocit\u00e0 iniziale del proietto (850\u00a0m/s poi ridotta a 750\u00a0m/s), tale da limitarne la produzione a poche centinaia di pezzi. Oper\u00f2 sia sul fronte africano che su quello russo.\nIl suo successore, il cannone 90/53 Mod. 1939, progettato e destinato inizialmente per la Regia Marina nel 1939, fu indubbiamente il miglior pezzo di contraerea del Regio Esercito, affidabile e potente (con velocit\u00e0 iniziale del proietto di 840\u00a0m/s). Nonostante che il suo successivo impiego fosse esclusivamente come pezzo contraereo, si not\u00f2 ben presto la sua versatilit\u00e0 anche come pezzo controcarri (analogamente all'88 tedesco); pertanto sul fronte africano alcune bocche da fuoco furono montate su autocarri (particolarmente Lancia 3/RO) per tale uso.\nSuccessivamente, nato da un progetto del dicembre 1941 e prodotto a tempo di record sempre dall'Ansaldo in 30 esemplari su 90 commissionati, nell'aprile del 1942 fu destinato anche ad essere impiegato come semovente con la denominazione M.41 da 90/53, dotato di scudo di protezione per i serventi, su scafo cingolato M14/41; sotto questo aspetto, si hanno notizie del suo impiego operativo nella costituzione del 10\u00ba Raggruppamento Controcarro (Gruppi CLXI, CLXII e CLXIII, ciascuno composto da due batterie di quattro pezzi), inquadrato nel XII Corpo d'Armata in zona Calatafimi-Salemi-Caltanissetta, nel 1943 in Sicilia nei primi giorni dopo lo sbarco alleato con funzione controcarri, oltre che come difesa costiera. In questa occasione un semovente fu catturato dalle truppe americane ed \u00e8 ancora visibile all'Aberdeen Ordonance Museum (Museo Militare di Aberdeen).\nIl cannone 90/53, con funzione contraerea, continu\u00f2 il suo servizio nell'Esercito Italiano, sparando gli ultimi colpi nel febbraio 1970 nel poligono di Foceverde.\nTedeschi.\nSviluppato in Svizzera, per eludere le limitazioni del Trattato di Versailles, il FlaK 18 3,7\u00a0cm (\"FlaK\" \u00e8 l'acronimo per \"FliegAbwehrKanone\" - cannone antiaereo), per un certo periodo fu chiamato Solothurn S10. Questa arma soffr\u00ec di diversi inconvenienti, che spinsero allo studio di una nuova arma dello stesso calibro (FlaK 36 3,7\u00a0cm), con le stesse prestazioni del predecessore, ma con una maggiore manovrabilit\u00e0 tattica. Fu utilizzato anche su semicingolati (Sd.Kfz. 6 o Sd.Kfz. 7) o su scafi Panzer IV come semovente.\nIl cannone contraereo tedesco pi\u00f9 noto di questo periodo \u00e8 certamente il FlaK 18 8,8 cm (o, nella dizione pi\u00f9 comune, l'88). Questo cannone ebbe un'evoluzione continua fino alla fine della guerra (Mod.36, Mod.37, Mod.41) e mostr\u00f2 grande versatilit\u00e0 tattica, tanto da essere usato spesso in funzione controcarri, anche se non aveva, almeno nei primi anni di guerra, un munizionamento specifico per questo uso. Fu usato su tutti i fronti di guerra sia in reparti dell'esercito sia della Luftwaffe. La sua evoluzione port\u00f2 sia al PaK 43 8,8 cm (impiego anticarro) sia al KwK 36 8,8 cm utilizzato sui carri Panzer VI Tiger I. Alcuni cannoni di questo tipo operarono anche in reparti italiani.\nL'88, anche se ottimo cannone, non poteva lanciare proiettili sufficientemente potenti a danneggiare i bombardieri, a meno che il colpo non fosse precisamente a segno. Per questo motivo fu necessario progettare cannoni di calibro maggiore, in modo da poter danneggiare un aereo anche con un colpo non a segno, ma prossimo al bersaglio (\"near miss\"), nacque cos\u00ec il FlaK 38 10,5\u00a0cm, ben presto sostituito dal FlaK 39 10,5\u00a0cm, che aveva un sistema elettrico di trasmissione dati dalla centrale di tiro. Questo cannone fu usato praticamente solo per la difesa del territorio tedesco. Furono usati principalmente in postazioni fisse o su affusto ferroviario.\nIl FlaK 40 12,8\u00a0cm era cos\u00ec pesante (27\u00a0t in ordine di marcia) che pot\u00e9 essere usato solo da postazioni fisse in prossimit\u00e0 di obiettivi rilevanti (Berlino e Vienna), ne furono costruiti in tutto poco pi\u00f9 di 500 esemplari. Fu usato anche nella versione con due canne affiancate (Flakzwilling 40 12,8\u00a0cm) in una trentina di esemplari.\nNel 1935 entr\u00f2 in servizio una mitragliera che doveva essere il pezzo antiaerei pi\u00f9 diffuso in Germania nel corso della seconda guerra mondiale, si trattava del FlaK 30 2\u00a0cm, che pu\u00f2 essere definito indifferentemente una mitragliatrice di grosso calibro o un cannone di piccolo calibro, con una cadenza di tiro elevata per un pezzo di quel calibro (280 colpi/minuto). Tuttavia si vide ben presto che questo pezzo era soggetto ad inceppamenti e che la celerit\u00e0 di tiro era stata resa insufficiente dall'incremento delle prestazioni degli aerei dell'epoca. Per questi motivi fu sostituito con il FlaK 38 2\u00a0cm, che rimase in servizio fino alla fine della guerra e fu il maggiore spauracchio per i piloti alleati che operavano a bassa quota. Il FlaK 38 fu prodotto anche su un affusto che supportava quattro bocche da fuoco (Flakvierling 38 2\u00a0cm). Sia il FlaK 38 sia il Flakvierling 38 furono usati come semoventi su semicingolati Sd.Kfz. 7, Sd.Kfz. 10 e Maultier.\nDopo il 1940 si inizi\u00f2 la costruzione delle \"Flakt\u00fcrme\", giganteschi complessi di torri d'avvistamento e difesa antiaerea costruite nelle citt\u00e0 di Berlino (3), Amburgo (2) e Vienna (3). Queste torri erano armate inizialmente da 10,5 cm FlaK 39, ma data la sua scarsa adeguatezza si sostitu\u00ec con il maggiormente conveniente 12,8 cm FlaK 40.\nBritannici.\nIl 40/56 Bofors fu prodotto in Svezia e fu venduto a un gran numero di paesi. L'alta velocit\u00e0 iniziale del pezzo ed il calibro pi\u00f9 che adeguato contro gli aerei dell'epoca (40\u00a0mm) fecero in modo che la licenza di costruzione per questo pezzo fosse richiesta, prima dello scoppio della guerra, da molti paesi europei (Finlandia, Grecia, Norvegia, Polonia, Ungheria). Dal 1940 in poi i maggiori costruttori di questi cannoni furono la Gran Bretagna (Gun AA MK I) e gli Stati Uniti (Gun M1 40\u00a0mm). Un certo numero di pezzi fu prodotto in Norvegia ed utilizzato dalla Luftwaffe come FlaK 28 4\u00a0cm (Bofors). Questo pezzo fu prodotto anche dopo la guerra e fu utilizzato anche in Italia fino all'inizio degli anni '80, sia, inizialmente, come Bofors 40/56, sia successivamente nella versione potenziata prodotta su licenza dalla Breda (Breda-Bofors 40/70). Diversi semoventi usarono questo pezzo come bocca da fuoco, in particolare il Sergente York, prodotto negli Stati Uniti nella prima met\u00e0 degli anni '80.\nIl pezzo Ordonance QF 3 in 20 cwt all'inizio della seconda guerra mondiale era ancora un pezzo valido, tuttavia nell'evacuazione da Dunkerque furono persi tutti i pezzi inviati in Francia con il Corpo di Spedizione Inglese (BEF - \"British Expeditionary Force\"), quindi fu necessario sostituirlo con l'Ordonance QF 3.7 in (Pezzo a tiro rapido da 3.7 pollici) (94\u00a0mm), progettato nel 1936. Mentre la bocca da fuoco fu subito chiaramente valida, l'affusto dovette essere riprogettato, tanto che la versione finale fu il Mk III (Modello III). Nel corso della guerra fu gradualmente sviluppato in modo tale da poter essere asservito ad un sistema di puntamento centralizzato. Nonostante vari tentativi non fu mai possibile utilizzarlo efficacemente come pezzo controcarri. Rimase in servizio nell'Esercito Britannico (\"Royal Army\") fino agli anni '50.\nL'Ordonance QF 4.5 in AA Mk II (pezzo a tiro rapido da 4.5 in contraerea modello II) di calibro 113\u00a0mm nacque come cannone navale, e la Marina Britannica (\"Royal Navy\") lo cedette alla \"Royal Army\" solo a malincuore. Fu usato solo in postazione fissa dato che, in batteria, pesava pi\u00f9 di 16\u00a0t ed ogni colpo pesava quasi 40\u00a0kg.\nStatunitensi.\nL'M1 Antiaircraft Gun 37 mm fu sviluppato nel 1934 da un progetto di John M. Browning del 1921 e nel 1940 entr\u00f2 in produzione. Fu abbandonato ben presto a favore del Bofors 40/56, e usato principalmente come cannone navale e su semicingolati M3 o M5.\nNel corso della prima guerra mondiale gli Stati Uniti progettarono un cannone contaerei da 76.2\u00a0mm (3\u00a0in) partendo da un pezzo navale; questo si dimostr\u00f2 estremamente difficile da costruire, tanto che la sua progettaziuone si prolung\u00f2 per tutta la prima met\u00e0 degli anni '20. A quel punto, considerando lo sviluppo aeronautico dell'epoca, fu necessario riprogettarlo; nasceva cos\u00ec M3 Antiaircraft Gun 3 in, che comunque, a causa delle difficolt\u00e0 di messa in batteria per la complessit\u00e0 dell'affusto, fu ben presto relegato all'addestramento fino alla fine delle scorte di munizioni. Le canne, munite di nuovi otturatori e ovviamente montate su nuovi affusti, furono impiegate con funzione anticarro (Antitank Gun M5 76.2\u00a0mm).\nIl fallimento sostanziale del cannone M3 da 76.2\u00a0mm spinse i progettisti statunitensi a progettare un nuovo pezzo aumentando fra l'altro il calibro, che fu portato a 90\u00a0mm: nacque cos\u00ec l'M1 Antiaircraft Gun 90 mm. Questo pezzo partecip\u00f2 a tutta la seconda guerra mondiale, sia in Europa sia nel Pacifico, e fu sostituito dal modello M2 che era in grado di sparare fino a 27 colpi al minuto; infine, nel 1944, fu il primo cannone a sparare proiettili muniti di spoletta di prossimit\u00e0 (cio\u00e8 proiettili in grado di esplodere appena giunti a distanza utile dal bersaglio).\nGi\u00e0 nel 1918 era iniziato lo studio di un'arma contraerea pesante, l'120 mm M1, utilizzante una granata separata dal cartoccio-bossolo a causa dei pesi che altrimenti sarebbero risultati eccessivi (solo la granata pesava 22,5\u00a0kg), considerando anche la celerit\u00e0 di tiro pari a 10 colpi al minuto. Questo cannone non oper\u00f2 mai in condizioni di impiego reale, dato che l'unica batteria inviata fuori dagli Stati Uniti fu stanziata nell'Irlanda del Nord.\nSovietici.\nIl principale cannone antiaerei sovietico fu il KS-12 o Modello 1939 85\u00a0mm, fino alla sua sostituzione nel 1944 con il KS-18 o Modello 1944 85\u00a0mm. Furono usati anche in funzione controcarri, come l'88 tedesco, e quelli catturati dai tedeschi furono denominati 8,5\u00a0cm Flak M39(r); alcuni furono ritubati per poter sparare i proiettili tedeschi da 88\u00a0mm (8,5/8,8\u00a0cm Flak M39(r)). Questi cannoni parteciparono attivamente ancora alla Guerra del Vietnam, asserviti a centrali di tiro elettroniche. In funzione controcarri \u00e8 stato utilizzato sul semovente corazzato SU-85.\nGiapponesi.\nIl principale cannone contraereo giapponese fu il 75 mm Type 88, entrato in servizio nel 1928; fu superato in breve tempo dall'evoluzione delle caratteristiche degli aerei. Nel corso della seconda guerra mondiale fu praticamente impotente, dato che la gittata non gli permetteva di impegnare i bombardieri statunitensi (particolarmente i Boeing B-29 Superfortress) che operavano a quote superiori alle sue possibilit\u00e0. Per ovviare a questo inconveniente furono usati cannoni navali modificati, ma con risultati abbastanza deludenti.\nUso tattico delle armi contraeree.\nNel corso della seconda guerra mondiale la teoria di impiego della difesa contraerea fece un sensibile passo in avanti, particolarmente in Germania data la mole degli attacchi di bombardieri strategici sul suolo tedesco. I bombardamenti aerei degli Alleati sulla Germania venivano condotti da formazioni serrate di bombardieri quadrimotori, tipicamente Boeing B-17 Flying Fortress e Consolidated B-24 Liberator USA e Avro Lancaster britannici. Queste formazioni serrate potevano o no essere scortate da caccia. Sull'obiettivo si effettuava un bombardamento d'area, cio\u00e8 si cercava di saturare di bombe una certa area in cui era compreso l'obiettivo della missione. Questo fatto implicava, naturalmente, che la formazione doveva arrivare compatta sul bersaglio; un arrivo scaglionato di gruppi limitati di aerei portava ad una dispersione dei colpi che riduceva notevolmente l'efficacia bellica dell'attacco e la probabilit\u00e0 stessa di danneggiare l'obiettivo. Per questo lo scopo primario della difesa contraerea era quello di scompaginare le formazioni avversarie, mentre l'abbattimento del singolo aereo era un fatto secondario. Si deve comunque notare che un aereo rimasto isolato dalla formazione, particolarmente in missioni condotte in profondit\u00e0 nel territorio nemico in cui non era possibile fornire un'adeguata scorta di caccia, diventava una preda molto pi\u00f9 facile per gli intercettori tedeschi. Per questo motivo la contraerea tedesca, operando in stretto contatto con gli aerei da caccia (notare che anche l'artiglieria contraerea dipendeva dalla Luftwaffe, cos\u00ec come la componente aerea della difesa) praticamente aveva la funzione primaria di impedire agli aerei di arrivare in gruppo sull'obiettivo.\nLa Guerra Fredda.\nVerso la fine della seconda guerra mondiale comparvero quelli che sarebbero stati i protagonisti dei duelli fra cielo e terra negli anni successivi: l'aereo con propulsione a getto e il razzo. Gli aerei con propulsione a getto (o aerei a reazione, come si dice comunemente) portarono la velocit\u00e0 del bersaglio a valori impensabili nella seconda guerra mondiale; inoltre la presenza di armamenti nucleari fra i carichi trasportabili da aerei imponeva al difensore di distruggere tutti gli incursori prima ancora che giungessero a portata di lancio sul bersaglio. Questa evoluzione tattica dell'attacco aereo comport\u00f2 un'evoluzione tattica parallela della difesa contraerea, che divenne una difesa di sbarramento integrata a diversi livelli\nI missili a lungo raggio in genere erano su basi fisse, date le loro dimensioni ed il loro peso. Invece i missili a medio e breve raggio generalmente erano lanciati da rampe mobili o, in alcuni casi, addirittura portati a spalla dal singolo soldato. Queste armi (artiglierie e missili), in genere, si basavano sull'acquisizione e l'inseguimento del bersaglio da parte di radar, ed erano quindi asservite a centrali di tiro. L'uso dei mirini ottici (praticamente solo per l'artiglieria ed i missili a breve raggio) era limitato ad impieghi di emergenza, nel caso che la centrale di tiro non fosse in grado di operare.\nAlla fine della Guerra Fredda comparve una nuova specialit\u00e0 contraerea: il missile antimissile (ABM). Questa nuova difesa era orientata a proteggere gli obiettivi pi\u00f9 rilevanti dal punto di vista strategico dagli attacchi con missili balistici intercontinentali. Nel 2002 il trattato di limitazione degli ABM, firmato a Mosca nel 1972, \u00e8 stato abbandonato dagli Stati Uniti.\nCannoni contraerei.\nNel corso della Guerra Fredda sono stati prodotti molti modelli di cannoni contraerei, generalmente standardizzati su calibri fra i 20 ed i 40mm. Quelli indicati di seguito sono solo quelli considerati i pi\u00f9 significativi.\nCannoni su affusto trainato.\nGli Stati Uniti verso la fine della seconda guerra mondiale svilupparono un pezzo da 75\u00a0mm, studiato in funzione dell'impiego della spoletta di prossimit\u00e0, denominato Gun M51 75\u00a0mm Skysweeper, che fu il pezzo standard per la protezione contraerea delle unit\u00e0 statunitensi per tutti gli anni '50.\nLo stato di Israele si \u00e8 trovato impegnato in diverse guerre dal 1948 (anno della sua creazione da parte dell'ONU) fino al 1981, e la componente aerea ha avuto un peso notevole in tutti gli eventi. Per questo il problema della difesa contraerea \u00e8 molto sentito in quella repubblica, che ha prodotto quindi armamemti anche per il proprio esercito. In particolare l'arma contraerea leggera pi\u00f9 diffusa alla fine della seconda guerra mondiale era il complesso quadruplo M55 su 4 mitragliatrici Browning 12,7\u00a0mm, ma, con il passare del tempo, questa arma divenne rapidamente obsoleta a tal punto che in Israele si studi\u00f2 il modo di sostituire le armi da 12,7\u00a0mm con armi di calibro pi\u00f9 elevato; nacque cos\u00ec il TCM-20, praticamente un affusto di M55 che montava due cannoncini Hispano Suiza HS 404 da 20\u00a0mm di calibro al posto delle quattro Browning.\nLa Francia per le sue forze terrestri ha prodotto un cannoncino contraereo ad elevata cadenza di tiro, designato Type 53 T2 Tarasque da 20\u00a0mm; questo cannoncino pu\u00f2 essere manovrato da un solo servente ed \u00e8 utilizzato sia come arma trainata che come portee, cio\u00e8 che spara dal cassone di un autocarro. \u00c8 utilizzato anche su affusto binato per la difesa dei sistemi di missili antiaerei a lunga gittata.\nCannoni su affusto semovente.\nAncora prima della fine della seconda guerra mondiale negli Stati Uniti erano iniziati gli studi per creare un mezzo semovente (T65) che portasse due bocche da fuoco Bofors 40\u00a0mm in torretta aperta su uno scafo derivato dall'M4 Sherman. Da questo mezzo, che non super\u00f2 mai lo stadio di prototipo, fu ricavato il M19A1 40\u00a0mm Gun Motor Carriage (Cannone Semovente M19A1 da 40\u00a0mm) che, invece che dallo scafo dell'M4 Sherman, utilizzava uno scafo derivato dall'M24 Chaffee. Questo mezzo, nato negli anni '50 rimase in servizio fino agli anni '80.\nNel corso degli anni si rivelarono due pesanti punti deboli del semovente M19: il primo era che i cannoni Bofors 40/56, per quanto ottimi per tutta la seconda guerra mondiale e per la guerra di Corea diventavano obsoleti se confrontati con le prestazioni degli aerei pi\u00f9 moderni; il secondo punto debole era che ormai tutti i veicoli NATO dovevano essere in grado di operare in ambiente NBC, cio\u00e8 sotto la minaccia di un'offesa nucleare, biologica o chimica, quindi non si poteva pi\u00f9 accettare il concetto di torretta aperta. Mentre il primo punto era gi\u00e0 superato praticamente con lo sviluppo della bocca da fuoco Bofors 40/70, la progettazione di una torretta che permettesse l'alzo dei pezzi almeno fino a 85\u00b0 e contemporaneamente fosse a tenuta in modo da garantire la protezione NBC non era un problema dei pi\u00f9 semplici. Quindi il successore dell'M19 vide la luce solo negli anni '80, con un costo che era triplo di quello di un carro armato dell'epoca: si trattava dell'M247 Sergeant York, un semovente con torretta chiusa contenente due pezzi Bofors 40/70, la centrale di tiro collegata al radar di inseguimento ed un secondo radar per l'acquisizione dei bersagli, su scafo derivato dal carro M48 Patton. Lo sviluppo di questo mezzo fu interrotta dopo solo cinque anni (1985) con la cancellazione del programma.\nNel periodo necessario allo sviluppo dell'M247 Sergeant York il compito di difesa ravvicinata degli obiettivi mobili fu svolto dal semovente M163 20\u00a0mm Vulcan, che praticamente era un cannoncino Vulcan (a canne rotanti con una cadenza di tiro che pu\u00f2 raggiungere i 3000 colpi al minuto) montato su uno scafo M113 insieme ad un radar telemetrico e ad un congegno di puntamento automatico. Questo veicolo praticamente \u00e8 rimasto in servizio per tutti gli anni '90.\nL'Unione Sovietica svilupp\u00f2 diversi tipi di semovente contraereo, inizialmente usando un cannone da 57\u00a0mm binato (ZSU 57-2) su scafo del carro T-34, successivamente montando una torretta con 4 pezzi da 23\u00a0mm ed un radar di controllo del tiro sullo scafo del carro PT-76 (ZSU 23-4 Shilka). Entrambe queste armi operarono appoggiando le truppe del Vietnam del Nord nel corso della Guerra del Vietnam; tuttavia, data la grande superiorit\u00e0 aerea statunitense, non ottennero risultati determinanti.\nNella Guerra del Vietnam, il Vietnam del Nord us\u00f2 anche un mezzo di produzione cinese, il Tipo 63, che utilizzava un complesso binato da 37\u00a0mm a puntamento ottico ed in torretta aperta, su scafo del T-34.\nTempi recenti.\nCannoni contraerei navali.\nSono stati studiati diversi complessi, generalmente binati o quadrinati, per la protezione di unit\u00e0 navali da attacchi aerei ravvicinati, particolarmente interessante \u00e8 il sistema EMERLEC-30, completamente automatico su due bocche da fuoco Oerlikon da 30\u00a0mm, adatto particolarmente a mezzi navali leggeri. Molto simile a questo \u00e8 il sistema LS-30, sempre su due bocche da fuoco da 30\u00a0mm, sviluppate da RARDE (Royal Armament Research A Development Establishment) britannico.\nIn Italia vengono prodotti dalla OTO Melara i cannoni antiaerei navali da \"76/62 Rapido\" e \"Super rapido\" che equipaggiano molte navi di diverse marine, naturalmente i moderni cannoni antiaerei sono automatici e hanno una cadenza di tiro dell'ordine un colpo al secondo, la OTO produce anche dei cannoni a doppio uso in calibro 127\u00a0mm.\nMissili terra-aria e nave-aria.\nA partire dagli anni '60 i cannoni sono in via di sostituzione con i missili terra aria, sia in campo NATO che in campo Patto di Varsavia; per maggiori informazioni su queste armi si rimanda alla voce specifica.\nIl principale vantaggio dei missili nei confronti dei cannoni \u00e8 la loro capacit\u00e0 di essere diretti (missili a guida radar) o di autodirigersi (missili a guida con infrarossi) sul bersaglio e la maggiore mobilit\u00e0 tattica dei missili lanciabili da veicoli leggeri (SA-9 'Gaskin') o addirittura trasportabili a spalla dal singolo fante (Stinger). O anche nave-aria come gli Aspide.\nRestano comunque dominanti per le bassissime quote i cannoncini di calibro 20\u201325\u00a0mm.\nNote tecniche.\nIl tiro contraereo di artiglieria \u00e8 intrinsecamente complicato, dato che si deve colpire un bersaglio in movimento rapido e di dimensioni ridotte. Questo comporta che la valutazione del \"punto futuro\" (cio\u00e8 il punto in cui la traiettoria del proiettile e quella del bersaglio si intersecano) \u00e8 soggetta ad errori relativamente elevati. D'altra parte il tiro dell'artiglieria contraerea pesante (diretto contro bersagli ad alta quota e, generalmente, in formazione serrata per difendersi dalla caccia nemica) ha problemi diversi da quelli della contraerea leggera (diretto contro bersagli a quota pi\u00f9 bassa e, generalmente, isolati).\nLa \"contraerea pesante\" sparava proiettili esplosivi, ed il problema fondamentale, almeno fino agli ultimi mesi della seconda guerra mondiale, era quello di impostare la spoletta in modo tale che il proiettile esplodesse alla stessa quota degli aerei attaccanti. I problemi collegati erano due:\nIl primo problema veniva risolto \"ad occhio\", cio\u00e8 la quota veniva valutata in base alla dimensione apparente degli aerei e corretta successivamente in base all'osservazione dei primi tiri. Notare che i bombardieri della seconda guerra mondiale, una volta giunti sul bersaglio, erano costretti a mantenere costanti la quota e la velocit\u00e0, altrimenti non erano in grado di inquadrare correttamente il bersaglio stesso. Il secondo problema era pi\u00f9 complicato, in quanto il tempo di volo di un proiettile (pochi secondi) era confrontabile con il tempo che trascorreva da quando si toglieva il proiettile dalla macchina graduatrice a quando il colpo lasciava la canna del pezzo. Furono trovate varie soluzioni sia per determinare la quota degli aerei (radar) sia per ridurre al minimo i tempi morti (usando macchine graduatrici gi\u00e0 sulla cucchiara di caricamento del cannone); ma la soluzione pi\u00f9 efficace si ebbe verso la fine della guerra, quando la spoletta a tempo fu sostituita dalla spoletta di prossimit\u00e0, che provocava l'esplosione del proiettile quando questo arrivava ad una distanza prefissata dal bersaglio.\nLa \"contraerea leggera\" doveva sparare a vista, data la necessit\u00e0 di seguire bersagli con una variazione dell'angolo di azimuth molto pi\u00f9 marcata di quella della \"pesante\" (le velocit\u00e0 degli aerei erano simili, ma la distanza fra il cannone ed il bersaglio era molto pi\u00f9 ridotta): quindi si utilizzavano pezzi di calibro minore. La riduzione di calibro, riducendo la massa della canna e dell'otturatore (massa oscillante), permetteva di avere una cadenza di tiro molto maggiore, quindi praticamente il risultato era di saturare lo spazio in cui si prevedeva dovesse trovarsi l'aereo con un gran numero di proiettili di calibro ridotto. In pratica la mira veniva presa con mirini ottici, tarati nell'ipotesi di una velocit\u00e0 costante dell'aereo (si sapeva benissimo che questa ipotesi era solo un'approssimazione, ma un mirino ottico ad accelerazione costante sarebbe stato praticamente inutilizzabile). Il puntatore doveva far collimare l'ellissi della velocit\u00e0 apparente dell'aereo (cio\u00e8 della componente di velocit\u00e0 perpendicolare alla linea che univa il cannone all'aereo) con la distanza dell'aereo (sempre stimata ad occhio) ed iniziare il tiro. Dato che una certa percentuale di proiettili era \"tracciante\" (cio\u00e8 con una piccola quantit\u00e0 di fosforo sul fondello del proiettile) ci\u00f2 permetteva di seguirne la traiettoria e quindi il puntatore poteva correggere il tiro sull'aereo man mano che constatava che il colpo fosse di prua o di poppa all'aereo stesso. Una soluzione a questo problema si trov\u00f2 solo dopo la fine della guerra, quando i cannoni contraerei furono asserviti a centrali di tiro operanti con radar di acquisizione e di illuminazione."}
{"id": "312477", "revid": "287204", "url": "https://it.wikipedia.org/wiki?curid=312477", "title": "Gemma", "text": ""}
{"id": "312485", "revid": "122909884", "url": "https://it.wikipedia.org/wiki?curid=312485", "title": "Proverbio", "text": "Il proverbio (dal latino \"proverbium\") \u00e8 una massima che contiene norme, giudizi, dettami o consigli espressi in maniera sintetica, molto spesso in metafora e in rima, e che sono stati desunti dall'esperienza comune. \nDescrizione.\nEssi generalmente riportano una verit\u00e0 (o quello che la gente ritiene sia vero): si dice infatti che i proverbi siano frutto della saggezza popolare o della cosiddetta \"filosofia popolare\" o spontanea, ma v'\u00e8 chi sostiene che altro non siano che la versione codificata di luoghi comuni o del senso comune. Possono contenere similitudini. Metafore o similitudini sono tratte da usi, costumi, leggende del popolo nella cui lingua \u00e8 nato il proverbio. Ma molti proverbi sono comuni a pi\u00f9 lingue diverse. Si distinguono dai modi di dire in quanto sono sempre costituiti da frasi complete, anche se talvolta uno degli elementi che costituiscono la frase \u00e8 sottinteso. Possono essere:\nIn genere si raccolgono e si studiano in quanto patrimonio culturale, testimonianza di epoche passate, sopravvivenza di esperienze un tempo importanti. Lo studio dei proverbi si chiama paremiologia."}
{"id": "312488", "revid": "17126", "url": "https://it.wikipedia.org/wiki?curid=312488", "title": "Battaglia di Pearl Harbor", "text": ""}
{"id": "312491", "revid": "77358", "url": "https://it.wikipedia.org/wiki?curid=312491", "title": "Prima guerra del golfo", "text": ""}
{"id": "312493", "revid": "13415", "url": "https://it.wikipedia.org/wiki?curid=312493", "title": "Delaware (trib\u00f9)", "text": ""}
{"id": "312497", "revid": "339392", "url": "https://it.wikipedia.org/wiki?curid=312497", "title": "Milizia (fascismo)", "text": ""}
{"id": "312498", "revid": "1718925", "url": "https://it.wikipedia.org/wiki?curid=312498", "title": "Culto", "text": "Nell'uso tradizionale, il culto di una religione, indipendentemente dalle sue sacre scritture, dalla sua teologia, mitologia, o dalla fede personale dei suoi credenti, \u00e8 la totalit\u00e0 della pratica religiosa esteriore. Il culto \u00e8 letteralmente la \"cura\" dovuta alla divinit\u00e0 e al suo sacrario. Il termine \"culto\" deriva direttamente dal latino \"cultus\", che significa \"cura, coltivazione, adorazione\", participio passato di \"colere\", \"coltivare\". Tra le osservanze nel culto di una divinit\u00e0 ci sono i rituali, che possono comprendere preghiere e inni recitati o cantati, danze e spesso sacrifici, o sostituti del sacrificio. \nAltre manifestazioni del culto di una divinit\u00e0 sono la conservazione di reliquie o la creazione di immagini, come le murti o le icone (termine che di solito indica un'immagine piatta dipinta) o immagini di culto tridimensionali (statue o crocifissi) e l'identificazione di luoghi sacri, cime di colli e di monti, grotte, sorgenti e stagni, o boschi, che possono essere la sede di un oracolo. Queste particolari espressioni del culto sono considerate illecite nel Protestantesimo perch\u00e9 secondo la propria dottrina contrarie all'insegnamento delle Sacre Scritture.\nIl luogo sacro pu\u00f2 essere lasciato allo stato naturale oppure pu\u00f2 essere elaborato a causa della costruzione di santuari o templi, sui quali \u00e8 concentrata l'attenzione pubblica durante le festivit\u00e0 religiose e che possono diventare la meta di un pellegrinaggio. Lo studio comparato della pratica cultuale fa parte delle discipline dell'antropologia della religione e della sociologia della religione, due aspetti della religione comparata.\nPanoramica dei luoghi di culto antichi.\nI \"complessi megalitici\" (l'aggettivo greco significa \"pietre enormi\") diffusi in gran parte d'Europa, dall'Irlanda all'isola di Malta, dalla penisola Iberica alla Valle del Danubio, e databili a partire dal 4500 a.C., sono imponenti strutture di culto che rappresentano le pi\u00f9 significative testimonianze di popolazioni pre-urbane. La pi\u00f9 celebre struttura di questo tipo, da molti identificata come un santuario preistorico, \u00e8 il complesso di Stonehenge (Inghilterra), costruito a partire dal 2800 a.C. e modificato, a opera dei popoli che si sono succeduti in quell'area, per pi\u00f9 di mille anni. La forma originaria del complesso consiste in una grande area circolare delimitata da un duplice terrapieno. Monoliti verticali (cio\u00e8 pietre di un solo pezzo e di grandi dimensioni posizionate in verticale) segnano l'accesso all'area. Altri grandi blocchi unici di pietra di forma allungata e conficcati verticalmente nel terreno, detti \"menhir\", indicano i punti di osservazione dei fenomeni astronomici. Il complesso \u00e8 costruito in maniera tale da inquadrare con il suo asse principale il punto in cui sorge il sole il giorno del solstizio d'estate. La disposizione delle pietre serve ad indicare anche un vero e proprio calendario lunare.\nLa semplicit\u00e0 del disegno originario rappresenta bene il senso di ogni area sacra: uno spazio magico - in questo caso caratterizzato anche da una forma perfetta come il cerchio - che si isola dal territorio e si pone come \"altro\" rispetto al mondo circostante. Il terrapieno costituisce un confine simbolico che pu\u00f2 essere oltrepassato solo in circostanze particolari (un evento astronomico o un rito specifico) o da individui speciali (sacerdoti o uomini \"puri\"), attraversando un corridoio magico, segnato da \"mehir\". La concezione del recinto sacro persiste con chiarezza nella civilt\u00e0 greca. Le civilt\u00e0 egizia e mesopotamica sviluppano un'architettura sacra connessa alle funzioni astronomiche. La civilt\u00e0 urbana permette lo sviluppo monumentale delle aree sacre e dei santuari. L'immane sforzo umano e architettonico che i monumenti megalitici testimoniano \u00e8 presente in tutte le costruzioni delle grandi civilt\u00e0 fluviali e mediterranee. Il \"tempio e santuario del dio Amon\" a Luxor e l'adiacente area sacra di Karnak, in Egitto, rappresentano uno dei pi\u00f9 significativi complessi cultuali monumentali. Il luogo sacro diventa chiuso e impenetrabile: il tempio e il santuario spesso custodiscono il tesoro della citt\u00e0. L'impenetrabilit\u00e0 e la complessit\u00e0 architettonica mostrano la ricchezza e la forza della classe sacerdotale. Il mistero del rito celebrato all'interno del tempio afferma il loro potere.\nIl tempio ed il santuario greco conciliano invece l'aspetto del mistero con una concezione del rito aperta verso l'esterno e la natura. Il monumentale assume quindi anche carattere scenografico. Alte colonne circondano l'edificio sacro creando una barriera simbolica che per\u00f2 consente il passaggio verso l'area sacra. La collocazione stessa dei principali santuari in aree extra-urbane ricopre una funzione particolare: politicamente rappresenta una forma di controllo del territorio e un luogo di incontro sacro e privilegiato con le popolazioni confinanti; psicologicamente implica invece per il fedele, che raggiunge il santuario con processioni annuali o in occasione di particolari festivit\u00e0, un distacco dal mondo della citt\u00e0 e l'ingresso in un contesto magico. I culti dei santuari extraurbani implicano spesso, almeno originariamente, forme di intensa partecipazione psichica: stati allucinatori, rappresentazioni di grande intensit\u00e0 drammatica, forme di travestimento rituale con funzione iniziatica, riti fortemente collegati alla sfera della sessualit\u00e0 e della fertilit\u00e0 agricola. I santuari pi\u00f9 arcaici, legati a riti misterici (cio\u00e8 su cui i partecipanti erano tenuti a mantenere il segreto) oppure propiziatori dell'attivit\u00e0 agricola, come il santuario della citt\u00e0 di Eleusi dedicato alla dea \"Demetra\" (colei che avrebbe donato il grano all'umanit\u00e0), sono costituiti da uno spazio accessibile solo ai sacerdoti e da uno spazio chiuso dove la comunit\u00e0 degli iniziati al mistero assiste alla celebrazione rituale e alle rappresentazioni che ripropongono il mito su cui si fonda la storia del santuario. Il rito si completa con una cerimonia all'aperto, che comprende anche una processione ed un tuffo in mare per simboleggiare la morte (immersione) e la rinascita (emersione) dell'iniziato e anche la ciclicit\u00e0 annuale del mondo vegetale. Il pi\u00f9 celebre santuario greco, che gli antichi consideravano posto al centro del mondo, \u00e8 Delfi, la citt\u00e0 sacra di Apollo: un agglomerato di edifici di culto, adagiato scenograficamente su un monte, domina un'ampia valle ricoperta di allori che digrada dolcemente fino al mare. Alle spalle le imponenti vette del monte Parnaso che la mitologia vuole sede delle divinit\u00e0 che presiedono alle arti. Da ogni parte del mondo greco affluivano a Delfi pellegrini, delegazioni civiche o addirittura emissari di sovrani per interrogare la sacerdotessa: i suoi misteriosi responsi, interpretati da un ristretto e potente gruppo di sacerdoti, incidevano profondamente sulle scelte politiche di intere citt\u00e0 o importanti famiglie, proibendo o auspicando guerre, alleanze famigliari, fondazioni di nuove citt\u00e0. In virt\u00f9 dell'importante ruolo politico internazionale del santuario, in breve la via sacra di Delfi si costell\u00f2 di piccoli eleganti edifici innalzati dalle principali citt\u00e0 greche o da sovrani che si riconoscevano nella cultura greca: un dono al dio, veri e propri forzieri delle offerte e degli ex voto ricevuti e prova tangibile della ricchezza e del potere di chi faceva le donazioni. Anche il culto delfico prevede un rituale esterno al tempio: ogni quattro anni avevano infatti luogo dei \"giochi sacri\" durante i quali si svolgevano concorsi musicali, sacrifici, processioni e banchetti. Di fatto Delfi, e la complessa tradizione mitica che accompagna il santuario, vennero con il tempo a rappresentare nell'immaginario collettivo il simbolo dell'identit\u00e0 culturale di tutti i popoli che si richiamavano alla civilt\u00e0 greca.\nNel Lazio antico il santuario di Diana sui colli Albani era il punto d'incontro privilegiato e di scambi, anche commerciali, tra popolazioni diverse. Citt\u00e0 alleate riconoscevano nella comune devozione al santuario i vincoli religiosi che rinsaldavano la loro alleanza politica. Un interessante ruolo transnazionale di questo tipo fu ricoperto dall'isola di Delo: situata in un passaggio obbligato delle principali rotte mercantili fra Grecia e Asia Minore, l'isola in breve si arricch\u00ec e il tempio dedicato ad Apollo assunse sempre maggior prestigio. Atene, all'apice della sua influenza politica, giunse di fatto a controllarla e a dirigere l'attivit\u00e0 diplomatica dei suoi sacerdoti, affidandole inoltre il \"tesoro\" della potente lega economico-militare che univa Atene con molte isole greche e citt\u00e0 dell'Asia Minore. Roma fece di Delo un \"porto franco\", centro del mercato mediterraneo di schiavi. Questa duplice funzione, economica e religiosa, \u00e8 individuabile anche nel pi\u00f9 importante centro cultuale dell'Asia Minore, il tempio di Artemide ad Efeso, dedicato alla Dea Madre della fertilit\u00e0, la pi\u00f9 ricca ed elegante costruzione religiosa dell'antichit\u00e0 classica, i cui sacerdoti fungevano da veri e propri banchieri per i grandi traffici internazionali. \nEpidauro, Kos e Pergamo divennero invece i tre centri principali del culto di Asclepio, dio della medicina, che in et\u00e0 ellenistica ed imperiale assunse grande importanza. Il carattere magico e salvico del culto del dio medico, morto e risorto e quindi in grado di guarire da ogni male e addirittura, come vuole il mito, di restituire la vita, ebbe una fortuna immensa, con orde di pellegrini e fedeli che si recavano ai santuari del dio per cercare una cura o implorare un miracolo. Molte testimonianze lasciano intendere che questi santuari radunassero una folla di guaritori, ciarlatani, venditori di unguenti e di ex voto. Vi erano poi terme, palestre, biblioteche, magazzini e forzieri per le offerte e, nelle zone vicine, luoghi di ristoro, botteghe specializzata, alberghi per i fedeli. La cura era suggerita direttamente dal dio tramite la pratica dell\"'incubazione\": i fedeli dovevano dormire nell'area sacra, nel tempio stesso o in zone apposite e attendere nel sonno l'arrivo di un sogno da interpretare. L'intesa partecipazione psichica del fedele poteva dare luogo anche a fenomeni di guarigione improvvisa. Il santuario di Kos, tra quelli citati, \u00e8 quello che offre il miglior esempio di architettura scenografica, in grado di stupire per la sua grandiosit\u00e0 e solennit\u00e0 i pellegrini: disposto su tre ampie terrazze successive, culmina nel tempio dedicato al dio, a cui si accede quindi dopo un lungo avvicinamento che alterna scalinate e percorsi in piano. Questa struttura viene ereditata dai grandi santuari romani. Il santuario della Fortuna Primigenia a Palestrina si articola su sei terrazze in cui si succedono percorsi coperti, spazi aperti e portici colonnati sino ad arrivare alla sommit\u00e0 dove il simulacro della dea domina una \"cavea teatrale\" che si apre sulla vallata. Come ad Epidauro il teatro viene integrato nell'area sacra, mostrando il valore rituale della rappresentazione e della partecipazione collettiva. Il santuario di Ercole Vincitore a Tivoli offre la medesima compresenza di tempio, porticato e teatro presente a Palestrina. Nella struttura portante del santuario vi sono locali individuati come magazzini e spazi commerciali che ripropongono la connessione tra santuario e centro di attivit\u00e0 commerciale.\nCon l'indebolimento e la successiva disgregazione dell'impero romano si assiste, anche per quanto riguarda i pi\u00f9 importanti luoghi di culto urbani ed extraurbani, a un processo di rapida decadenza. Le cause sono molteplici. La crisi della religione romana tradizionale, incalzata dalla crescita del cristianesimo e minacciata dalle riforme politiche degli imperatori cristiani, indebolisce la forza economica e politica dei grandi santuari e dei templi in genere, che vedono diminuire i fedeli, il numero e la ricchezza delle offerte e perdono la funzione di tesori pubblici, banche e centri di orientamento della vita politica. D'altra parte la regressione degli scambi commerciali a lunga distanza e la perdita di controllo da parte dello Stato di strade e vie marittime, a causa degli spostamenti migratori delle popolazioni slave e germaniche e della crescente importanza del ruolo degli arabi nel Mediterraneo, rendono difficoltoso, fino a cancellarlo quasi del tutto, il pellegrinaggio dei fedeli. L'impoverimento generale diminuisce l'afflusso di capitali ai santuari e dirada gli interventi di manutenzione prima finanziati e organizzati dallo Stato e dalle comunit\u00e0 locali. Si arresta cos\u00ec la crescita monumentale dei grandi luoghi di culto.\nFenomeno parallelo alla distruzione dei grandi centri di culto tradizionali \u00e8 la riconversione al culto cristiano di molti templi, santuari o aree sacre. Interessante il caso della Madonna di Pompei, che eredita il culto locale di Venere: la continuit\u00e0 degli ex voto mostra la capacit\u00e0 della nuova religione di assorbire e riformulare elementi religiosi preesistenti (\"sincretismo\"). Cos\u00ec i templi urbani, eretti spesso nel centro della citt\u00e0, non vengono distrutti, ma si riutilizzano per i nuovi culti, come avviene a Roma (Pantheon), a Siracusa (tempio di Atena) o ad Assisi (Santa Maria sopra Minerva), dove chiese cristiane si sostituiscono a templi romani. In epoca tardoantica prende avvio un processo parallelo di edificazione monumentale di complessi sacri cristiani. Questo serve per dare prova della forza della nuova religione di Stato. Sant'Ambrogio, vescovo di Milano, inaugura il fenomeno della scoperta e del commercio delle reliquie di santi e martiri. Le reliquie, custodite nelle nuove chiese, testimoniano la storia del popolo cristiano e costituiscono la base del culto dei santi, che conoscer\u00e0 grande successo in epoca medievale, rappresentando di fatto una forma di continuit\u00e0 del politeismo antico. Le virt\u00f9 magiche e miracolistiche delle reliquie proteggono la comunit\u00e0 e danno lustro alla Chiesa e all'ordine monastico o ecclesiastico che le custodisce. Si assiste cos\u00ec in epoca medievale a un vero e proprio mercato delle reliquie, il cui culto muove grandi pellegrinaggi e d\u00e0 impulso alla fondazione di santuari. Il fenomeno di regressione della citt\u00e0 e di disgregazione dei grandi centri di controllo politico in piccole unit\u00e0 autonome si ripercuote nell'organizzazione dei centri religiosi. Si viene cos\u00ec a formare una rete di latifondi, controllati dalla Chiesa e da ordini monastici, con rapporti di tipo feudale. La ricchezza di molti di questi centri, che riescono non di rado a inserire i loro membri pi\u00f9 autorevoli negli apparati burocratici delle nuove monarchie, permette la creazione di strutture monumentali di grande rilievo. Cosa che contribuisce ad aumentare il loro prestigio religioso ed incentiva anche i pellegrinaggi. Accanto a centri monastici come Cluny o Montecassino, si sviluppano, ora per interesse politico, ora per fenomeni spontanei di religione popolare, anche santuari e nuovi luoghi di culto. In seguito, anche la rinascita della citt\u00e0 d\u00e0 impulso alla formazione di nuovi centri monastici e religiosi: Assisi diviene a partire dal secolo XIII uno dei centri religiosi pi\u00f9 ricchi e importanti dell'Italia centrale e la tomba di san Francesco \u00e8 oggetto di intenso pellegrinaggio. \nNel secolo IX, sul luogo dove sarebbe stata miracolosamente scoperta la tomba dell'apostolo Giacomo (Iago, in spagnolo), il re delle Austrie d\u00e0 avvio alla costruzione del santuario destinato a diventare la pi\u00f9 celebre meta di pellegrinaggio di tutto il Medioevo: il santuario di Santiago di Compostela. Ben quattro percorsi portavano dalla Francia ai Pirenei da dove partiva l'ultimo tratto del cammino per Santiago. Le vie per Santiago diventano probabilmente le strade pi\u00f9 battute d'Europa. Vengono riassestate le antiche strade romane e costituiscono ponti e case di accoglienza per i pellegrini. La ricchezza portata dai fedeli e la vitalit\u00e0 mercantile che si sviluppa sul percorso arricchiscono il cammino di Santiago di chiese e abbazie. Pamplona, Burgos, Le\u00f3n in Spagna, Poitiers e Tolosa in Francia sono alcuni dei centri che traggono maggior beneficio. Come Delfi nel mondo antico, Santiago diventa una meta dell'immaginario medievale, oggetto di una fede popolare radicata e intensa. Umili e aristocratici si incamminano con spirito iniziatico e purificatorio: affrontano, spesso per la prima volta nella loro vita, un lungo e pericoloso viaggio che li porta a contatto con un mondo magico e ignoto, che credono abitato da spiriti e mostri. Il cammino purificario si conclude, come un nuovo battesimo, sul mare, che compare magicamente ai fedeli dopo centinaia di chilometri percorsi per terra. La \"conchiglia\" che i pellegrini al loro ritorno si legano al bastone, a testimonianza del raggiungimento della difficile meta, diventa il simbolo della purificazione e un talismano magico che protegge chi lo custodisce e gli assicura, come pellegrino di Santiago, un particolare rispetto. \nUn'altra meta importante del pellegrinaggio cristiano \u00e8 rappresentata dalla Terrasanta. \u00c8 un fenomeno gi\u00e0 attestato in epoca tardoantica, quando era una moda delle classi privilegiate, paragonabile ai viaggi di studio nelle grandi capitali della cultura, come Alessandria d'Egitto o Atene. Esso assume carattere popolare solo in epoca pi\u00f9 recente, con la rivitalizzazione dei commerci mediterranei preparata dalle crociate e dalla creazione in Palestina dei regni cristiani. La riconquista cristiana della Terra santa, per consentire l'accesso dei fedeli ai luoghi pi\u00f9 sacri del cristianesimo secondo gli intenti dei suoi promotori, rientra nel lungo processo di ripresa del controllo politico e commerciale del Mediterraneo da parte delle nuove monarchie cristiane europee. Gerusalemme, ritenuta citt\u00e0 santa dai fedeli di tutte le tre grandi religione del Mediterraneo e sede, secondo la tradizione, del \"Santo Sepolcro\" di Cristo, diventa meta di musulmani che persiste attraverso le alterne vicende della citt\u00e0 e delle sue diverse comunit\u00e0. La citt\u00e0, che conosce i primi pellegrini cristiani nel secolo II, ricorda nel IV la visita dell'imperatrice Elena che, secondo la tradizione, vi ritrova una reliquia della croce del Cristo. La presenza cristiana resta maggioritaria anche durante il periodo dell'occupazione araba. La riconquista cristiana nel secolo XI porta all'eliminazione o alla riduzione in schiavit\u00f9 della popolazione araba ed ebraica e al ripopolamento con franchi e arabi-cristiani. Quando nel secolo successivo la citt\u00e0 torna sotto il controllo arabo, molti degli edifici cristiani vengono distrutti o trasformati in moschee, con un fenomeno di riutilizzo degli edifici sacri che ricorda la conversione cristiana di molti templi romani. Gerusalemme, attraverso le sue complesse vicende, si arricchisce continuamente di chiese, santuari e moschee che ne fanno ancora oggi una delle pi\u00f9 importanti citt\u00e0 sacre del mondo. \nLa Mecca, la cui \"Pietra nera\" sembra sia stata oggetto di culto e pellegrinaggio in et\u00e0 pre-islamica, si sviluppa dal secolo VI come importante carovaniera. La duplice funzione di centro di scambi e luogo di culto accresce rapidamente la sua importanza. Con la predicazione del profeta Maometto si ha la definitiva consacrazione della citt\u00e0: il testo sacro del Corano prevede infatti, tra gli obblighi fondamentali che i fedeli devono rispettare, il pellegrinaggio, almeno una volta nella vita, alla Mecca. Al Profeta si deve anche la costruzione della Grande Moschea, che racchiude al centro il santuario con la pietra sacra. Medina, citt\u00e0 sacra dove Maometto avrebbe raccolto nel cortile della propria casa la prima comunit\u00e0 di fedeli, creando il modello della moschea, custodisce l'altro grande santuario islamico, rappresentato dalla tomba del Profeta.\nEdifici di culto.\nIl termine \"edificio di culto\", a seconda del culto praticato al suo interno, pu\u00f2 riferirsi a:\nCulto nel Cristianesimo.\nAlcuni cristiani hanno perfezionato la distinzione tra adorazione e venerazione, entrambe comprese nel termine latino \"cultus\" e apparentemente indistinguibili. Sia il Cattolicesimo che l'Ortodossia distinguono tra l'adorazione (latino \"adoratio\", greco \"latreia\" \"[\u03bb\u03b1\u03c4\u03c1\u03b5\u03b9\u03b1]\") che \u00e8 dovuta solo a Dio, e la venerazione (latino \"veneratio\", greco \"doulia\" \"[\u03b4\u03bf\u03c5\u03bb\u03b5\u03b9\u03b1]\"), che si pu\u00f2 offrire ai santi. Le chiese protestanti, invece, conformemente all'interpretazione ebraica, ritengono che non vi sia alcuna distinzione fra adorazione e venerazione; pertanto non amettono il culto dei santi. Il termine culto, tendenzialmente, \u00e8 utilizzato dalle chiese evangeliche per nominare la celebrazione comunitaria. "}
{"id": "312499", "revid": "2014155", "url": "https://it.wikipedia.org/wiki?curid=312499", "title": "Sovrani dei Paesi Bassi", "text": "Questo \u00e8 un elenco di monarchi olandesi.\nStatolder Generali Ereditari delle Province Unite, Orange-Nassau (1747-1795).\nLa Repubblica delle Province Unite esistette dal 1581 al 1795. A partire dal 1747, tuttavia, gli Stati Generali approvarono una riforma che trasformava di fatto lo stato in una monarchia costituzionale: il principe Guglielmo IV d'Orange-Nassau, che gi\u00e0 ricopriva la carica di Statolder di Frisia e Groninga, fu scelto come unico Statolder per tutta la Repubblica e la carica fu resa ereditaria.\nRe d'Olanda, Bonaparte (1806-1810).\nIl Regno d'Olanda fu uno stato fantoccio dell'impero francese di Napoleone Bonaparte esistito per soli 4 anni. Napoleone affid\u00f2 la corona d'Olanda al fratello Luigi, il quale abdic\u00f2 in una situazione molto compromessa a favore del figlio che regn\u00f2 per soli 9 giorni.\nDominio del Primo Impero Francese, Bonaparte (1810-1813).\nI territori dei Paesi Bassi vennero annessi al Primo Impero Francese e controllati direttamente dall'imperatore Napoleone.\nPrincipi Sovrani delle Province Unite, Orange-Nassau (1813-1815).\nIn seguito alla Restaurazione le Province Unite tornarono una nazione indipendente guidata dalla casata di Orange-Nassau. Il Congresso di Vienna stabil\u00ec la loro unione con il futuro Belgio, e lo stato fu ribattezzato Regno dei Paesi Bassi.\nRe dei Paesi Bassi e Granduchi di Lussemburgo, Orange-Nassau (1815-1890).\nNel 1830 ebbe luogo la rivoluzione belga che port\u00f2 all'indipendenza del Belgio, tuttavia il sovrano dei Paesi Bassi continu\u00f2 a reclamare la sovranit\u00e0 sul Belgio fino a quando accett\u00f2 il Trattato dei XXIV articoli (19 aprile 1839). In seguito a questo trattato perse anche parte del Lussemburgo e del Limburgo.\nRe dei Paesi Bassi, Orange-Nassau (1890-attuale).\nNel Regno dei Paesi Bassi il passaggio della corona ad una donna era consentito in assenza di eredi maschi del defunto sovrano, viceversa nel Granducato del Lussemburgo era in vigore la legge salica (poi modificata in legge semi-salica) che non consente l'accesso al trono alle donne, pertanto Guglielmina pot\u00e9 ascendere al trono dei Paesi Bassi ma non a quello del Lussemburgo, che pass\u00f2 nelle mani del parente maschio pi\u00f9 prossimo, ovvero Adolfo."}
{"id": "312505", "revid": "709565", "url": "https://it.wikipedia.org/wiki?curid=312505", "title": "Pira Ardente", "text": "Pira Ardente (\"Sunpyre\"), il cui vero nome \u00e8 Leyu Yoshida, \u00e8 un personaggio dei fumetti, creato da Scott Lobdell (testi) e Salvador Larroca (disegni), pubblicato dalla Marvel Comics. La sua prima apparizione avviene in \"Uncanny X-Men\" n. 392, appartenente alla \"continuity\" degli X-Men.\nBiografia del personaggio.\nLeyu Yoshida e suo fratello Shiro sono i figli di una donna vittima di avvelenamento da radiazioni, causato dal bombardamento atomico di Hiroshima e Nagasaki in Giappone. Il risultato fu che lei e suo fratello nacquero mutanti, con poteri identici. Suo fratello sarebbe diventato il famoso supereroe giapponese Sole Ardente.\nLeyu appar\u00ec per la prima volta, durante la saga \"Eve of Destruction\", quando si un\u00ec agli X-Men per una sola missione, per aiutare a combattere Magneto. Partecip\u00f2 in vece del fratello, in quel momento indisponibile.\nBanshee pi\u00f9 tardi le chiese di unirsi ai suoi X-Corps (ancora come sostituta di Sole Ardente, che non voleva unirsi al gruppo). Serv\u00ec nel gruppo fino a che non fu uccisa da Mystica quando i membri della Confraternita dei mutanti malvagi presero il controllo del gruppo.\nPira Ardente dei Sei Grandi Eroi.\nUna Pira Ardente di un'altra dimensione \u00e8 apparsa in seguito come parte dei Sei Grandi Eroi in \"Alpha Flight\" terza serie, numero 9. La compagna di gruppo \"Honey Lemon\" estrasse Pira Ardente dalla sua \"Borsa del potere\", facendo s\u00ec che Pira Ardente considerasse Honey Lemon come una dea e la adorasse come tale e che si unisse al gruppo. Questa Pira Ardente e \"Ebony Samurai\" furono creati entrambi per riempire il vuoto lasciato dagli originali Pira Ardente e Silver Samurai, che erano stati utilizzati in altre serie in quel periodo.\nScott Lobdell chiar\u00ec la relazione tra Honey Lemon e Pira Ardente nel \"Marvel Teams Handbook 2005\"."}
{"id": "312511", "revid": "554814", "url": "https://it.wikipedia.org/wiki?curid=312511", "title": "Pittura digitale", "text": "Con il termine Pittura digitale, cui ci si riferisce anche con il suo equivalente inglese digital painting, ci si riferisce ad una sottocategoria delle arti digitali che nacque nel XX secolo e ne rispecchia tutte le caratteristiche.\nCaratteristiche.\nPer una definizione pi\u00f9 approfondita, si consideri come \"painting\" tutte quelle opere che presentino una superficie dipinta, non esclusivamente basata su linee di disegno e non genericamente colorata, che segua un determinato stile; e per \"digitale\" l'utilizzo di un'interfaccia che colleghi l'artista ad una piattaforma hardware e software. La pittura digitale adatta i media della pittura tradizionale (come la pittura acrilica, gli olii e l'inchiostro) a una versione digitale.\nLa pittura digitale viene comunemente chiamata anche computer grafica (definizione oggi considerata errata), termine di carattere generico che indica tutte le tecniche grafiche realizzate al computer, tra i quali il fotoritocco, la grafica 3D tecnica ed artistica, il disegno tecnico.\nInserita nella categoria dell'arte digitale o dell'arte visiva, la pittura digitale utilizza strumenti tecnologici che simulano il tratto del pennello reale e di altri strumenti di disegno. I numerosi software creati appositamente a tale scopo possiedono ormai una vastissima libreria di pennelli, tratti e tecniche di ogni tipo: dalla tempera, all'olio, all'acquerello, all'aerografia e cos\u00ec via. Anche le tavolozze dei colori hanno una gamma vastissima, e pressoch\u00e9 infinita di scelte possibili. Rimane anche se in maniera marginale, l'annoso problema della stampa, l\u00e0 dove si ritenga di stampare e \"rendere fisiche\" le proprie opere. La qualit\u00e0 di stampa, anche se ha raggiunto livelli molto alti, rimane in molti punti una scelta e un'operazione difficile, che implica uno studio apposito e una linea guida generale da applicare ogni qual volta si intende riprodurre su supporto le proprie opere d'arte digitali. Ottenere infatti in stampa il colore esatto percepito a video \u00e8 tuttora molto difficile, ma possibile. Infatti i passaggi chiave per poter definire a livello di colore un'opera da stampare sono: Calibrare e profilare un monitor. \nIl profilo di un monitor si crea con programmi specializzati e con uno strumento tecnico di misura, tipicamente uno spettrofotometro, ma in certe situazioni pu\u00f2 bastare anche un pi\u00f9 economico colorimetro.\nSenza un profilo colore adeguato, in fase di stampa verr\u00e0 applicato un profilo standard del plotter o del macchinario di stampa scelto. Molti \"digital painter\" preferiscono calibrare il proprio monitor partendo dalle stampe dei propri lavori. Le dominanti di colore che aiutano a capire quali sono i reali colori in stampa sono il rosso, il Blu e il grigio chiaro (es: grigio nato da un 10% di nero). Il rosso mal calibrato tender\u00e0 al bordeaux o marrone mattone, il blu tender\u00e0 al viola, il grigio chiaro tender\u00e0 a scomparire o a scurirsi. Cos\u00ec si consiglia al digital painter principiante, di creare un file ti prova con una gamma di colori che includano in varie tonalit\u00e0, il rosso, il blu e il grigio chiaro e stamparli su carta con stampanti a getto o laser. Se l'occhio non inganna sar\u00e0 possibile calibrare il monitor partendo da quelle gradazioni, cos\u00ec da rendere le future stampe quasi identiche alle opere realizzate in digitale (si pu\u00f2 raggiungere il 98/99% di somiglianza). Si tratta di una delle soluzioni pi\u00f9 economiche ed efficienti attualmente in uso. \nNella pittura digitale l'oggetto finale \u00e8 un bitmap, cio\u00e8 un'immagine rappresentata da un insieme di punti, detti pixel, la cui maggiore o minore quantit\u00e0 genera la maggiore o minore risoluzione dell'immagine. Differisce dalla grafica vettoriale in quanto i punti sono \"statici\" e non vengono prodotti da un'equazione matematica dinamica. Per questo un'immagine bitmap non pu\u00f2 essere ridimensionata senza perdita di qualit\u00e0, e per questo si preferisce sempre realizzare un'opera digitale in un formato pi\u00f9 grande rispetto a quello che si vuole stampare, cos\u00ec da non dover perdere qualit\u00e0 in caso di stampe con formati superiori (es: creare un 70x100cm per poi poterne stampare copie in 50x70, 30x40, 20x30 etc.)\nUtilizzi.\nLe tecniche suddette sono usate da migliaia di artisti in tutto il mondo. Tra i primi artisti, provenienti dalla pittura, che le hanno adottate vi \u00e8 il gruppo della Fantalogica. \nTra i \"digital painter\" attualmente in attivo possiamo citare: Paolo Barbieri, Francesca Resta, Lucio Parrillo, Stefano Fiore, William Daloiso"}
{"id": "312550", "revid": "125143502", "url": "https://it.wikipedia.org/wiki?curid=312550", "title": "Lhasa", "text": "Lhasa (in lingua cinese , in tibetano che significa \"trono di Dio\") situata a 3.650 m di altitudine nella valle del \"Kyi Chu\", \u00e8 la principale citt\u00e0 del Tibet, territorio dal 1950 direttamente controllato dalla Cina (e ora dalla Repubblica Popolare Cinese). Attualmente Lhasa \u00e8 quindi la capitale della Regione Autonoma del Tibet ed era anche la residenza tradizionale del Dalai Lama.\nStoria.\nEra gi\u00e0 un importante centro amministrativo quando il sovrano Songten Gampo (618-649) prosegu\u00ec nell'opera di unificazione del Tibet. Nello stesso periodo furono costruiti la fortezza del Palazzo del Potala e il tempio del Jokhang per ospitare le effigi del Buddha portate in dote dalle mogli, una cinese e l'altra nepalese. Da Lhasa i re di Yarlung governarono per 250 anni.\nNel 1642 divenne capitale del Tibet quando il 5\u00ba Dalai Lama costru\u00ec la sua residenza sulle rovine del vecchio Potala.\nNel 1950 Lhasa e tutto il Tibet vennero invasi dalla Cina ed assoggettati alla sua amministrazione.\nDurante il Capodanno cinese del 1959, quando si scopr\u00ec che i cinesi avrebbero tentato di rapire il Dalai Lama, scoppi\u00f2 una rivolta popolare. Il Dalai Lama dovette rifugiarsi di nascosto in India e, . Prima dell'occupazione cinese la citt\u00e0 contava 20.000 - 30.000 abitanti. \u00c8 ci\u00f2 che il Dalai Lama ha definito \"genocidio culturale\".\nIn seguito all'occupazione cinese gran parte del patrimonio artistico di Lhasa \u00e8 stato distrutto, ma il piccolo quartiere del Barkhor e l'area del Potala rimangono siti di inestimabile valore artistico e culturale. , in netto contrasto con l'anima antica della citt\u00e0.\nInfrastrutture e trasporti.\nLa citt\u00e0 \u00e8 collegata a Xining per mezzo della linea ferroviaria inaugurata nel 2006.\nCuriosit\u00e0.\nNel film \"\" la citt\u00e0 viene completamente distrutta da un asteroide fatto cadere l\u00ec, in quanto era la sede del governo federale terrestre."}
{"id": "312552", "revid": "6923", "url": "https://it.wikipedia.org/wiki?curid=312552", "title": "Personaggi di Final Fantasy VII", "text": "Questa pagina descrive i personaggi del videogioco di ruolo giapponese \"Final Fantasy VII\".\nCloud Strife.\nCloud \u00e8 il protagonista del gioco.\nI suoi segni pi\u00f9 distintivi sono i capelli biondi, arrangiati in una capigliatura ispida (a volte detto \"testa chiodata\"), vividi occhi blu (un segno della sua esposizione al \"Mako\"), abiti scuri e la sua \"Buster Sword\", una spada dall'enorme lama sovradimensionata simile ad una zanbat\u014d prima appartenuta all'amico Zack Fair.\n\u00c8 introverso e tenebroso, e odia far conoscere le proprie emozioni, soprattutto con personaggi a lui sconosciuti, eccezion fatta per la ragazza dei fiori, cio\u00e8 Aerith, vista la sua impossibilit\u00e0 nel frenare la contagiosa positivit\u00e0 della giovane. All'inizio di \"Final Fantasy VII\" si presenta come un ex-\"SOLDIER\", adesso mercenario assunto da alcuni \"ambientalisti convinti\", il gruppo eco-terroristico AVALANCHE.\nAerith Gainsborough.\n\u00c8 una giovane e bella fioraia dal carattere dolce e positivo che non nasconde per\u00f2 una certa irriverenza. \u00c8 la prima eroina di Final Fantasy VII (insieme a Tifa) e di lei scopriremo con l'evolversi della storia, la sua identit\u00e0 di Cetra, l'unica sopravvissuta del popolo degli Ancient, l'antico popolo custode del Pianeta. Possiede una forte personalit\u00e0 e riesce sempre a sorridere e dare sorriso, nonostante la gravosa responsabilit\u00e0 affidatale dall'eredit\u00e0 del suo popolo, dal poter sentire le anime di chi torna al pianeta nel flusso del Lifestream, alla missione che le dar\u00e0 un ruolo da protagonista nella salvezza del mondo.\nTifa Lockhart.\nTifa \u00e8 un'amica d'infanzia di Cloud. All'inizio del gioco \u00e8 lei che convince Cloud ad unirsi ad Avalanche. Ha occhi rossi (marroni in \"Final Fantasy VII: Advent Children\") e i capelli castano scuro che porta legati in una coda morbida con all'estremit\u00e0 un laccio rosso, che forma due ciuffetti. Le sfaccettature del suo carattere fiero, coraggioso, gentile, riservato ma un po' pessimista e fragile fanno di Tifa un personaggio molto umano. Grande lottatrice e coraggiosa ribelle \u00e8 per\u00f2 terribilmente insicura del suo cuore, soprattutto nei confronti di Cloud, che dopo tanti anni ritrova tanto diverso e distaccato e con la comparsa di Aerith che con la sua spontaneit\u00e0 riesce con pi\u00f9 facilit\u00e0 ad avvicinarsi all'ex Soldier con naturalezza. Inizialmente nemmeno lei ammette i suoi sentimenti per Cloud con Aerith, dandole un involontario campo libero. Nonostante ci\u00f2 le due ragazze diventano grandissime amiche e una delle scene pi\u00f9 divertenti del gioco \u00e8 quella in cui si incontrano la prima volta da Don Corneo, in cui Cloud \u00e8 costretto a travestirsi da donna. Tifa aiuta Cloud a svelare i segreti del suo passato e rimane al suo fianco per tutto il gioco. \u00c8 l'unica a cui Barret d\u00e0 ascolto, infatti \u00e8 l'unica che riesce a calmarlo nei suoi momenti d'ira.\nBarret Wallace.\n \u00e8 il capo di Avalanche, un gruppo che vuole eliminare le centrali Mako, che aspirano l'energia vitale della terra. Alleva da lungo tempo Marlene, figlia di Dyne, un amico che crede morto ma si scoprir\u00e0 vivo. All'inizio ingaggia Cloud per combattere la ShinRa, ma dopo che quest'ultimo diventer\u00e0 il capo del gruppo, dopo un po' di tempo diventer\u00e0 uno dei suoi amici pi\u00f9 fidati.\nHa una mitragliatrice innestata sul braccio che usa nei combattimenti. Quest'arma sostituisce del tutto l'avambraccio e lo stesso \u00e8 per Dyne, il quale perse il braccio nello stesso incidente in cui lo perse Barret: uno scontro con la Shin-Ra sul monte Corel. Proprio mentre Barret aiutava Dyne a non cadere da un precipizio tenendolo saldo con un braccio, una scarica di proiettili li divise mutilando entrambi. Quando Barret incontra Dyne nel deserto, si nota la stessa sua scelta di montare un fucile in assenza di un arto.\nIl nome Barret pu\u00f2 essere un riferimento al famoso fucile di precisione prodotto in America, mentre il cognome Wallace pu\u00f2 essere un riferimento a William Wallace, il rivoluzionario.\nCid Highwind.\nIl nome di Cid Highwind \u00e8 un riferimento a El Cid, mentre \"Highwind\" \u00e8 il nome dell'aeronave che pilota. Cid \u00e8 inoltre una sorta di portafortuna per la saga; una sua diversa \"versione\" \u00e8 infatti presente in tutti i \"Final Fantasy\", a partire dal secondo capitolo della serie, ed \u00e8 descritto dallo stesso Hironobu Sakaguchi come \u00ablo Yoda di \"Final Fantasy\"\u00bb. In tutti gli episodi, Cid \u00e8 un uomo leggermente pi\u00f9 attempato dei protagonisti ed ha un talento speciale per i macchinari in generale. Il quarto e il settimo capitolo sono gli unici nei quali Cid \u00e8 un personaggio controllabile dal giocatore.\nCid appare come personaggio non giocabile in entrambi i capitoli di \"Kingdom Hearts\" e anche qui \u00e8 un esperto meccanico.\nSephiroth.\nUn tempo venerato come un eroe, \u00e8 destinato a diventare il principale antagonista del settimo capitolo della saga di Final Fantasy. Quello che veniamo a scoprire nello svolgersi del gioco \u00e8 come sar\u00e0 portato ad odiare gli esseri umani e volter\u00e0 le spalle al Pianeta.\nEgli \u00e8 il figlio di Lucrecia Crescent, che lo sacrifica sull'altare della scienza, unendo le sue ricerche a quelle del professore Nicholas Hojo, nel \"Jenova Project\", decisione condivisa inizialmente, ma poi sofferta e contrastata, grazie all'intervento di Vincent Valentine (negli eventi narrati in \"Dirge Of Cerberus\"). Hojo ne rivendica la paternit\u00e0 (confermata, tra l'altro, anche a livello \"biologico\", dai creatori di \"Dirge of Cerberus\" in un'intervista) infatti egli inietta nel ventre di Lucrecia delle pure cellule di J.E. N.O.V.A (\"la calamit\u00e0 venuta dal cielo\", il corpo di un'aliena parassita scambiata erroneamente per un Ancient), ottenendo cos\u00ec il frutto del Progetto \u201cS\u201d, ovvero Sephiroth.\nTutto questo era volto alla \u201cri\u201dcreazione di un Antico, ma infine il bambino venne utilizzato, e addestrato come un eccellente soldato, divenne il primo dei \"Soldier\", uno speciale corpo dell'esercito esposto alle radiazioni Mako. Cresciuto senza sapere nulla del suo passato, con la sola convinzione di essere figlio di una donna chiamata \u201cJenova\u201d morta di parto, egli diviene un grande Generale della Shin-Ra, un eroe di grande fama, l'idolo dei molti (come l'allora giovanissimo Cloud Strife deciso a seguire le sue orme e ad arruolarsi).\nSephiroth, nonostante tutto, sentiva un freddo confine tra lui e il resto degli esseri umani: fin dall'infanzia credeva di essere diverso dagli altri, sentiva la curiosit\u00e0 di scoprire chi fosse in realt\u00e0 e a cosa fosse destinato.\nL'Incidente di Nibelheim\nCinque anni prima degli eventi narrati in Final Fantasy VII, Sephiroth, un altro Soldier di prima classe, Zack Fair, e l'allora recluta Cloud Strife, vengono inviati nella cittadina di Nibelheim a controllare gli strani eventi riguardanti il reattore Mako, e qui viene colpito dalle attivit\u00e0 che si svolgevano al suo interno, trovando delle capsule contenenti delle creature mostruose, e la stanza con i resti del corpo conservato di Jenova stessa.\nCos\u00ec, preso dall'angoscia di essere stato anche lui frutto di quegli esperimenti, si ritira a leggere i documenti riguardanti il progetto scoprendo l'erronea verit\u00e0 che la creatura sia un Antico, sua madre, e di essere quindi l'erede di questo popolo in continua migrazione alla ricerca della Terra Promessa a cui gli esseri umani avevano \"sottratto\" il pianeta. Abbracciando questa causa si autoproclama \u201cil prescelto per governare il pianeta\u201d riproponendosi di trovare la tanto agognata \"Terra Promessa\" e vendicarsi dei \"traditori\" umani.\nZack, un tempo suo compagno di battaglie, ingaggia un duello contro di lui per cercare di fermarlo, ma sconfitto si ritrova ferito a terra. Sephiroth furioso d\u00e0 fuoco all'intera citt\u00e0 seminando panico e morte, e poi ritorna a varcare la porta del reattore. Qui Tifa gli sbarra la strada per vendicare il padre ucciso nell'incendio, ma viene colpita anche lei. Resta solo Cloud a fronteggiarlo: il ragazzo, per vendicare i suoi amici feriti e gli abitanti della sua citt\u00e0 natale, con coraggio lo raggiunge.\nSephiroth aveva fatto in tempo a tagliare la testa dell'alieno per portarlo con s\u00e9, ma nel momento prima di girarsi Cloud lo colpisce alle spalle con la Buster Sword (la portentosa spada di Zack) trafiggendolo da parte a parte. Sephiroth, con le sue ultime forze, risponde all'offesa con la sua katana leggendaria, la Masamune, conficcandola nella spalla del ragazzo. Cloud afferra la lama e attingendo forza dal Mako lo scaraventa nel reattore.\nCos\u00ec venne ucciso Sephiroth, o almeno cos\u00ec sembra fino a che le pareti del quartier generale della Shin-Ra si tingono di sangue e President viene trovato morto, dilaniato da una lama inconfondibile.\nCait Sith.\nCait Sith:\nViene incontrato all'interno del Gold Saucer (enorme parco di divertimenti gestito da un uomo di nome Dio) dove lavora come mascotte, proponendosi subito e stranamente come alleato. Si unisce per scoprire se le sue predizioni riguardo al rapporto tra Aerith e Cloud si realizzeranno o no. Cait Sith in realt\u00e0 \u00e8 soltanto una macchina di cui esistono diversi esemplari.\nLa sua vera natura si scopre a gioco inoltrato, quando si rivela un cyborg comandato da un membro della ShinRa, Reeve. Caith Sith riesce a combinare abbastanza guai ma si rivela anche di fondamentale importanza nella storia. Nel gioco ne vengono controllati ben due, poich\u00e9 il primo muore nel tempio degli antichi per salvare il resto del gruppo, mentre il secondo appare subito dopo l'accaduto spiegando la sua natura anche se solo in parte. Caith Sith utilizza un megafono come arma e le sue limit break sono fra le pi\u00f9 bizzarre del gioco: in base al livello (solo 1 o 2) appaiono una o pi\u00f9 slot machines che consentono svariate combinazioni. Gli effetti passano da un semplice danno fisico all'evocazione Neo-Bahamut (BAR-BAR-BAR) fino ad un Cait Sith gigante che incorpora i due personaggi alleati. Le limit break di Cait Sith, a differenza degli altri personaggi, sono solo due. Nel film \"\" Cait Sith non \u00e8 pi\u00f9 sulle spalle dello strano pupazzo bianco con il quale appariva in \"Final Fantasy VII\", ma monta in groppa a Red XIII.\nRed XIII/Nanaki.\nRed XIII/Nanaki: \u00e8 presente al piano 66 dello Shin-Ra Headquarter, a Midgar, si unir\u00e0 al giocatore dopo averlo liberato. Assomiglia ad un leone, possiede alcune sfere di Materia (Fire) ed \u00e8 il risultato di una sperimentazione fatta dallo scienziato Hojo. Secondo la descrizione all'interno del libretto di gioco di \"Final Fantasy VII\", Red XIII (il cui vero nome \u00e8 Nanaki) possiede un'intelligenza superiore a quella umana. Suo padre, Setoh, fu vittima degli esperimenti di Hojo, che lo trasform\u00f2 in una bestia. La stessa cosa vale per sua madre, morta quando era piccolo (alla stregua di Tifa). Il padre, successivamente, sarebbe scappato con la madre di Red XIII e tornato a Cosmo Canyon, dove ebbero un figlio. And\u00f2 poi nella grotta che Red XIII dovr\u00e0 esplorare per eliminare uno spirito maligno, il Gi, ma verr\u00e0 trasformato in pietra da lui. Red XIII cresce cos\u00ec senza genitori, allevato dal nonno Bughenhagen (Umano). Da grande, verr\u00e0 rapito di nuovo dalla Shin-Ra per degli esperimenti di Hojo, per poi essere liberato da Cloud e dagli altri. Hojo, infatti, voleva darlo in pasto insieme ad Aerith ad un nuovo esperimento genetico, ma fallir\u00e0. Unitosi al gruppo di Cloud, torner\u00e0 a Cosmo Canyon e si vendicher\u00e0 del torto fatto al padre dal Gi, distruggendolo. Subito dopo si pu\u00f2 vedere il padre, Setoh, piangere, anche se nella statua. Il nome Red XIII gli \u00e8 stato assegnato dal folle scienziato Hojo. Red XIII non \u00e8 assolutamente l'ultimo esemplare della sua razza, perch\u00e9 nel filmato finale si vede insieme a due piccoli simili a lui, che sono presumibilmente suoi figli. Da ci\u00f2 si pu\u00f2 dedurre che ha trovato una femmina della sua specie. Inoltre nel gioco appaiono creature che potrebbero essere \"varianti\" della razza di Red XIII, tra cui per esempio un esemplare completamente nero che affiancher\u00e0 Rufus ShinRa nello scontro con Cloud. \nYuffie Kisaragi.\nDiscende da un'antica dinastia ninja, anche se non \u00e8 molto attaccata alla tradizione. \u00c8 ossessionata dai Materia, e si unir\u00e0 al gruppo nella speranza di trovarne il pi\u00f9 possibile. Nonostante il lato arrogante ed egoista, Cloud e gli altri sapranno cambiare il suo cuore. Nel corso della storia causer\u00e0 non pochi problemi, ma permette anche di affrontare un capitolo bonus che si svolge nella sua terra. \u00c8 un'ottima combattente negli scontri a distanza e possiede \"Limit Break\" davvero devastanti. Inoltre \u00e8 l'unico personaggio che utilizzando il comando \"Morph\" in grado di trasformare i nemici in utili oggetti provoca un danno pari alla potenza dell'arma in utilizzo (nelle ultime fasi del gioco con \"Conformer\" anche il danno massimo di 9999 HP).\nYuffie compare anche nei primi 2 giochi di \"Kingdom Hearts\", nel primo come ninja e nel secondo come membro del comitato di ristrutturazione della Fortezza Oscura.\nVincent Valentine.\nPersonaggio opzionale. Usa dei fucili come armi e la sua tecnica limit consiste nel trasformarsi in dei mostri, uno per ogni livello limit.\nVincent Valentine risulta essere coinvolto negli esperimenti della ShinRa. Lo si trova nella ShinRa Mansion ed \u00e8 possibile liberarlo dalla bara in cui \u00e8 prigioniero solo dopo aver battuto il boss Lost Number nella cassaforte della villa. La storia di Vincent \u00e8 piuttosto controversa: era un Turk e lavorava alla ShinRa per proteggere un'\u00e9lite di scienziati che si occupava del progetto JENOVA. Si innamor\u00f2 di Lucrecia, una ricercatrice, e lei stessa lo ricambiava, ma era gi\u00e0 sposata col professor Hojo, a capo della ricerca. La donna resta incinta e viene costretta a usare il bambino per condurre esperimenti con le cellule di Jenova direttamente in utero. Vincent non \u00e8 disposto a tollerarlo e si ribella a Hojo, che per\u00f2 gli spara e lo usa per alcuni esperimenti. Il corpo di Vincent muta allora profondamente e diventa un essere spaventoso ed incontrollabile, perci\u00f2 Hojo decise di rinchiuderlo per sempre in una bara nella ShinRa Mansion, fino a che Cloud non verr\u00e0 a liberarlo dopo aver sconfitto Lost Number.\nIl figlio di Lucrecia si scopre essere Sephiroth. \u00c8 lei stessa a rivelarlo, quando Cloud e Vincent la trovano imprigionata fra dei cristalli, in una grotta sperduta, dove \u00e8 costretta a vivere a causa delle mutazioni che il suo corpo ha subito per gli esperimenti di Hojo. Ella chiede a Vincent di Sephiroth, suo figlio, che le fu tolto appena neonato dalle mani, e il cui ricordo materno \u00e8 per lei l'unica fonte di gioia. Vincent sussulta, perch\u00e9 avrebbe molto da dire sulla distruzione che Sephiroth sta portando nel mondo, ma per piet\u00e0 si trattiene e, prima di abbandonare di nuovo Lucrecia alla sua solitudine, per non addolorarla le dice mentendo: \u00abMi dispiace. Sephiroth \u00e8 morto.\u00bb\nLe avventure di Vincent continuano in \"\".\nIn questo nuovo capitolo tramite flashback e frammenti di ricordi si scopre che Lucrecia lavorava un tempo con Grimoire Valentine, il padre di Vincent. Mor\u00ec a causa di un incidente nello studio di Chaos, il vassallo di Omega. Nel gioco si pu\u00f2 notare come i vestiti di Grimoire e persino il suo braccio ferito coincidano con quelli del figlio.\nTurks.\nI sono un corpo speciale della ShinRa, e obbediscono direttamente ai vertici pi\u00f9 alti. Si occupano di rapimenti, spionaggio e di reclutare SOLDIER. Cloud e gli altri si troveranno a combattere contro tre di loro: Reno, Rude ed Elena, mentre si troveranno solo a conversare con Tseng, il loro capo, il cui corpo \u00e8 solo per met\u00e0 umano; l'altra met\u00e0 \u00e8 costituita da metallo. Odia a morte Cloud.\nNel capitolo \"FF7 Crisis Core\" compare un altro membro dei Turks, Cissnei, che, spinta dal suo amore verso Zack, cercher\u00e0, anche se senza grande successo, di favorirne la fuga dopo che il presidente della ShinRa ne aveva decretato la morte.\nPersonaggi secondari.\nZack Fair.\nMentore di Cloud, appare brevemente nei flashback del protagonista.\nCorneo.\nChiamato generalmente con il titolo di \"Don\", \u00e8 un mafioso influente a Wall Market, una comunit\u00e0 situata nei bassifondi di Midgar. \u00c8 un grande amante del buon cibo e, soprattutto, delle donne. Gestisce difatti un giro di prostituzione, striptease ed altri servizi erotici. Tale passione lo porta, ogni giorno, a scegliere una moglie tra varie ragazze per lui selezionate. Le altre diverranno \"divertimento\" per i suoi scagnozzi.\nQuando Cloud ed il suo gruppo lo incontrano la prima volta, egli \u00e8 uno sgherro al servizio della ShinRa, che sta progettando di far distruggere il settore 7 della citt\u00e0 per sedare le azioni terroristiche dell'\"Avalanche\".\nIn quanto collaboratore, detiene informazioni importanti su tale operazione. Operazione che causerebbe inevitabilmente la morte di moltissime persone, tutti concittadini di Tifa Lockhart. Questa decide quindi di offrirsi come possibile candidata per il giro di mogli di Don Corneo, allo scopo di strappargli informazioni in merito ai movimenti della ShinRa.\nCloud ed Aeris, vedendo per caso Tifa imprigionata e portata a Wall Market, decidono di soccorrerla. Il biondo guerriero, con suo grande imbarazzo, viene travestito da donna, ed insieme alla sua compagna fioraia si dirigono alla villa di Don Corneo. Difatti, solo le donne possono vederlo, di modo da essere da lui selezionate come potenziali mogli.\nIl loro piano funziona. Don Corneo viene ingannato, non accorgendosi che Cloud \u00e8 in realt\u00e0 un uomo. Tutti i suoi sottoposti vengono sconfitti dall'Ex-Soldier, e, messo alle strette, \u00e8 costretto a confessare tutto quello che sa in merito ai piani del presidente ShinRa.\nTuttavia, riesce a sua volta ad ingannare i tre avventurieri, e li fa cadere nelle fogne sottostanti attraverso una botola, dove affrontano un enorme mostro. A causa di ci\u00f2 tarderanno ad avvertire Barret e gli altri dell'\"Avalanche\" riguardo all'imminente catastrofe.\nBench\u00e9 scompaia per diverso tempo, Don Corneo compare di nuovo pi\u00f9 tardi nella storia. Durante i viaggi dei protagonisti, Don Corneo si vede costretto a fuggire da Wall Market e da Midgar stessa. La ShinRa Corporation, difatti, pare non aver gradito la \"collaborazione\" di Corneo con il gruppo di Cloud, e lo accusa di tradimento. Da ci\u00f2 scatta un ordine di arresto, anche per tutte le azioni mafiose che aveva compiuto negli anni precedenti e che lo avevano portato ad una posizione di potere.\nLo si ritrova quindi a Wutai, la terra natale di Yuffie, mentre la ragazza ruba tutta la Materia dei protagonisti. Anche qui il Don continua a perseguire i suoi traffici illeciti, e manifesta ancora il suo morboso attaccamento alle donne.\nFa quindi rapire Yuffie, mentre in citt\u00e0 giunge una squadra di soldati di ShinRa che stava dando la caccia a Corneo. Poco dopo viene rapita anche Elena, una dei Turks che, insieme a Reno e Rude, era in periodo di vacanza dal lavoro. Ovviamente vuole fare di una di loro la sua moglie quotidiana, e le porta sulla catena montuosa sacra a Wutai. Sia Cloud che i Turks intendono liberare gli ostaggi, e decidono di unirsi nelle ricerche per lavare l'offesa.\nDopo un lungo inseguimento, trovano le due ragazze appese in balia del vuoto, mentre Corneo \u00e8 pronto a premere un bottone in qualunque momento per farle cadere. Cloud affronta un mostro da lui liberato, ma si rende presto conto di avere le mani legate contro il mafioso, che tiene la vita delle sue prigioniere nelle sue mani. Ed \u00e8 qui che intervengono i due Turks, che riescono a strappargli il telecomando e a fargli perdere l'equilibrio. Corneo riesce ad aggrapparsi ad un costone di roccia e chiede che gli venga risparmiata la vita. Ma Reno, che non ha affatto gradito il rapimento di uno dei Turks, dopo un beffardo commiato gli schiaccia la mano e lo fa precipitare nel vuoto, ponendo fine alla sua vita.\nMarlene.\nMarlene \u00e8 la figlia di Dyne, amico di Barret. Quest'ultimo, dopo la presunta morte di Dyne, l'adotter\u00e0 come figlia. Vive al 7th Heaven, il bar di Tifa.\nShera.\nShera \u00e8 l'assistente di Cid. Si \u00e8 addossata la colpa di aver infranto i sogni di Cid, che ha dovuto annullare il lancio del razzo per salvarla. Lei stava controllando una bombola di ossigeno difettosa, ma non \u00e8 riuscita a ripararla in tempo.\nAvalanche.\nAvalanche \u00e8 un gruppo di \"ribelli\" che ha a cuore la salute del pianeta (un po' come Greenpeace) e che perci\u00f2 prova odio nei confronti della ShinRa (ovvero l'equivalente\ndelle compagnie petrolifere) e compie attentati ecoterroristici contro di essa. Motivo di questo profondo odio \u00e8 dovuto al fatto che la ShinRa, aspirando il Mako, (o famoso flusso vitale equivalente del petrolio) indebolisce il pianeta e questa cosa a lungo andare potrebbe ucciderlo; impedire che ci\u00f2 accada \u00e8 l'obiettivo di Avalanche.\nAll'inizio del gioco il gruppo \u00e8 composto da Barret Wallace, Tifa Lockhart, Biggs, Wedge e Jessie, pi\u00f9 Cloud che \u00e8 stato assoldato come mercenario.\nLa prima missione si rivela un successo ma da quel momento i membri del gruppo saranno classificati come terroristi; la cosa importa poco agli eroi, che sono determinati ad andare avanti con la loro missione, e cos\u00ec \u00e8.\nIl giorno dopo partono per il Settore 2, ma durante il viaggio in treno vengono scoperti e sono costretti a buttarsi gi\u00f9 dal treno e a prendere una \"via secondaria\".\nLa bomba viene piazzata nel nucleo del reattore, tutto sembra andare bene come nella prima missione, ma mentre tentano di uscire i nostri eroi vengono bloccati dal presidente della ShinRa, che gli aizza contro un robot gigante.\nDopo il combattimento Cloud cade dal ponte su cui si trovavano a causa dell'esplosione provocata dalla bomba che avevano piazzato, Cloud cos\u00ec si risveglia nel Settore 6, nella chiesa di Aeris, la quale gli chiede di farle da guardia del corpo (nel frattempo si presenta Reno dei Turks per rapirla) e di accompagnarla a casa.\nCloud vuole raggiungere i suoi amici, per cui si dirige insieme ad Aeris nel Settore 7.\nDurante una sosta in un giardino Cloud e Aeris vedono Tifa che viene portata via in una carrozza, si scopre poi che \u00e8 stata portata nella villa di Don Corneo, un signorotto amante delle belle ragazze.\nI due decidono di entrare nella villa per salvare Tifa, ma Cloud sar\u00e0 costretto a travestirsi da donna.\nUna volta da Don Corneo i 3 eroi apprendono che la Shinra vuole far saltare in aria il pilone che regge il settore 7 ed eliminare in questo modo Avalanche.\nArrivati dal pilone solo Cloud e Tifa salgono su ad aiutare Barret, Aeris \u00e8 incaricata di andare al 7th Heaven (il bar di Tifa, covo di Avalanche) e portare Marlene, la figlia di Barret, in salvo.\nGiunti in cima fa la sua comparsa Tseng da un elicottero con in ostaggio Aeris, subito dopo Reno salta gi\u00f9 dall'elicottero e attiva il meccanismo di autodistruzione del pilastro. Per guadagnare tempo Reno ingaggia uno scontro con Cloud, Tifa e Barret.\nDopo di che Reno fugge anch'esso in elicottero e il gruppo cerca di disattivare il meccanismo, ma ogni sforzo \u00e8 inutile e i tre decidono di fuggire tramite una fune: si salvano per un pelo ma sotto le macerie rimangono Biggs, Wedge e Jessie.\nLa tragica perdita dei suoi compagni e amici ha segnato profondamente il cuore di Barret, che \u00e8 intenzionato a vendicarsi con ogni mezzo possibile."}
{"id": "312562", "revid": "14894", "url": "https://it.wikipedia.org/wiki?curid=312562", "title": "Anne-Louis Girodet", "text": ""}
{"id": "312580", "revid": "1352655", "url": "https://it.wikipedia.org/wiki?curid=312580", "title": "Parodontologia", "text": "La parodontologia \u00e8 una branca dell'odontoiatria che studia i tessuti del parodonto (\u03c0\u03b5\u03c1\u03af = attorno; \u03bf\u03b4\u03bf\u03cd\u03c2 = dente) e le patologie ad esso correlate. Il parodonto \u00e8 costituito da gengiva, osso alveolare, cemento radicolare (tessuto che ricopre la radice del dente) e legamento parodontale.\nLa parodontologia si occupa quindi dell'insieme dei tessuti molli (il legamento periodontale e la gengiva) e duri (cemento e tessuto osseo alveolare) che circondano il dente e che assicurano la sua stabilit\u00e0 nell'arcata alveolare (in condizioni di salute). La parodontologia, si occupa anche delle malattie che interessano il parodonto, queste vengono chiamate genericamente malattie parodontali o parodontopatie, o piorrea (termine storico oggi ancora utilizzato nella popolazione). Esse sono le parodontiti e le gengiviti.\nEziologia della malattia parodontale.\nLa malattia parodontale \u00e8 una malattia batterica multifattoriale sitospecifica.\nOvvero:\nLa malattia parodontale pu\u00f2 presentarsi come gengivite o parodontite, la prima comporta con la guarigione la \"restitutio ad integrum\" dei tessuti di sostegno, la seconda comporta sempre dopo guarigione una lesione irreversibile. Vi sono quattro tipi di parodontite: Cronica, Aggressiva, Associata a malattie sistemiche e Necrotizzante.\nIncidenza della malattia parodontale.\nSi calcola che almeno dieci milioni di italiani soffrano di tali malattie dopo i trenta anni di et\u00e0. Con la malattia parodontale si perde \"attacco\": attacco epiteliale, che in realt\u00e0 non si perde, ma si sposta apicalmente, allontanandosi dal dente verso la radice e attacco connettivale, che viene invece perso in direzione apicale insieme all'osso alveolare. Queste modifiche anatomiche del parodonto sono conseguenze della malattia portano a due possibili manifestazioni cliniche: 1 - recessione gengivale (gengiva abbassata che si evidenzia con un dente pi\u00f9 lungo) 2 - tasca parodontale volgarmente ed impropriamente chiamata \"sacca gengivale\" (gengiva nella posizione corretta, ma l'osso e l'attacco si sono spostati apicalmente lungo la radice, formando cos\u00ec uno spazio vuoto chiamato tasca parodontale). Le tasche parodontali si possono ancora classificare come sopra-ossee e infra-ossee, a seconda che il loro punto pi\u00f9 profondo si trovi pi\u00f9 coronalmente o apicalmente al profilo dell'osso alveolare.\nPatologia parodontale aggressiva infantile.\nAnche nei bambini e negli adolescenti questa malattia pu\u00f2 insorgere ed \u00e8 prevalentemente dovuta a un microrganismo: l'Aggregatibacter actinomycetemcomitans (inizialmente denominato Actinobacillus actinomycetemcomitans). Altre condizioni possono favorirla anatomie particolarmente sfavorevoli che agevolano la perdita di gengiva; una scarsa igiene e una infiammazione conseguente possono aggravare le lesioni. Pu\u00f2 guarire dopo opportuno trattamento comprendente decontaminazione meccanica e antibioticoterapia ed il ripristino di pratiche corrette di igiene orale."}
{"id": "312581", "revid": "919135", "url": "https://it.wikipedia.org/wiki?curid=312581", "title": "Raccoglimento a fattor comune", "text": "Il raccoglimento a fattor comune \u00e8 un'operazione matematica che consente di mettere in evidenza una parte letterale e/o una parte numerica che moltiplica tutto ci\u00f2 che la segue, e si basa sulla propriet\u00e0 distributiva della moltiplicazione rispetto all'addizione. Si divide in raccoglimento totale e raccoglimento parziale. \nIl raccoglimento totale \u00e8 la pi\u00f9 semplice operazione di scomposizione di un polinomio in fattori, che consiste nell'individuare, se esiste, il monomio massimo comun divisore; per esempio: formula_1\nIl raccoglimento parziale si ha quando non tutti i termini di un polinomio hanno dei fattori comuni, ma solo alcuni di essi; si procede quindi prima con un raccoglimento \"parziale\" raggruppando le parti in comune. La procedura \u00e8 finalizzata nell'evidenziare, dopo questo primo passaggio, una parte che in un secondo tempo pu\u00f2 essere raccolta totalmente. Per esempio si consideri il seguente polinomio: formula_2\nI primi due termini hanno in comune un termine formula_3, il terzo e il quarto un termine formula_4; procedendo col raccoglimento, si ottiene:\nNell'ultimo passaggio, dato che sia la formula_3 che la formula_4 sono moltiplicate per il fattore formula_8, si pu\u00f2 raccogliere quest'ultimo e si ottiene il prodotto formula_9.\nUtilit\u00e0.\nL'operazione di raccoglimento a fattor comune \u00e8 particolarmente utile perch\u00e9 consente di semplificare anche di molto dei polinomi che, se non ridotti ad una forma pi\u00f9 \"accessibile\", risulterebbero molto difficili da trattare. \nQualora si volesse trovarne gli zeri (o discuterne il segno), \u00e8 possibile raccogliere a fattor comune il massimo comun divisore tra i monomi che compongono il binomio; ad esempio:\nPer la legge di annullamento del prodotto, l'equazione \u00e8 soddisfatta per formula_12.\nRiprendendo in parte l'esempio precedente e considerando la frazione:\nsi pu\u00f2 procedere con il raccoglimento totale a numeratore (visto prima) e con un raccoglimento prima parziale e poi totale a denominatore:\n\u00c8 ora possibile semplificare sia a numeratore che a denominatore il fattore formula_15, a patto per\u00f2 di calcolare prima il campo di esistenza, ponendo formula_16:"}
{"id": "312582", "revid": "57342", "url": "https://it.wikipedia.org/wiki?curid=312582", "title": "Massimo Coppola", "text": "Biografia.\nSi laurea con lode con una tesi in filosofia della scienza (1999) alla Facolt\u00e0 di Filosofia dell'Universit\u00e0 Statale di Milano. Inizia il dottorato (in Scienze Cognitive) all'Universit\u00e0 di Torino, ma dopo due anni lascia gli studi per intraprendere la carriera di regista di documentari e conduttore televisivo per MTV Italia.\nNel 2004 fonda a Milano, con Luca Formenton e Giacomo Papi, la casa editrice ISBN Edizioni, in cui riveste la carica di direttore editoriale. La casa editrice \u00e8 dichiarata fallita nel 2015. \nInsieme con Alberto Piccinini e Luciana Bianciardi ha curato la pubblicazione dei due volumi \"L'Antimeridiano,\" che raccolgono le opere complete dello scrittore Luciano Bianciardi, sul quale ha poi realizzato anche un documentario intitolato \"Bianciardi!\" nel 2007.\nFa parte di un gruppo di ricerca artistica con il quale ha realizzato diverse installazioni audiovisive in presa diretta (tra le quali \"Musica per divano preparato\" presso la Galleria d'arte Contemporanea di Trento e poi presso ASSAB ONE Milano, 2003).\nNel 2010 presenta alla 67\u00aa edizione del Festival di Venezia il suo primo lungometraggio \"Hai paura del buio\" e attualmente vive a Milano.\n\u00c8 stato direttore di \"Rolling Stone\" Italia dal 16 febbraio 2015 al 17 marzo 2016, dopo aver dato le dimissioni \u00e8 stato nominato Consulente per le Strategie Editoriali presso la Direzione Generale RAI."}
{"id": "312584", "revid": "256896", "url": "https://it.wikipedia.org/wiki?curid=312584", "title": "CONFSAL", "text": ""}
{"id": "312595", "revid": "1318658", "url": "https://it.wikipedia.org/wiki?curid=312595", "title": "Giovanni II d'Aragona", "text": "Origini familiari.\nGiovanni era il figlio terzogenito (secondo maschio) del principe di Castiglia e Le\u00f3n, e futuro re della corona d'Aragona e di Sicilia, Ferdinando (figlio secondogenito di Giovanni I e della sua prima moglie Eleonora di Aragona) e di Eleonora d'Alburquerque (1374 - 1435), figlia secondogenita dell'infante di Castiglia e conte d'Alburquerque, Sancho Alfonso (1342-1375), e della di lui moglie, Beatrice del Portogallo (1347-1381).Giovanni apparteneva alla famiglia reale Trast\u00e1mara d'Aragona, incominciata dal padre. Per diritto ereditario era anche re di Sicilia e Sardegna.\nBiografia.\nInfante di Castiglia.\nGiovanni, nel 1403, fu fidanzato con la principessa della casa reale di Navarra, Isabella, figlia quintogenita del re di Navarra, conte d'\u00c9vreux e duca di Nemours, Carlo III di Navarra detto il Nobile e di Eleonora Enr\u00edquez, figlia secondogenita del re di Castiglia e Le\u00f3n, Enrico II di Trast\u00e1mara e di Giovanna Manuele figlia ultimogenita dello scrittore e uomo politico, Giovanni Manuele di Castiglia, duca di Penafiel (discendente di Ferdinando III di Castiglia, che era suo nonno, mentre Alfonso X di Castiglia era suo zio) e della sua terza moglie, Bianca de la Cerda (1311-1347), figlia di Fernando de la Cerda (1272-1333) e di Giovanna N\u00fa\u00f1ez di Lara (1286-1351), detta \"la Palomilla\".Giovanni e Isabella che, a quel tempo, avevano rispettivamente all'incirca sette anni e otto anni, rimasero fidanzati per parecchi anni; infatti la regina Eleonora, nel suo testamento, datato 27 luglio 1414, dispose per un lascito alla figlia Isabella (\"su hija Do\u00f1a Isabel\"), per il suo matrimonio con Giovanni (\"el infante D. Juan, hijo secundo del rey D. Fernando de Aragon\")Isabella, nel 1419, avrebbe poi sposato il conte d'Armagnac, Giovanni IV, figlio del conte Bernardo VII d'Armagnac.\nNel 1406, suo padre, Ferdinando (detto anche \"Ferdinando di Antequera\"), divenne reggente del regno di Castiglia per conto del nipote, Giovanni II), minorenne (come da espressa volont\u00e0 del defunto re padre di Giovanni II, Enrico III l'Infermo, fratello di Ferdinando).\nInfante d'Aragona e vicer\u00e9 di Sicilia.\nDopo il compromesso di Caspe (1412), suo padre, Ferdinando, divenne re della corona d'Aragona e, di conseguenza, Giovanni divenne infante d'Aragona.\nSuo padre, Ferdinando, divenuto re della corona d'Aragona dovendo recarsi in Aragona per prendere possesso del regno, lasci\u00f2 i quattro figli maggiori, Alfonso, (il futuro re d'Aragona e di Napoli, Alfonso V), il maggiore, Maria, che, nel 1408, era stata promessa in sposa al re di Castiglia, Giovanni II, Giovanni (il futuro re d'Aragona e di Navarra, Giovanni II), ed Enrico, Gran Maestro dell'Ordine di Santiago, detti \"gli infanti d'Aragona\", a sostituirlo alla guida della famiglia (Trast\u00e1mara) reale di Castiglia; i figli maschi facevano parte anche del consiglio della corona di Giovanni II.\nQuando Ferdinando venne incoronato re della corona d'Aragona, nel gennaio/febbraio 1414, a Saragozza, Giovanni fu nominato duca di Pe\u00f1afiel, ed in seguito, conte di Mayorga e signore di Lara.\nA Valencia il 4 gennaio 1415, fu stabilito il fidanzamento di Giovanni con Giovanna di Durazzo, figlia di Carlo III di Napoli e di Margherita di Durazzo, che nell'agosto di quello stesso anno sarebbe successa al fratello Ladislao I sul trono di Napoli, come Giovanna II. Giovanna di Durazzo aveva circa 40 anni ed era gi\u00e0 vedova del primo marito, il duca Guglielmo I d'Asburgo, sposato nel 1401 e morto cinque anni dopo.Il fidanzamento fu di breve durata, infatti, sempre in agosto, Giovanna II spos\u00f2 Giacomo II di Borbone-La Marche.\nGiovanni, nel marzo del 1415, fu inviato in Sicilia, come governatore, con il titolo di vicer\u00e9 di Sicilia e Sardegna, mentre il fratello Alfonso era stato richiamato in Aragona, per affiancare Ferdinando nel governo della corona d'Aragona. perch\u00e9 la salute del padre era malferma.\nReggenza in Castiglia e primo matrimonio.\nAlla morte del padre, il 2 aprile 1416, suo fratello, Alfonso gli succedette in tutti i suoi titoli, divenendo il re della corona d'Aragona e di Sicilia e, per prima cosa, vedendo che i Siciliani, per la loro sete di indipendenza, avrebbero voluto eleggere Giovanni a re di Sicilia lo richiam\u00f2 a corte e lo invi\u00f2 in Castiglia ad aiutare il fratello Enrico, nella lotta che continuavano a sostenere contro \u00c1lvaro de Luna, il favorito del re di Castiglia, Giovanni II, per il controllo del governo del regno.\nNel 1418, dopo la morte della regina madre, Caterina di Lancaster, Giovanni con il fratello Enrico divenne reggente del regno di Castiglia, tenendo tale carica sino al 7 marzo 1419, giorno della maggiore et\u00e0 del re, Giovanni II.\nIl 6 novembre del 1419, Giovanni spos\u00f2 per procura, a Olite, l'erede al trono di Navarra, Bianca di Navarra, figlia terzogenita del re di Navarra, conte d'\u00c9vreux e duca di Nemours, Carlo III di Navarra detto il Nobile e di Eleonora Enr\u00edquez, figlia secondogenita del re di Castiglia e Le\u00f3n, Enrico II di Trast\u00e1mara e di Giovanna Manuele figlia ultimogenita dello scrittore e uomo politico, Giovanni Manuele di Castiglia, duca di Penafiel (discendente di Ferdinando III di Castiglia, che era suo nonno, mentre Alfonso X di Castiglia era suo zio) e della sua terza moglie, Bianca de la Cerda (1311-1347), figlia di Fernando de la Cerda (1272-1333) e di Giovanna N\u00fa\u00f1ez di Lara (1286-1351), detta \"la Palomilla\". Bianca aveva allora circa 32 anni ed era vedova, dal 1409, del re di Sicilia, Martino I detto \"il Giovane\", da lei sposato, nel 1402.Giovanni, il 10 giugno del 1420, si rec\u00f2 in Navarra per incontrare Bianca ed il matrimonio fu celebrato, il 18 giugno nella cattedrale di Pamplona.\nGiovanni ed il fratello Enrico furono costantemente in lotta con le fazioni di nobili che si opponevano alla loro invadenza, ma Enrico riusc\u00ec ad avere il controllo del cugino Giovanni II di Castiglia e a prendere il potere con il \"Golpe di Tordesillas\", del 1419, dove il re venne sequestrato.\nConsorte della Regina di Navarra.\nLa moglie Bianca, alla morte del padre, Carlo III, nel 1425, era diventata regina di Navarra e Giovanni, acclamato anche lui, Re di Navarra, govern\u00f2 la Navarra coinvolgendola nelle questioni interne della Castiglia, in cui continuava a interferire assieme al fratello, Enrico.Nel 1427), dopo essere tornati al potere in Castiglia, Giovanni ed Enrico avevano esiliato \u00c1lvaro de Luna, che era alla guida del partito realista, ma, nel 1429, ebbero la peggio e, per appoggiare i suoi fratelli, gli \"infanti di Aragona\", il re della corona d'Aragona, il loro fratello maggiore, Alfonso V il Magnanimo, nel 1429, invase il regno di Castiglia iniziando una guerra che termin\u00f2 con il trattato di Majano del luglio 1430, con cui si pose fine all'invasione aragonese della Castiglia, Enrico e Giovanni furono esiliati in Aragona mentre tutte le loro propriet\u00e0 in Castiglia vennero confiscate.\nGiovanni, il 15 maggio del 1429, venne incoronato re di Navarra insieme alla moglie Bianca.\nGiovanni con il fratello Enrico, nel 1435, segu\u00ec l'altro fratello, il re d'Aragona, Alfonso V, nell'impresa italiana, a cui si un\u00ec anche il quarto fratello, il minore, Pietro, che gi\u00e0 si trovava in Sicilia. Sbarcati nel Napoletano, Giovanni e i fratelli occuparono Capua e posero l'assedio a Gaeta; poi la flotta aragonese affront\u00f2 la flotta genovese che, per conto del duca di Milano, Filippo Maria Visconti, andava a portare vettovaglie agli assediati di Gaeta; ma alla battaglia di Ponza, furono sconfitti e fatti prigionieri dai Genovesi (solo Pietro riusc\u00ec a fuggire con due galee). La loro madre, Eleonora d'Alburquerque, mor\u00ec per il dolore, poco dopo aver ricevuto la notizia della cattura di tre dei suoi figli).\nFurono quindi consegnati al duca di Milano, Filippo Maria Visconti.\nDopo che il Visconti aveva liberato i tre fratelli senza che fosse pagato alcun riscatto, mentre Alfonso con Pietro riprese le operazioni militari nel Napoletano, Giovanni ed Enrico ritornarono in Aragona. In quel periodo Giovanni coadiuv\u00f2, soprattutto per ci\u00f2 che concerneva le operazioni militari, la cognata, Maria, la moglie di suo fratello, Alfonso V, che fu reggente (dal 1436, Maria governava la Catalogna, mentre Giovanni governava i regni di Aragona e Valencia) della corona d'Aragona, per circa 27 anni (1431-1458).\nLa moglie, Bianca mor\u00ec il 12 febbraio 1441, a Santa Mar\u00eda la Real de Nieva, in Castiglia dove, lasciato il governo della Navarra al figlio, Carlo, Giovanni, con il fratello Enrico, era rientrato, nel 1438, per appoggiare una rivolta nobiliare contro il conestabile di Castiglia, \u00c1lvaro de Luna; riuscirono ad imporsi e \u00c1lvaro de Luna fu esiliato ancora una volta nel corso del 1439.\nGiovanni contro Carlo per la Corona di Navarra.\nAlla morte di Bianca, Giovanni, usurp\u00f2 (invocando il testamento della moglie, che seguendo le volont\u00e0 di suo padre, Carlo III \"il Nobile\", il figlio non doveva assumere il titolo regale sinch\u00e9 il padre Giovanni fosse in vita) il trono di Navarra al figlio Carlo, assunse il titolo di re di Navarra, Giovanni II, lasciando al figlio il titolo di governatore della Navarra, onde poter continuare a interessarsi delle vicende della Castiglia, sino a quando sub\u00ec una dura sconfitta nella prima battaglia di Olmedo, del 1445, dove suo fratello, Enrico, venne ferito a una mano e la ferita, andata in gangrena lo port\u00f2 alla morte dopo circa un mese.\nGiovanni nel 1443 nomina Alfonso Sidoti governatore della citt\u00e0 di Patti, in quel periodo, pensava a risposarsi e, a Torrelobat\u00f3n, il 1\u00ba aprile 1444, si era unito in matrimonio con Giovanna Enr\u00edquez (1425-1468), figlia dell'ammiraglio di Castiglia, signore di Medina de Rioseco e conte di Melgar, Federico Enr\u00edquez de Mendoza, e di Marina Fern\u00e1ndez di Cordoba e Ayala (?-1431), signora di Casarrubios del Monte.\nI contrasti tra Carlo e Giovanni iniziarono quando il figlio, dopo contatti con il conestabile \u00c1lvaro de Luna accett\u00f2 una pace della Navarra con la Castiglia che il padre Giovanni, probabilmente influenzato dalla famiglia della moglie, non accett\u00f2. Il contrasto port\u00f2 alla formazione di due partiti, i \"beamonteses\", seguaci della famiglia Beaumont, partigiani di Carlo e gli \"agramonteses\" partigiani dell'antica casa nobiliare degli Agramont, per Giovanni. La guerra civile che, nel 1451, scoppi\u00f2 in Navarra, si risolse con la sconfitta di Carlo nella battaglia di Aibar, del 1452, nonostante che Bianca, sorella e figlia dei due contendenti, nonch\u00e9 moglie dell'erede al trono di Castiglia, Enrico l'Impotente, chiedesse al suocero Giovanni II di Castiglia di aiutare il fratello, Carlo. Carlo fu fatto prigioniero e dovette promettere al padre che avrebbe rispettato le volont\u00e0 testamentarie della madre e avrebbe preteso la corona di Navarra solo alla morte del padre. Dopo la liberazione, Carlo and\u00f2 in esilio a Napoli, dallo zio e fratello di Giovanni, il re della corona d'Aragona e di Napoli, Alfonso V, che lo sostenne con il papa Callisto III, mentre Giovanni, nel frattempo, in accordo con il genero, Gastone IV di Foix, marito dell'altra figlia, Eleonora, stava tentando di diseredare il figlio, Carlo.\nRe della Corona d'Aragona.\nMorto Alfonso V, nel 1458, Giovanni fu incoronato re nel castello di Caltagirone e divenne Giovanni II, re della corona d'Aragona, mentre Carlo, rappacificato con il padre, rientr\u00f2 in Navarra, dove, appena rientrato (1459), intavol\u00f2 trattative per unirsi in matrimonio con la sorellastra del re di Castiglia, Enrico l'Impotente, Isabella di Castiglia; ma Giovanni e soprattutto la matrigna, Giovanna Enr\u00edquez, si opposero perch\u00e9 nelle loro intenzioni Isabella avrebbe dovuto sposare il loro figlio Ferdinando, di sette anni. La controversia port\u00f2 nuovamente la tensione ad alti livelli tanto che Giovanni escluse il figlio, Carlo, dalla successione e ordin\u00f2 che venisse arrestato, a Lleida il 2 dicembre del 1460. Carlo fu tenuto in prigione ad Aitona e poi a Morella. Le \"cortes\" catalane si riunirono il 25 febbraio del 1461 e decretarono che Giovanni dovesse liberare il figlio, cosa che fece immediatamente ed inoltre gli imposero il concordato di Villafranca, del 21 giugno 1461, in cui Carlo risultava essere il re legittimo di Navarra, il luogotenente della Catalogna ed erede della corona d'Aragona.\nCarlo per\u00f2, il 23 settembre di quello stesso anno, mor\u00ec, circa tre mesi dopo avere ottenuto ci\u00f2 che gli spettava. La sua morte fu causata, forse, da tubercolosi, per\u00f2 vi furono voci che attribuirono la morte ad avvelenamento, da addebitare alla regina Giovanna.Nel frattempo la regina era stata nominata luogotenente della Catalogna. Le \"cortes\" allora si riunirono e notificarono a Giovanni ed alla regina di non mettere piede in Catalogna senza il loro permesso.\nLa regina, Giovanna, che gi\u00e0 si trovava in Catalogna con il figlio Ferdinando, si rifugi\u00f2 nel castello di Gerona. All'inizio del 1462 i realisti catalani, approfittando di una rivolta contadina del mese di febbraio si raccolsero in armi, dando inizio a una guerra civile. Il re Giovanni, dopo essersi alleato al genero, Gastone IV di Foix (promettendo alla figlia, Eleonora di Navarra, in eredit\u00e0 la corona di Navarra, anzich\u00e9 all'altra figlia, Bianca, che, de jure, era gi\u00e0 regina di Navarra) chiese, con i trattati di Sauveterre e Bayonne del maggio 1462, al re di Francia, Luigi XI, l'aiuto dell'esercito francese (in cambio di 200.000 scudi e delle contee del Rossiglione e della Cerdagna) mentre le \"cortes\" catalane o \"Generalitat\" (Diputaci\u00f3n General) organizzavano un esercito, che si diresse su Gerona dove si trovava la regina Giovanna, che assediata nella citt\u00e0, la difese, assieme ai suoi sostenitori molto energicamente e coraggiosamente da permettere l'intervento del re, Giovanni con l'esercito che obblig\u00f2 i catalani a togliere l'assedio.\nLa guerra contro la Catalogna.\nMentre il re Giovanni organizzava il suo esercito composto da aragonesi, catalani e francesi, per schiacciare la rivolta, la Generalitat (le \"cortes\" catalane) eman\u00f2 un decreto che dichiarava Giovanni e la regina, Giovanna, nemici della Catalogna e nel frattempo, per sostituire Giovanni, cercava un sovrano, a cui offrire la corona del regno di Aragona, tra i discendenti degli aspiranti alla corona d'Aragona, vacante alla morte del re Martino I di Aragona, nel 1410, che poi fu deciso da un arbitrato, che port\u00f2 al Compromesso di Caspe, del 1412. La Generalitat offr\u00ec il trono prima (1462) al re di Castiglia, Enrico IV, poi (1463) al conestabile del Portogallo, Pietro(discendente di Giacomo II, conte di Urgell, uno dei pretendenti al trono, nel 1410, e quindi un discendente di Alfonso IV di Aragona) ed infine (1466) al conte di Provenza, Renato d'Angi\u00f2, e la guerra si protrasse per dieci anni sino al 1472, e termin\u00f2 con la capitolazione di Pedralbes, il 24 ottobre 1472.\nNel 1468 nomin\u00f2 il figlio Ferdinando il cattolico re di Sicilia.\nNel 1469, Giovanni era riuscito a fare sposare Ferdinando con Isabella la cattolica, coronando cos\u00ec il sogno della moglie, Giovanna, che era gi\u00e0 morta da un anno, ottenendo l'aiuto della Castiglia nella guerra civile.\nGiovanni invece fece guerra, ma senza fortuna, al re di Francia, Luigi XI, per rientrare in possesso delle contee del Rossiglione e di Cerdagna, che, alla fine della guerra civile, aveva dovuto consegnare alla Francia, e che cercavano di resistere all'annessione. Le contee furono poi riconquistate da suo figlio, Ferdinando, il futuro Ferdinando II il cattolico, nel 1493.\nUltimi anni ed eredit\u00e0.\nGiovanni II prese parte anche alla guerra civile castigliana del 1474-75, in appoggio alla nuora, Isabella.\nNella vecchiaia Giovanni perse la vista a causa della cataratta, ma la recuper\u00f2 grazie a un'operazione eseguita dal suo medico Abiathar Crescas, un ebreo.\nGiovanni II mor\u00ec a Barcellona, il 19 gennaio del 1479, all'et\u00e0 di 82 anni, e fu tumulato nel Monastero di Santa Maria di Poblet a L'Espluga de Francol\u00ed, a circa cento chilometri da Barcellona.\nGli succedette sul trono della corona d'Aragona Ferdinando, nato dal suo secondo matrimonio, che era gi\u00e0 re consorte di Castiglia, associato alla moglie Isabella; mentre sul trono di Navarra gli succedette la figlia Eleonora, nata dal suo primo matrimonio, che aveva sposato Gastone IV di Foix, portando la Navarra sotto l'influenza francese.\nGiovanni, che rappresentava la vecchia stirpe dei conti di Barcellona per discendenza materna mentre, da parte di padre, discendeva dal casato di Trast\u00e1mara, una discendenza illegittima dei reali di Castiglia e, per diritto ereditario era anche re di Sicilia e Sardegna, \u00e8 considerato uno dei sovrani pi\u00f9 noti del XV secolo, ma anche uno dei pi\u00f9 corrotti.\nDiscendenza.\nGiovanni ebbe dal primo matrimonio con Bianca di Navarra quattro figli, altri quattro dal secondo matrimonio, diversi figli da alcune amanti:"}
{"id": "312596", "revid": "1776051", "url": "https://it.wikipedia.org/wiki?curid=312596", "title": "Decorati con la croce di cavaliere con fronde di quercia e spade", "text": "Di seguito una lista dei soldati della Wehrmacht decorati con la Croce di cavaliere con fronde di quercia e spade. Questa la distribuzione all'interno delle forze armate della Germania nazista:"}
{"id": "312599", "revid": "37401", "url": "https://it.wikipedia.org/wiki?curid=312599", "title": "Enmerkar", "text": "Era figlio di Meskiaggasher re-sacerdote del villaggio di Eanna che verr\u00e0 inglobato in Uruk. Secondo la \"Lista dei re sumeri\" il suo regno dur\u00f2 427 anni: taluni studiosi interpretano per\u00f2 la durata riportata nella lista come 27 anni, altri come solo 7. \nStoria.\nSecondo la mitologia mesopotamica, l'eroe Gilgame\u0161 sarebbe il successore di Lugalbanda, a sua volta successore di Enmerkar. Le sue gesta sono ricordate in almeno due poemi epici della letteratura sumera: \"Enmerkar e il signore di Aratta\", dove viene descritta l'invenzione della scrittura che serve per il commercio con una favolosa citt\u00e0 tra i monti dell'Iran, ed \"Enmerkar e Enshuhgirana\".\nSecondo David Rohl da Enmerkar deriva il biblico Nimrod fondatore di Erek \"(Uruk)\" citato nel Genesi 10. Infatti la scritta in ebraico di Nimrod \u00e8 \"NMR(d)\", ed aggiungendovi le vocali si ottiene \"eNMeR(kar)\" col suffisso \"-kar\" significante cacciatore. Nella Bibbia Nimrod \u00e8 il grande cacciatore che osa affrontare Dio, da cui il suffisso \"D\" di \"NIM(D)\" che cambia il senso della parola in \"arrogante\".\nAlcuni hanno identificato Enmerkar con il costruttore della Torre di Babele ricordata nella Bibbia. \u00c8 invece pi\u00f9 probabile che il mito della torre di Babele sia nato dal ricordo dello ziggurat costruito come tempio di Enki nella citt\u00e0 di Eridu. Corrisponde all'epoca del passaggio del centro culturale dei sumeri da Eridu ad Uruk, descritto nel mito della sottrazione dei Me al dio Enki da parte della dea Inanna. Archeologicamente corrisponde alla fondazione di Uruk verso il 3500 a.C., qualche tempo dopo le tracce del primo diluvio storico in Mesopotamia trovate nella vicina citt\u00e0 di Ur."}
{"id": "312600", "revid": "287204", "url": "https://it.wikipedia.org/wiki?curid=312600", "title": "Serie C (disambigua)", "text": ""}
{"id": "312603", "revid": "1863966", "url": "https://it.wikipedia.org/wiki?curid=312603", "title": "Ferdinando I di Napoli", "text": "Biografia.\nL'eredit\u00e0 paterna.\nNell'intento di assicurare un buon futuro al figlio illegittimo, suo padre Alfonso lo aveva chiamato a Napoli. Su disposizione del re, il 26 luglio 1438, il governatore de Corella, il vescovo Borja e il giovane Ferrante, con il suo seguito di giovani gentiluomini catalani, salparono da Barcellona per l'Italia. Il proposito di Alfonso era di preparare il suo unico figlio, anche se illegittimo, per il ruolo di erede del regno che stava conquistando. L'intera compagnia, il 19 agosto sbarc\u00f2 a Gaeta, dove Ferrante si ricongiunse con il padre, che conosceva appena. Fra padre e figlio si svilupp\u00f2 presto un forte legame affettivo, poich\u00e9 Alfonso apprezzava l'acuta intelligenza e il coraggio del giovane, mentre Ferrante mostrava una reverente venerazione per il suo genitore. Alfonso, il 9 settembre del 1438, cre\u00f2 Ferrante cavaliere sul campo di Maddaloni dove Renato d'Angi\u00f2-Valois, sfidato a battaglia, non si era presentato.\nSuccessivamente Ferrante, a seguito della morte dello zio Pedro, nell'aprile 1439 fu nominato luogotenente generale del regno. Il 17 febbraio 1440 il re Alfonso, per autorit\u00e0 propria, legittim\u00f2 e dichiar\u00f2 suo erede al trono di Napoli il figlio naturale Ferrante e quindi, nel gennaio 1441, si assicur\u00f2 l'approvazione del parlamento dei baroni del regno che aveva convocato a Benevento. Il re Alfonso, sempre preoccupato per la successione, il 3 marzo 1443 nel monastero di San Liguoro confer\u00ec a Ferrante il titolo di duca di Calabria e ottenne, a seguito di una petizione da lui manovrata, che il parlamento dei baroni allora riunito proclamasse il proprio figlio erede legittimo al trono.\nIl riconoscimento dei diritti di successione di Ferrante fu suggellato dalla bolla \"Regnans in altissimis\" emanata dal papa Eugenio IV nel luglio 1443 e in seguito confermato nel 1451 da Niccol\u00f2 V. Ferrante nel 1444 si spos\u00f2 con l'ereditiera Isabella di Taranto, figlia di Tristano di Chiaromonte e Caterina Orsini del Balzo, erede designata del principe di Taranto Giovanni Antonio Orsini del Balzo, suo zio materno, che non aveva figli. Isabella era anche nipote della regina Maria d'Enghien che, avendo sposato Ladislao I d'Angi\u00f2, era stata pertanto regina di Napoli, di Sicilia e del Regno di Gerusalemme dal 1406 al 1414.\nCos\u00ec come stabilito dal padre, Ferrante gli succedette sul trono di Napoli nel 1458, all'et\u00e0 di 35 anni; ma papa Callisto III, mal disposto nei suoi confronti, con bolla del 12 luglio dichiar\u00f2 vacante il trono di Napoli non riconoscendo la successione di Ferrante perch\u00e9, a suo dire, egli non era figlio n\u00e9 legittimo n\u00e9 naturale di Alfonso V d'Aragona, ma figlio di un servitore moro. Il pontefice mor\u00ec nell'agosto del 1458 senza per\u00f2 raggiungere il suo obiettivo; il suo successore, papa Pio II (1458-1464), invece, riconobbe come legittimo sovrano Ferrante, il quale fu incoronato solennemente il 4 febbraio 1459 nella Cattedrale di Barletta. Malgrado ci\u00f2, il rivale Giovanni d'Angi\u00f2, approfittando del malcontento dei baroni napoletani, decise di tentare la riconquista del trono della sua dinastia, perduto dal padre, e invase Napoli.\nLa guerra angioino-aragonese (1460-1464).\nFerrante fu inizialmente sconfitto dagli Angioini e dai baroni ribelli nella battaglia di Sarno il 7 luglio 1460. In tale occasione fu salvato dall'intervento di genti d'arme, \"provisionati\" e \"coscritti\", della Citt\u00e0 della Cava capeggiati dai capitani Giosu\u00e8 e Marino Longo: questi, giunti in localit\u00e0 Foce di Sarno, discesero dal monte e attaccarono gli Angioini che, sorpresi e non potendo determinare l'entit\u00e0 dell'attacco, furono costretti ad arretrare concedendo a re Ferrante la possibilit\u00e0 di aprirsi per la via di Nola la fuga verso Napoli. Fortunatamente per lui quella battaglia non ebbe esito decisivo, anzi il sovrano ottenne ulteriori aiuti dal duca di Milano Francesco Sforza (condotti dal fratello Alessandro Sforza e dal nipote Roberto di San Severino conte di Caiazzo), da papa Pio II e infine dal condottiero albanese Giorgio Castriota Scanderbeg, debitore al re della protezione avuta in passato da Alfonso.\nLe sorti della guerra si capovolsero a favore di Ferrante I il 18 agosto 1462 in Puglia con la battaglia di Troia, dove il re Ferrante ed Alessandro Sforza inflissero una definitiva sconfitta ai loro avversari. Dopo la battaglia la schiera dei nemici di Ferrante and\u00f2 costantemente disgregandosi. Nel settembre 1463, Marino Marzano, principe di Rossano, assediato in Sessa fu costretto a capitolare mentre a Giovanni d'Angi\u00f2 fu concesso di rifugiarsi sull'isola d'Ischia. Il 16 novembre la morte di Giovanni Antonio Orsini del Balzo priv\u00f2 il fronte angioino del suo pi\u00f9 influente capo e finanziatore. Con la morte del principe di Taranto si realizzava il disegno originario di Alfonso V d'Aragona di fare di Taranto il principato-cardine nelle mani sue e dei suoi eredi. Il feudo pugliese fu ereditato da sua moglie Isabella e divenne un punto di forza fondamentale per le risorse di Ferrante.\nRimaneva da conquistare l'isola d'Ischia, ultimo baluardo angioino, che era difesa dai fratelli Carlo e Giovanni Toreglia; questi con otto galee infestavano il golfo di Napoli al punto tale che re Ferrante chiese l'intervento di suo zio Giovanni II d'Aragona che gli mand\u00f2 aiuti navali. Nella primavera del 1464, Giovanni d'Angi\u00f2, vistosi ormai isolato e sconfitto, ripart\u00ec con due galee per la Provenza.\nVentennio di prosperit\u00e0.\nLa fine della ribellione dei baroni fu seguita da venti anni di pace interna che consent\u00ec al re Ferrante di rinforzare lo Stato e di accrescerne la ricchezza. La confisca delle terre dei baroni ribelli trasform\u00f2 il rapporto di forza tra la Corona e la nobilt\u00e0 del regno. Ferrante fu generoso con chi era stato leale alla sua causa, mentre elimin\u00f2 coloro che gli furono ostili. Il re Ferrante non apport\u00f2 modifiche all'apparato statale del regno di Napoli lasciando la burocrazia e le procedure amministrative cos\u00ec come le aveva impostate il padre Alfonso. Il re Ferrante, sempre diffidente verso i baroni, spinse i suoi sudditi a maggiore vigore economico con l'introduzione di nuove misure che di fatto consentivano, a tutta la popolazione del regno, di godere di maggiore libert\u00e0 nella vita quotidiana. Con una legge del 1466, consent\u00ec ai coltivatori di disporre liberamente dei propri prodotti, svincolandoli dall'obbligo di dover vendere le derrate al signore locale al prezzo da lui fissato.\nLe citt\u00e0 demaniali acquisirono sempre maggiore importanza mentre imponeva maggiori controlli sul potere baronale. Nel regno, gli ebrei protetti dal re Ferrante svolgevano una notevole attivit\u00e0 artigiana e commerciale. Per le libert\u00e0 comunali fu un momento importante. Il re stesso concesse statuti alle citt\u00e0 demaniali e ratific\u00f2 quelli concessi dai baroni, favorendo la crescita di un'aristocrazia urbana come contrappeso alla nobilt\u00e0 feudale. Nel ventennio di pace interna al regno, la numerosa famiglia fu utilizzata da Ferrante I per consolidare la dinastia con una serie di alleanze matrimoniali. Nel 1465, Alfonso, suo primogenito, spos\u00f2 Ippolita Maria Sforza. Il Ducato di Bari fu assegnato prima a Maria Sforza e, dopo la sua morte, a Ludovico il Moro. La principessa Eleonora, figlia di Ferrante, and\u00f2 in sposa ad Ercole d'Este. Dopo la morte della moglie Isabella di Chiaromonte, Ferrante conserv\u00f2 il legame con la Spagna sposando, il 14 settembre 1477, la cugina Giovanna, sorella di Ferrante il Cattolico.\nLa congiura dei baroni.\nLe alleanze di Ferrante poggiavano principalmente sugli Sforza di Milano e gli Estensi di Modena e Ferrara. Nel 1480 le truppe ottomane, sotto il comando di Maometto II, occuparono Otranto, massacrando la maggior parte della popolazione. L'anno successivo la citt\u00e0 fu riconquistata dal figlio Alfonso, duca di Calabria.\nIl suo governo centralista port\u00f2 nel 1485 a un tentativo di rivolta da parte dei baroni, tra i quali Pirro del Balzo, duca d'Andria e di Venosa, suo fratello Angilberto duca di Nard\u00f2, i Caracciolo di Melfi, Francesco Coppola, Conte di Sarno, e Antonello Sanseverino, Principe di Salerno, appoggiati da papa Innocenzo VIII. L'insurrezione fu stroncata e molti nobili, ingannati con la promessa di Ferrante di un'amnistia generale, furono incarcerati a Castelnuovo per sua precisa volont\u00e0.\nLa fine del regno.\nNel 1486 Ferrante partecip\u00f2 alla guerra per il ducato di Milano in appoggio agli Sforza. Incoraggiato da Ludovico Sforza, nel 1493 il re di Francia Carlo VIII, erede dei pretendenti angioini di Napoli, si preparava ad invadere l'Italia per la conquista del Regno e Ferrante comprese di essere di fronte al pi\u00f9 grande pericolo che avesse mai affrontato. Con un istinto quasi profetico mise in guardia i principi italiani rispetto alla calamit\u00e0 che stava per abbattersi su di loro, ma le trattative con papa Alessandro VI e con Ludovico il Moro fallirono e Ferrante mor\u00ec prima di avere assicurato la pace al suo regno.\nFerrante ebbe in dono un grande coraggio e una notevole abilit\u00e0 politica. Remuner\u00f2 generosamente chi era stato leale alla sua causa, mentre fu severo, vendicativo e crudele verso i suoi nemici. Completamente italianizzato, continu\u00f2 tuttavia l'opera edilizia paterna verso la citt\u00e0 di Napoli. A lui si deve un primo ampliamento della cinta delle mura, al quale fece seguito un secondo nel 1499. Dei suoi tempi sono il bellissimo Palazzo Como, ora sede del Museo Filangieri (costruito fra il 1464 e il 1490), il Palazzo Diomede Carafa (1470), la facciata del Palazzo Sanseverino, ora della Chiesa del Ges\u00f9 Nuovo (1470), nonch\u00e9 la Porta Capuana.\nFerrante mor\u00ec il 28 gennaio del 1494. Sul trono gli succedette il figlio Alfonso II di Napoli, che a sua volta abdicher\u00e0 molto presto in favore del proprio figlio Ferrandino a causa dell'invasione tanto temuta da Ferrante di Carlo VIII di Francia, che nel 1494 cal\u00f2 in Italia.\nLa mossa non sort\u00ec gli effetti sperati: la stirpe aragonese era ormai pericolosamente vacillante e l'imminente arrivo del sovrano francese spinse molti nobili napoletani a schierarsi dalla parte dell'invasore, agevolando la futura caduta dei reali dal trono.\nFerrandino mor\u00ec precocemente senza eredi nel 1496, all'et\u00e0 di 28 anni. Il trono fu affidato a Federico I di Napoli, che era figlio di Ferrante e di sua moglie, Isabella di Taranto; fratello di Alfonso II, fu Re di Napoli dal 1496 al 1503. Al momento della salita al trono di Federico, non si erano ancora spente le rivendicazioni francesi alla corona di Napoli. A queste si aggiunsero le nuove aspirazioni di Ferdinando il Cattolico cugino di Federico. Il regno fu invaso e conquistato con le armi nel 1504 da Ferrante il Cattolico che pose definitivamente fine alla dinastia di Alfonso V d'Aragona sul trono di Napoli.\nAspetto e personalit\u00e0.\nFerrante fu di media statura, castano di capelli e di volto brunastro. Si diceva che fosse dotato addirittura d'una forza sovrumana, a tal punto che un giorno, recatosi alla Basilica di Santa Maria del Carmine per ascoltare la messa, incontr\u00f2 in piazza del Mercato un toro inferocito che seminava il terrore tra i presenti e lo ferm\u00f2 afferrandolo per un corno.\nGaetano Canzano Avarna cos\u00ec lo descrive:\nIn effetti, se remuner\u00f2 generosamente coloro che erano stati leali alla sua causa, quali il conte Onorato II Caetani, fu viceversa severo, vendicativo e crudele verso i propri nemici, e non di rado ricorse all'inganno e a false promesse pur di attirarli nella propria rete.\nCome il padre, egli si mostr\u00f2 religioso, tanto da assistere alla messa in ginocchio e da proseguire la tradizione di lavare i piedi ai poveri il Gioved\u00ec Santo.\nFu uomo assai passionale, nutriva un'attrazione quasi patologica nei confronti delle giovani donne e, nonostante le numerose amanti e concubine, am\u00f2 tantissimo la propria consorte Isabella di Chiaramonte, donna dalle eccezionali virt\u00f9, la cui morte lo afflisse grandemente. Come padre fu assai presente e affezionatissimo alla propria prole, noto \u00e8 soprattutto il fortissimo affetto mostrato per le proprie figlie femmine e per la primogenita Eleonora.\nAmava sommamente i bambini e gli piaceva circondarsene, difatti quando la stessa Eleonora si rec\u00f2 in visita a Napoli nel 1477, Ferrante la persuase a lasciare presso la propria corte, oltre al neonato appena partorito, anche la piccola nipote Beatrice, la quale egli poi crebbe come una figlia. Prese altres\u00ec sotto la propria protezione i due orfani del conte don Diego Cavaniglia, ovvero Troiano e Nicolina, come aveva a suo tempo protetto anche lo stesso Diego, rimasto prestissimo orfano di padre. \nQuando fece incarcerare il cognato Marino Marzano per il tradimento della congiura dei baroni, Ferrante si prese cura delle nipoti e particolarmente di Camilla, che fu educata presso la sua corte. Presso di lui aveva pure trovato rifugio la piccola Maria Balsa, figlia del despota di Serbia o pi\u00f9 probabilmente del signore di Misia, che insieme alla zia Andronica Cominata fuggiva dalla Grecia invasa dai turchi.\nDiscendenza.\nFigli legittimi.\nDalla prima moglie Isabella di Chiaromonte ebbe sei figli:\nDalla seconda moglie Giovanna d'Aragona ebbe una figlia:\nStorici ottocenteschi sostengono l'esistenza anche d'un secondo figlio maschio della coppia: Carlo, morto bambino.\nFigli illegittimi.\nDalla concubina Diana Guardato:\nDa Marchesella Spitzata, sorella del suo cappellano e del suo montiero:\nDa Piscicella Piscicelli:\nDa Eulalia Ravignano:\nControversa \u00e8 la situazione relativa ai figli avuti da Giovannella Caracciolo, la pi\u00f9 bella tra le figlie del conte Giacomo di Brienza, che Ferrante ottenne a forza nel 1472 tramite accordi col padre, ma senza il consenso n\u00e9 della madre n\u00e9 della diretta interessata. Giovannella, che doveva essere molto giovane (\u00e8 definita una puta, cio\u00e8 una bambina), rimase a corte per circa due anni. I \"Successi tragici et amorosi\" di Silvio Ascanio Corona riferiscono che diede a Ferrante tre figli:\nAltre fonti la dicono madre di Cesare e Alfonso, che i \"Successi\" indicano invece come figli di Piscicella, nonch\u00e9 di Ferdinando, conte di Arena e Stilo, e Leonora. \u00c8 chiaro che non pot\u00e9 essere madre di tutti costoro, in relazione sia alla giovane et\u00e0, sia al poco tempo trascorso a corte, sia al noto uso di anticoncezionali che Alfonso aveva procurato al padre dall'Oriente.\nNella cultura di massa.\nLetteratura.\nFerrante \u00e8 protagonista:\nCompare inoltre come personaggio nel romanzo \"La duchessa di Milano\"\" di Michael Ennis (1992), nonch\u00e9 nei fumetti:\nOnorificenze.\nIl 29 settembre 1465 Ferrante fond\u00f2 il famoso Ordine dell'Ermellino, del quale furono insigniti lo stesso sovrano, il figlio Alfonso, il nipote Ferrandino e molte altre personalit\u00e0 importanti, quali Ercole I d'Este, Galeazzo Maria Sforza, Ludovico il Moro, Federico da Montefeltro e Carlo I di Borgogna."}
{"id": "312604", "revid": "119402938", "url": "https://it.wikipedia.org/wiki?curid=312604", "title": "Kurt Diebner", "text": "Biografia.\nIl progetto di Diebner era in concorrenza con quello di Werner Karl Heisenberg, che apparentemente era diretto a sviluppare energia nucleare e creare plutonio. Alcune fonti sostengono che Heisenberg era il capo dei fisici nucleari nazisti, ma in termini finanziari i vertici dello stato tedesco ritenevano Kurt Diebner e il suo progetto pi\u00f9 importanti. Il progetto di Diebner fu sotto il comando del Generale Eric Schumann. Dopo l'attentato del 20 luglio 1944 a Hitler, Heinrich Himmler e le SS presero il controllo del progetto nazista per la bomba atomica. \nDiebner fu portato negli Stati Uniti alla fine della guerra mediante l'Operazione Paperclip. Molto di quello che Diebner e la sua squadra fecero durante la guerra \u00e8 ancora sconosciuto ed al riguardo sono state fatte molte speculazioni. Un libro di Rainer Karlsch (\"Hitlers Bombe\", \"Deutsche Verlagsanstalt\", 2005) afferma sulla base di testimonianze che la squadra di Diebner effettu\u00f2 due test, uno sull'isola di R\u00fcgen con una bomba sporca e l'altro presso la base militare di Ohrdruf, in Turingia.\nSecondo la ricostruzione di Karlsch, il gruppo di ricerca guidato da Diebner, al centro sperimentale di Gottow, sito nei dintorni di Berlino e coperto dal segreto di Stato, riusc\u00ec a costruire un reattore nucleare tra il 1943 e il 1944 e addirittura ottenne sia pur per pochi minuti o ore una reazione a catena nell'autunno del 1944. \u00c8 altres\u00ec noto che Heisenberg non riusc\u00ec mai a costruire un reattore funzionante.\nIl racconto di Karlsch presenta molte analogie con le memorie del giornalista Luigi Romersa, inviato dal Duce nell'ottobre 1944 in Germania per comprendere i segreti delle nuove armi di Hitler (\"Le armi segrete di Hitler\", Mursia, 2005, in 4 volumi). Romersa racconta il suo incontro con G\u00f6bbels a Berlino e poi con Hitler a Rastenburg, la visita alla base di Peenem\u00fcnde, dove assistette all'assemblaggio della V2 e conobbe lo scienziato tedesco Wernher von Braun; ma soprattutto il suo essere testimone di un esperimento di deflagrazione a terra di un ordigno nucleare sull'isola di R\u00fcgen, nel mar Baltico."}
{"id": "312615", "revid": "33689", "url": "https://it.wikipedia.org/wiki?curid=312615", "title": "Prestigiazione", "text": ""}
{"id": "312616", "revid": "124052732", "url": "https://it.wikipedia.org/wiki?curid=312616", "title": "Warez", "text": "Warez \u00e8 un termine in gergo informatico che indica materiale, prevalentemente software, distribuito in violazione del copyright che lo protegge.\nOrigine del termine.\nStoricamente il termine non \u00e8 associato ad alcuno scopo di lucro, quanto piuttosto di perdita di profitto per il mancato acquisto del prodotto informatico: la vendita non \u00e8 caratteristica del \"Warez\". Solitamente ci si riferisce a distribuzioni di software ad opera di gruppi organizzati e limitatamente alla cerchia di amici e conoscenti o utenti con i medesimi interessi, in contrapposizione con le reti peer-to-peer. \nLe origini del termine risalgono ai primi circoli underground di appassionati di computer che si scambiavano programmi attraverso le BBS e, da allora, si \u00e8 evoluto fino ad indicare uno o pi\u00f9 software distribuiti illegalmente (da cui la forma plurale di \"(soft) Wares\" distorta con carattere lievemente dispregiativo in \"Warez\").\nIn lingua inglese, \"warez\" \u00e8 utilizzato come sostantivo o come verbo.\nLe persone che distribuiscono warez sono indicati come \"pirati informatici\", mentre coloro che rimuovono le protezioni del software sono noti come \"cracker\". Solitamente sono i \"cracker\" i primi a diffondere in rete il software che hanno illegalmente modificato; probabilmente, ci\u00f2 \u00e8 la ragione per la quale sono conosciuti piuttosto col nome di \"pirati informatici\" e per cui nel gergo comune si \u00e8 diffuso tal termine, a dispetto di quello di \"cracker\", relativamente poco usato e spesso erroneamente confuso con quello di \"hacker\". Sostanzialmente la differenza st\u00e0 nel fatto che un \"cracker\" \u00e9 un \"distruttore\" mentre un \"hacker\" \u00e9 un \"creativo\".\nDiffusione.\nUltimamente il \"Warez\" \u00e8 sempre pi\u00f9 associato al concetto di lucro, a causa dei numerosi siti internet che offrono collegamenti a download illegali, previo pagamento di un compenso. In altri casi non \u00e8 richiesta alcuna forma di pagamento diretta, ma il lucro deriva dall'utilizzo di forme di pubblicit\u00e0 invasiva, talvolta anche di tipo virale. Un rischio per l'utente che ricerca materiale di questo tipo \u00e8 costituito dai cosiddetti siti \"warez\" civetta: il download effettuato non contiene il programma scelto, bens\u00ec variet\u00e0 di trojan, malware e worm. Lo scopo \u00e8 alimentare le oramai vaste botnet, usate per vari scopi illeciti.\nMolto spesso i pirati informatici ricorrono ai motori di ricerca pi\u00f9 comuni, come Google, per trovare crack, patch, keygen, i quali modificano il programma per rendere funzionante la versione completa a pagamento. I pirati informatici diffondono anche codici seriali acquistati legalmente oppure ottenuti attraverso il metodo della forza bruta."}
{"id": "312617", "revid": "2176804", "url": "https://it.wikipedia.org/wiki?curid=312617", "title": "Patto Briand-Kellogg", "text": "Il patto Briand-Kellogg altrimenti noto come trattato di rinuncia alla guerra o patto di Parigi \u00e8 un trattato multilaterale, stilato a Parigi il 27 agosto 1928 ed entrato formalmente in vigore il 24 luglio 1929, con il fine di eliminare la guerra quale strumento di politica internazionale.\nStoria del trattato.\nIl ministro degli Esteri francese Aristide Briand nella primavera del 1927 propose al segretario di Stato statunitense Frank Kellogg un patto bilaterale di non aggressione sperando di vincolare gli Stati Uniti d'America ad una rete di protezione internazionale contro possibili volont\u00e0 guerrafondaie della Germania contro la Francia. Kellogg abbracci\u00f2 l'idea, ma propose la conversione in un accordo generale multilaterale.\nKellogg voleva infatti approfittare dell'occasione per proporre anche a Germania, Italia, Giappone, Gran Bretagna di sedere allo stesso tavolo, per affrontare una questione che aveva certamente una portata ben pi\u00f9 ampia del solo rapporto di alleanza tra Francia e Stati Uniti. Venne steso un testo che risultava aperto all'adesione incondizionata di tutti gli altri paesi.\nLa guerra, considerata fino ad allora la prerogativa regina della sovranit\u00e0 degli Stati, veniva spogliata proprio della sua liceit\u00e0: gli Stati si proponevano di rinunciare a far valere i loro interessi con la forza delle armi.\nI due principali articoli del trattato, composto da tre articoli, recitano infatti quanto segue:\nIl patto, le cui ratifiche vennero depositate a Washington fino al 1939 da 63 stati - tra i quali Stati Uniti d'America, Australia, Canada, Cecoslovacchia, Germania, Regno Unito, India, Stato libero d'Irlanda, Italia, Nuova Zelanda, Unione del Sudafrica, Polonia, Belgio, Francia e Giappone -, non trov\u00f2 per\u00f2 mai effettiva applicazione a causa delle lacune e delle omissioni su alcuni punti salienti.\nUn grave difetto del patto era l'assoluta mancanza di sanzioni che condannassero la violazione di quanto dallo stesso prescritto: nel testo del trattato si fa riferimento ad una qualche forma di sanzione solo nel \"Preambolo\", in cui si afferma che \"tutti i Paesi firmatari che cercheranno di sviluppare gli interessi nazionali, facendo ricorso alla guerra, saranno privati dei benefici del presente trattato\"; la perdita dei benefici consistendo nell'esposizione dello Stato trasgressore alle ritorsioni individuali o collettive degli altri paesi.\nInoltre, come sancito dall'Articolo II del trattato e come principio generale del diritto internazionale pattizio, la rinuncia alla guerra valeva esclusivamente nei rapporti reciproci tra gli stati contraenti ed era quindi privo di alcun valore verso quegli stati che erano rimasti fuori del trattato.\nInfine, il trattato evitava di regolamentare il diritto di adottare misure simili alla guerra, come la rappresaglia armata e, inoltre, la messa al bando della guerra come causa di risoluzione delle controversie tra gli stati firmatari non escludeva (bench\u00e9 nessuna parte del trattato vi faccia esplicito riferimento) il ricorso alla legittima difesa: la mancata adozione del trattato si deve proprio al fatto che gli stati firmatari continuarono a riservarsi il diritto incondizionato a ricorrere alla legittima difesa anche nei confronti degli altri firmatari.\nTutti i rappresentanti concordarono sulla necessit\u00e0 che fosse bandita la guerra come mezzo di risoluzione dei conflitti, ma, allo stesso tempo, stabilivano unanimemente che fosse impossibile rinunciarvi, poich\u00e9 era il solo modo per difendersi da un attacco o da un'invasione, e si appellavano al diritto di ricorrere alla legittima difesa come norma di diritto consuetudinario.\nGli stati firmatari furono infatti concordi con le dichiarazioni del segretario statunitense Kellogg il quale intervenendo all'\"American Society of International Law\", nel 1928, giustific\u00f2 la mancanza di un riferimento espresso alla legittima difesa nel proprio progetto, sulla base del \"riconoscimento implicito\" della stessa:\nConseguenze.\nNonostante la sua importanza nell'affermazione del principio del ripudio del conflitto armato come mezzo di risoluzione delle controversie fra le nazioni, il patto rimase pertanto, a causa del suo contenuto genericamente vago ed esteso, poco pi\u00f9 che una dichiarazione programmatica di intenti, priva di una reale efficacia pratica.\nNel 1945 tuttavia il Tribunale Internazionale Militare, instaurato a seguito della Seconda guerra mondiale per giudicare i crimini nazisti, pot\u00e9 esercitare la propria giurisdizione, nel corso del Processo di Norimberga, facendo riferimento proprio al Patto Briand-Kellogg quale base giuridica.\nL'articolo 6 dell'Accordo di Londra, istitutivo del Tribunale, aveva infatti definito crimine contro la pace: \"la pianificazione, la preparazione, l'inizio o la conduzione di una guerra di aggressione o di una guerra in violazione dei trattati internazionali, di accordi e assicurazioni, o la partecipazione in un comune piano di cospirazione per il completamento di qualcuno dei precedenti\".\nIl Tribunale, sulla base di quanto espresso in tale articolo e considerando che la Germania era tra gli Stati che avevano ratificato il patto di Parigi, valut\u00f2 quindi il ricorso tedesco alla guerra un crimine internazionale: il Tribunale sentenzi\u00f2 infatti che gli Stati, ratificando l'accordo di Parigi, avevano incondizionatamente condannato il ricorso alla forza come strumento politico, rinunciandovi cos\u00ec esplicitamente; ogni Stato che, dopo aver ratificato il Patto, avesse fatto ricorso alla guerra, avrebbe commesso un crimine."}
{"id": "312619", "revid": "7336", "url": "https://it.wikipedia.org/wiki?curid=312619", "title": "Lynard Skynard", "text": ""}
{"id": "312622", "revid": "125201787", "url": "https://it.wikipedia.org/wiki?curid=312622", "title": "Carla Bruni", "text": "Vive in Francia dall'et\u00e0 di sette anni, conduce una carriera da modella tra il 1987 e il 1998 per poi riconvertirsi nella musica come cantautrice. Ha scritto diversi brani dell'album \"Si j'\u00e9tais elle\" di Julien Clerc nel 2000, e ha pubblicato il suo primo album, \"Quelqu'un m'a dit\" nel 2002. Ha vinto, due anni dopo, la \"Victoires de la musique\" come l'artista musicale femminile dell'anno. Nel 2007, ha pubblicato il suo secondo album, \"No Promises\", poi \"Comme si de rien n'\u00e9tait\" nel 2008, \"Little French Songs\" nel 2013, \"A l'Olympia\" nel 2014 (\"live\") e \"French Touch\" nel 2017.\n\u00c8 la terza moglie dell'ex presidente della Repubblica francese Nicolas Sarkozy, dal quale ha avuto una figlia, Giulia, il 19 ottobre 2011. Secondo la rivista \"Forbes\" \u00e8 stata nel 2010 al 35\u00ba posto nella lista delle donne pi\u00f9 potenti del mondo. Impegnata nel sociale, nel 2009 ha creato la \"Fondation Carla Bruni-Sarkozy\" per promuovere l'accesso alla cultura e alla conoscenza a tutti.\nBiografia.\nProveniente per parte di padre da una ricca famiglia torinese di origine ebraica da tempo convertitasi al cattolicesimo, proprietaria del castello di Castagneto Po con annesso podere, stalle e allevamento suinicolo, all'et\u00e0 di 8 anni si trasferisce con i genitori a Parigi per paura di un rapimento da parte delle Brigate Rosse. Il nonno, Virginio Bruni Tedeschi, aveva fondato negli anni venti la CEAT, la seconda industria italiana della gomma dopo la Pirelli, poi venduta dal padre, il compositore e industriale Alberto Bruni Tedeschi, a met\u00e0 degli anni settanta. Dopo il trasferimento a Parigi, il padre si dedica all'attivit\u00e0 di compositore, fino a diventare direttore artistico del Teatro Regio di Torino.\nDopo gli studi presso scuole private in Svizzera, ritorna in Francia per iscriversi alla Facolt\u00e0 di Architettura alla Sorbona, che per\u00f2 lascia a 19 anni per diventare una modella a tempo pieno. Negli anni novanta diventa una delle modelle pi\u00f9 pagate al mondo, arrivando a guadagnare 7,5 milioni di dollari all'anno e lavorando con numerose case di moda, tra le quali Christian Dior, Paco Rabanne, Sonia Rykiel, Christian Lacroix, Karl Lagerfeld, John Galliano, Yves Saint-Laurent, Chanel, Versace.\nPer un periodo la Bruni vive presso Jean-Paul Enthoven e a un certo punto si innamora di suo figlio, il professore di filosofia Rapha\u00ebl Enthoven, e avvia una relazione con lui; a quel tempo, Rapha\u00ebl era sposato con la romanziera Justine L\u00e9vy, figlia del filosofo Bernard-Henri L\u00e9vy. Questa relazione, con la conseguente fine del proprio matrimonio, ispira alla L\u00e9vy il libro \"Rien de grave\", nel quale la scrittrice fa un ritratto al vetriolo del personaggio \"Paula\", la modella \"imbellita chirurgicamente\" che ruba il marito alla protagonista, descrivendola come una \"mantide\" e una \"sanguisuga con un sorriso da Terminator\". Da Rapha\u00ebl Enthoven la Bruni ha avuto nel 2001 un figlio, Aur\u00e9lien; allo stesso Rapha\u00ebl ha dedicato la canzone \"Rapha\u00ebl\", contenuta nel suo primo album \"Quelqu'un m'a dit\".\nNel 1998 esce dal mondo della moda per dedicarsi a un'altra sua passione, la musica. Nel 2000 compone i testi di alcune canzoni dell'album \"Si j'\u00e9tais elle\" di Julien Clerc. Comincia la sua carriera solista nel 2002, pubblicando l'album \"Quelqu'un m'a dit\", uscito in Italia l'anno dopo. Il disco ottiene un grande successo di critica e di vendite, soprattutto in Francia. Nel 2003 \u00e8 invitata al Festival di Sanremo come ospite. Lo stesso anno vince il Prix Raoul-Breton e nel 2004 vince il premio Victoires de la musique come artista femminile dell'anno.\nIl 15 gennaio 2007 esce in tutta Europa il suo secondo album \"No Promises\", interamente cantato in inglese. Da ottobre del 2007 e di nuovo nel 2008 Carla Bruni \u00e8 testimonial pubblicitario della Lancia Musa in due spot televisivi. Il 16 dicembre 2007 la stampa francese ha reso pubblica la sua relazione con il Presidente della Repubblica francese Nicolas Sarkozy, da poco separato dalla moglie C\u00e9cilia Attias, i due si erano conosciuti nel novembre 2007 a una cena da Jacques S\u00e9gu\u00e9la. La coppia si \u00e8 sposata il 2 febbraio 2008 al Palazzo dell'Eliseo, con una breve cerimonia in forma civile; le sue due testimoni sono state Farida Khelfa e Marine Delterme.\nL'11 luglio 2008 esce il suo terzo album \"Comme si de rien n'\u00e9tait\", cantato interamente in francese, con l'eccezione di due cover: \"You Belong to Me\", vecchia canzone del 1952 di Pee Wee King, Redd Stewart e Chilton Price, portata al successo da Jo Stafford, e \"Il vecchio e il bambino\" di Francesco Guccini. Il ricavato delle vendite dell'album \u00e8 devoluto in beneficenza.\nIl 1\u00ba dicembre 2008, Carla Bruni-Sarkozy \u00e8 nominata \"ambassadrice mondiale pour la protection des m\u00e8res et des enfants contre le SIDA\" presso il Fondo mondiale, l'Unicef e l'ONUSIDA. Il 23 aprile 2009, crea una fondazione col proprio nome: la \"Fondation Carla Bruni-Sarkozy\" per promuovere l'accesso al sapere e alla conoscenza verso i gruppi svantaggiati. Il 19 maggio 2010, lancia la campagna internazionale \"Born HIV Free\", per sensibilizzare l'opinione pubblica circa la possibilit\u00e0 di eliminare la trasmissione del virus HIV da madre a figlio entro il 2015.\nNel 2010, viene fatta oggetto di insulti e incitazioni a ucciderla, in Iran, da parte del quotidiano ultraconservatore \"Kayhan\", diretto da Hossein Shariatmadari, per la sua campagna a favore di Sakineh Mohammadi Ashtiani, condannata alla lapidazione per adulterio e omicidio.\nA partire dai primi di maggio del 2011 sono cominciate a girare voci della sua presunta gravidanza gemellare, notizia successivamente smentita dalla stessa Bruni, la quale annuncia ufficialmente il 17 maggio 2011 di aspettare un figlio dal presidente francese Nicolas Sarkozy. Il 19 ottobre dello stesso anno \u00e8 stata data notizia dagli stessi genitori della nascita di Giulia.\nNel gennaio del 2013 Carla Bruni \u00e8 tornata sulle scene musicali e ha pubblicato il suo primo singolo intitolato \"Chez Keith et Anita\" che anticipa l'uscita del suo quarto album in studio intitolato \"Little French Songs\". Per presentare questo lavoro, il 13 febbraio ha partecipato come ospite alla seconda serata del Festival di Sanremo, condotto da Fabio Fazio. Tra i brani, oltre a \"Chez Keith et Anita\" che cita Keith Richards e Anita Pallenberg, \"Mon Raymond\" dedicata al marito Nicolas Sarkozy e \"Dolce Francia\" adattamento in italiano della canzone di Charles Trenet \"Douce France\".\nIl 22 settembre 2017 \u00e8 tornata eccezionalmente in passerella alla settimana della moda di Milano per rendere omaggio a Gianni Versace nel ventennale della sua scomparsa, insieme alle colleghe Naomi Campbell, Claudia Schiffer, Cindy Crawford e Helena Christensen.\nIl 21 agosto 2019 riceve il premio Dalida, che le viene consegnato dal presidente della regione Calabria Mario Oliverio durante una serata presso il Teatro \"Dalida\" in fase di costruzione a Serrastretta, citt\u00e0 natale dei genitori della cantante italo-francese, dove hanno presenziato Cristiano Malgioglio e Barbara D'Urso. La Bruni, sebbene non presente fisicamente, interviene attraverso un videomessaggio in cui, commossa, dichiara: \"Per me ricevere il Premio Dalida \u00e8 un onore immenso. Io ho sempre adorato Dalida. Adoravo la sua voce, adoravo il suo viso, adoravo le sue canzoni e adoravo anche la sua malinconia\".\nFamiglia.\nNaturalizzata francese, \u00e8 figlia dell'industriale e compositore Alberto Bruni Tedeschi e della pianista e attrice Marisa Borini; \u00e8 sorella dell'attrice Valeria Bruni Tedeschi e cugina di secondo grado della ballerina e attrice Alessandra Martines. Aveva anche un fratello maggiore, Virginio, marinaio e fotografo, morto nel 2006 a 47 anni per complicazioni dovute all'HIV/AIDS, a cui sono dedicati la \"Fondation Virginio Bruni Tedeschi\", e il \"Troph\u00e9e Virginio\", e al quale aveva dedicato la canzone \"Salut marin\" contenuta nell'album \"Comme si de rien n'\u00e9tait\".\nI Bruni Tedeschi hanno origini ebraiche e fu il nonno Virginio ad adottare il doppio cognome in seguito al matrimonio con la cattolica Orsola Bruni. In Italia la famiglia viveva nel Castello di Castagneto Po, venduto nel 2009 da Carla, dalla sorella Valeria Bruni Tedeschi e dalla madre delle due, Marisa Borini, per 17,5 milioni di euro al principe saudita Al-Walid bin Talal, tredicesimo uomo pi\u00f9 ricco del mondo, in seguito divenuto il 14\u00ba.\nTra la fine del 2007 e l'inizio del 2008, l'imprenditore torinese Maurizio Remmert ha dichiarato essere il vero padre di Carla Bruni. La cosa era nota ed accettata da Alberto Bruni Tedeschi.\nLo stesso Remmert \u00e8 stato invitato numerose volte all'Eliseo in occasione di feste famigliari e private, comparendo spesso al fianco di Carla Bruni e Sarkozy, che si sono anche recati a visitarlo in Brasile. Attraverso suo padre biologico Carla Bruni ha una sorellastra, Consuelo Remmert, che frequenta regolarmente e che per un breve periodo ha lavorato come stagista dell'Eliseo.\nLa scoperta del padre biologico per Carla Bruni \u00e8 avvenuta dopo la morte del padre legale nel 1996, ed \u00e8 il momento centrale del film biografico \"\u00c8 pi\u00f9 facile per un cammello...\" che nel 2002 Valeria Bruni Tedeschi ha girato ispirandosi alla storia della sorella.\nOpinioni politiche.\nIn occasione delle elezioni presidenziali in Francia del 2007, Carla Bruni, non avendo (ancora) la cittadinanza francese, non pot\u00e9 votare. Tuttavia a \"Le Nouvel Observateur\" afferm\u00f2: \u00abLa Royal veramente non mi piace, ma voterei sempre a sinistra, come han sempre fatto i miei genitori\u00bb.\nNel gennaio del 2011 dichiar\u00f2 a \"Le Parisien\": \u00ab\"Ho fatto parte di una comunit\u00e0 di artisti. Eravamo \"boh\u00e9mien\", eravamo di sinistra, ma in quel periodo io votavo in Italia. Non ho mai votato per la sinistra in Francia e, vi dir\u00f2, non \u00e8 adesso che comincer\u00f2 a farlo. Non mi sento pi\u00f9 veramente di sinistra. Ci sono stati alcuni fatti, alcuni commenti, in particolare sull'affare Polanski-Mitterrand. Ho sentito leader socialisti dire la stessa cosa di quelli del Fronte Nazionale. Sono rimasta davvero scioccata\u00bb.\nNel maggio del 2011, intervistata ancora da \"Le Parisien\", afferm\u00f2: \u00ab\"Anzitutto, io sono sarkozista... Sono ultra-sarkozista... Non sono pi\u00f9 assolutamente, assolutamente di sinistra\u00bb.\nRapporto con l'Italia.\nBench\u00e9 italiana di nascita e da sempre legata alla cultura italiana, nel 2006 ad esempio ha consegnato la bandiera italiana per l'alzabandiera durante la cerimonia di apertura delle Olimpiadi invernali di Torino, citt\u00e0 a cui \u00e8 da sempre legata e nella quale ritorna spesso, alcune sue dichiarazioni le hanno portato alcune critiche da parte di alcuni politici italiani:"}
{"id": "312623", "revid": "729019", "url": "https://it.wikipedia.org/wiki?curid=312623", "title": "Sophie Moone", "text": "Biografia.\nAveva iniziato una carriera come indossatrice di moda, ma \u00e8 presto transitata ai lavori per adulti, divenendo uno dei volti pi\u00f9 noti del genere in Europa.\nHa lavorato con attrici come Zsanett \u00c9gerh\u00e1zi, Anetta Keys, Eve Angel e Sandra Shine.\nSpecializzata in scene lesbiche."}
{"id": "312634", "revid": "1833487", "url": "https://it.wikipedia.org/wiki?curid=312634", "title": "Surfcasting", "text": "Il Surfcasting (letteralmente \"lancio sull'onda\") \u00e8 una modalit\u00e0 di pesca sportiva che si effettua dalla spiaggia, con robuste canne, capaci di lanciare il complesso terminale (esca e piombo) a distanze considerevoli dalla riva.\nOrigini.\nQuesto tipo di pesca nasce nell'Oceano Atlantico ma \u00e8 stata adattata con successo alle nostre coste.\nLa disciplina del \"surfcasting\" nella sua origine oceanica sfrutta l'andamento delle maree, le quali possono produrre, nel loro alternarsi, significative turbolenze sottomarine nei pressi della costa. Tali turbolenze, sommovendo il fondale sabbioso con moto circolare, creano una zona particolarmente ricca di cibo, dai microorganismi ad animali di taglia maggiore (anellidi e granchi), i quali sono base dell'alimentazione per i pesci 'grufolatori' e 'predatori', grandi e piccoli. Una vera e propria catena alimentare.\nNella versione mediterranea del \"surfcasting\", le maree non sono sufficienti da sole a produrre tale turbolenza: pertanto, ci si avvale dell'ausilio delle mareggiate. Osservando il mare aperto in presenza di moto ondoso di intensit\u00e0 apprezzabile, si noter\u00e0 come le onde inizino a \"gonfiarsi\" tutte nello stesso punto.\nQuando la met\u00e0 dell'altezza dell'onda \u00e8 maggiore della profondit\u00e0 del mare, quello \u00e8 il punto in cui inizia il vomere delle onde sul fondo e quindi, il deposito organico tipico del \"surfcasting\". I grossi predatori, meta ambita pi\u00f9 d'ogni altra in questa specialit\u00e0, si avventurano tra quei flutti, in cerca del cibo, costituito dagli organismi dissepolti o dai pesci-esca in pascolo sul settore.\n\u00c8 questo il motivo per cui l'esca deve essere lanciata in prossimit\u00e0 dell'ultima linea dei frangenti verso il largo: fino ai 100 o pi\u00f9 metri dalla battigia (nel caso di fondali di modesta pendenza), ma talvolta anche a pochi metri dall'arenile (nel caso di fondali digradanti rapidamente). Perci\u00f2 l'attrezzatura da \"surfcasting\" \u00e8 studiata per lanciare molto lontano.\nNel Mar Mediterraneo, la stagione del \"surfcasting\" va da ottobre ad aprile, periodo durante il quale le mareggiate portano allo scoperto gli organismi bentonici che costituiscono la base alimentare accumulatasi durante l'estate.\nSpecialit\u00e0 ai Giochi mondiali.\nIl surfcasting \u00e8 disciplina ufficiale dei Giochi mondiali sin dalla prima edizione di Santa Clara 1981. In questa prima edizione il surfcasting era una 18 discipline del programma ed assegn\u00f2 ben 10 titoli in altrettante specialit\u00e0 (alcune delle quali poi sparite dal programma) tutte maschili. Nel dettaglio:\nIl surfcasting in Italia.\nIn Italia spesso alla parola surfcasting viene associato il cosiddetto \"surfcasting agonistico\" che \u00e8 uno sport facente capo alla FIPSAS (\"Federazione italiana pesca sportiva e attivit\u00e0 subacquee\"). In verit\u00e0 le due discipline non sono sovrapponibili, in quanto quello agonistico viene prevalentemente svolto con mare calmo (che di conseguenza esula dal principio fondante del surfcasting), meritando quindi l'appellativo di pesca dalla spiaggia o pesca a fondo. Da quest'anno ai Giochi Mondiali di Pesca Sportiva, il termine Surfcasting viene sostituito dal nome \"Shore Angling\", pi\u00f9 idoneo alla pesca sulla spiaggia a mare piatto e durante l'estate, rimettendo cos\u00ec le cose a posto: il Surfcasting d'inverno e lo Shore Angling d'estate."}
{"id": "312639", "revid": "15756", "url": "https://it.wikipedia.org/wiki?curid=312639", "title": "Carlo Maria Isidoro di Borbone-Spagna", "text": "Biografia.\nCarlo nacque al Palazzo reale di Aranjuez, secondo figlio maschio di Carlo IV di Spagna, e di sua moglie, Maria Luisa di Borbone-Parma. Nel 1808, Napoleone conquist\u00f2 Madrid nella battaglia di Somosierra e indusse il padre e il fratello maggiore di Carlo, Ferdinando VII, a rinunciare ai loro diritti al trono di Spagna. Ma Carlo, che era l'erede presunto di suo fratello, rifiut\u00f2 di rinunciare ai suoi diritti al trono, che riteneva gli fosse stato dato da Dio. Dal 1808 al 1814, lui e i suoi fratelli furono prigionieri di Napoleone nel castello di Valen\u00e7ay in Francia.\nNel 1814, Carlo e il resto della famiglia reale spagnola torn\u00f2 a Madrid.\nMatrimoni.\nPrimo Matrimonio.\nSpos\u00f2, il 22 settembre 1816 a Cadice, sua nipote Maria Francesca di Braganza (1800-1834), figlia di Giovanni VI di Portogallo e di sua sorella Carlotta Gioacchina, da cui ebbe tre figli:\nSecondo Matrimonio.\nRimasto vedovo, nel 1838 Carlo spos\u00f2 sua nipote, nonch\u00e9 sorella maggiore della sua defunta moglie, Maria Teresa di Braganza (22 aprile 1793\u201317 gennaio 1874), vedova dell'Infante Pietro Carlo di Borbone-Spagna. La coppia non ebbe figli.\nVita a corte.\nTranne che nelle cerimonie pubbliche, Carlo rimase in disparte nella vita pubblica e di corte. Ferdinando VII, sia pure forzatamente essendo pressato dai tempi nuovi, aveva ritenuto necessario collaborare con i liberali moderati, tant'\u00e8 che nel 1812 firm\u00f2 una Costituzione, cancellando tutto dopo la caduta di Napoleone. Carlo, invece, era noto per la sua ferma convinzione nel diritto divino del sovrano di governare in modo assoluto, per la rigida ortodossia delle sue idee e la sua devozione religiosa.\nDurante i moti rivoluzionari del 1820-1823 (il \"Triennio liberale spagnolo\"), Carlo fu minacciato dai radicali, mentre alcuni conservatori lo volevano vedere sul trono. Il principe, invece, in quanto fervente credente nella dottrina legittimista, si rifiut\u00f2 sempre di prendere le armi per scavalcare il fratello.\nPrammatica Sanzione del 1830.\nNel maggio 1830 Ferdinando VII eman\u00f2 la Prammatica Sanzione che permetteva anche alle donne di accedere al trono: questo decreto era gi\u00e0 stato approvato dalle Cortes nel 1789 ma non era mai stato ufficialmente promulgato. Fino ad allora Carlo era stato l'erede presuntivo del fratello, ma il 10 ottobre 1830 la moglie di Ferdinando diede alla luce una figlia, Isabella, che automaticamente prese il posto dello zio paterno nella linea di successione.\nIl partito clericale (chiamato in Spagna \"apost\u00f3licos\") continuava a supportare i diritti di Carlo al trono, considerando la Prammatica Sanzione illegale, supportati anche dalla principessa Maria Teresa, moglie di Carlo. Nel marzo 1833 Ferdinando autorizz\u00f2 il fratello e la cognata ad andare in Portogallo. Questa autorizzazione era in realt\u00e0 un ordine per allontanarlo dalla Spagna e dai suoi sostenitori.\nNell'aprile 1833 Ferdinando chiam\u00f2 il fratello a prestare un giuramento di fedelt\u00e0 a Isabella come principessa delle Asturie, titolo tradizionalmente dato all'erede al trono. In modo rispettoso ma fermo Carlo si rifiut\u00f2. Non aveva desiderio di salire al trono, ma era incrollabile nella convinzione di non poter rinunciare ai propri diritti, in quanto di origine divina.\nGuerra.\nFerdinando VII mor\u00ec il 29 settembre 1833. A Madrid sua moglie Cristina si proclam\u00f2 reggente per la figlia Isabella ma il 1 ottobre Carlo emise un manifesto dove annunciava la propria salita al trono come \"Carlo V di Spagna\", informando al contempo i membri del governo di Cristina che li confermava nei loro incarichi e avvicinandosi al confine ispano-portoghese. L\u00ec si scontr\u00f2 con le forze leali a Cristina ed Isabella II che cercarono di arrestarlo. Questo costrinse Carlo a restare in Portogallo, stato anch'esso insanguinato da una guerra civile tra i sostenitori del cognato e nipote di Carlo, Michele del Portogallo e la moglie e nipote di questi, Maria II del Portogallo. In Spagna iniziava la Prima guerra carlista.\nQuando il partito michelino fu sconfitto definitivamente nel 1834, Carlo si rifugi\u00f2 in Inghilterra e il governo spagnolo si offr\u00ec di garantirgli una pensione annuale di 30.000 sterline, se avesse rinunciato alle sue pretese e non fosse pi\u00f9 tornato nella penisola iberica. Carlo rifiut\u00f2 con decisione. In luglio pass\u00f2 in Francia, dove aveva il forte appoggio del partito legittimista, e di l\u00ec incontr\u00f2 i propri sostenitori a Elizondo, nella parte spagnola dei Pirenei. Nell'ottobre 1834 sua cognata la Reggente Cristina eman\u00f2 un decreto (ratificato dalle Cortes tre anni dopo) che lo privava dei suoi diritti di Infante.\nCarlo rimase in Spagna per cinque anni a fianco delle sue armate. ma seppe resistere alle molte difficolt\u00e0 che gli si presentavano quando doveva nascondersi tra le colline. In queste occasioni ebbe spesso l'aiuto di una guida corpulenta conosciuta comunemente come \"regio asino\" (\"burro real\").\nLa corte stretta intorno a Carlo era continuamente agitata da intrighi personali: se alcuni suoi aderenti lo sostenevano perch\u00e9 credevano nei suoi diritti al trono, altri lo facevano solo per promuovere i privilegi delle provincie basche. A questo si aggiungevano i conflitti fra gli ufficiali di Carlo e il clero, che aveva molto ascendente sul principe.\nDurante i primi anni della guerra ci furono parecchi momenti in cui la vittoria parve alla portata di Carlo. L'ultima volta fu con la cosiddetta Spedizione Reale dell'estate 1837 quando le truppe carliste dalla Navarra giunsero fino ai sobborghi di Madrid. Carlo sperava di entrare in citt\u00e0 senza spargimento di sangue, ma quando gli apparve evidente che soltanto una battaglia avrebbe permesso l'entrata in citt\u00e0, l'Infante tentenn\u00f2 e dopo parecchi giorni decise di ritirarsi.\nLa sua prima moglie era morta in Inghilterra nel 1834: Carlo si rispos\u00f2 in Biscaglia nel 1837 con la sorella maggiore della defunta (e sua propria nipote) Maria Teresa di Braganza.\nNel giugno 1838 Carlo nomin\u00f2 suo comandante in capo Rafael Maroto. Questi nel febbraio 1839 ebbe quattro generali caduti e divulg\u00f2 un documento in cui criticava l'entourage di Carlo, il quale lo dimise dalla carica che ricopriva. Maroto mosse su Tolosa, dove il principe risiedeva e ne fece un virtuale prigioniero. Venne subito rinominato comandante in capo e ottenne il licenziamento dei cortigiani che lo osteggiavano. Successivamente inizi\u00f2 una serie di abboccamenti segreti con i generali della Reggente e nell'agosto 1839 abbandon\u00f2 i carlisti.\nEsilio e morte.\nNel settembre 1839 Carlo abbandon\u00f2 la Spagna per la Francia, dove venne per un breve periodo imprigionato. Per circa un altro anno alcuni dei suoi ufficiali continuarono a combattere, soprattutto in Catalogna, ma ogni resistenza carlista cess\u00f2 nel luglio 1840.\nNel maggio 1845 Carlo cedette i suoi diritti al trono al figlio Carlo Luigi, e adott\u00f2 il titolo di Conte di Molina. Il 10 marzo 1855 mor\u00ec a Trieste e l\u00ec venne sepolto, nella cappella di San Carlo Borromeo nella Cattedrale di San Giusto.\nDurante la Prima guerra carlista il 15 gennaio 1837 le Cortes vararono una legge, ratificata dalla reggente Maria Cristina, che escludeva dalla successione al trono spagnolo e privava dei loro titoli spagnoli Don Carlos e tutti i suoi alleati. Oltre a Don Carlos, i suoi discendenti diretti, quelli che avrebbe potuto avere dalla sua seconda moglie Maria Teresa, il figlio di primo letto di questa, l'Infante Sebastiano (1811-1875) ed il nipote e cognato di Carlo, Michele del Portogallo, furono etichettati come \"ribelli\"."}
{"id": "312640", "revid": "3791", "url": "https://it.wikipedia.org/wiki?curid=312640", "title": "Carlo Mar\u00eda Isidro di Borb\u00f3ne", "text": ""}
{"id": "312641", "revid": "3791", "url": "https://it.wikipedia.org/wiki?curid=312641", "title": "Carlo Mar\u00eda Isidro di Borbone", "text": ""}
{"id": "312642", "revid": "3791", "url": "https://it.wikipedia.org/wiki?curid=312642", "title": "Carlos Maria Isidro", "text": ""}
{"id": "312645", "revid": "767487", "url": "https://it.wikipedia.org/wiki?curid=312645", "title": "Return of the Champions", "text": "Return of the Champions \u00e8 un album registrato dal vivo del gruppo Queen + Paul Rodgers che sancisce il ritorno dei Queen nella scena musicale, seppur con la nuova denominazione assunta in seguito all'arrivo del cantante inglese.\nSi tratta di registrazioni provenienti dal tour mondiale della band. Il progetto ha avuto un certo successo. Paul Rodgers ex cantante dei Free e dei Bad Company, che si \u00e8 unito ai Queen, ha sottolineato che il suo scopo non era sostituire Freddie Mercury, ma onorarlo tentando di cantare al proprio meglio le canzoni.\nNell'album figurano anche canzoni del cantante, ma Rodgers ha voluto che questo tour, dapprima Europeo, poi mondiale, fosse pi\u00f9 \"Queen\" che \"Paul Rodgers\", quindi ha interpretato molti pi\u00f9 brani della band. Tra le canzoni eseguite durante i concerti si segnalano: Another One Bites the Dust, Crazy Little Thing Called Love, '39, Love of My Life, Tie Your Mother Down, Fat Bottomed Girls, I Want to Break Free, Radio Ga Ga, I Want It All, The Show Must Go On, We Will Rock You e We Are the Champions, queste ultime le due canzoni simbolo dei Queen.\nLa canzone Bohemian Rhapsody durante i concerti \u00e8 stata riprodotta attraverso l'uso del maxischermo: veniva trasmessa l'esecuzione di Freddie Mercury al Live at Wembley del 1986, per poi concludere prima della standig-ovation del pubblico, con un duetto tra Paul Rodgers e Freddie Mercury.\nTracce.\nIl \"lead vocal\" in tutti i brani \u00e8 Paul Rodgers, ad eccezione di quelli in cui \u00e8 diversamente indicato"}
{"id": "312649", "revid": "1223843", "url": "https://it.wikipedia.org/wiki?curid=312649", "title": "Zanetto", "text": "Zanetto \u00e8 un'opera lirica in un atto di Pietro Mascagni su libretto (anche se l'indicazione \u00e8 quella di \"riduzione\") di Giovanni Targioni-Tozzetti e Guido Menasci, derivato dalla commedia in versi in un atto \"Il viandante\" (\"Le passant\") di Fran\u00e7ois Copp\u00e9e.\nRappresentata per la prima volta al Liceo musicale Rossini di Pesaro il 2 marzo 1896, \u00e8 stata spesso messa in scena accoppiata ad un'altra opera in un atto unico di Mascagni, \"Cavalleria rusticana\".\n\"Zanetto\" si connota per le eco di madrigali, villotte e stornelli con cui l'autore ha voluto \"colorare\" l'ambientazione del periodo rinascimentale fiorentino nel quale l'opera \u00e8 situata.\nTrama.\nNella semplicit\u00e0 dell'operina - due soli personaggi, introdotti da un coro di apertura a \"cappella\" - la trama di \"Zanetto\" \u00e8 quanto di pi\u00f9 semplice possa esistere, almeno nell'opera lirica. La scena \u00e8 ambientata in epoca rinascimentale, a Firenze, nel giardino di Silvia, un'avvenente cortigiana turbata dalla propria incapacit\u00e0 di riuscire a provare un qualsiasi sentimento amoroso. La donna rimane turbata nel conoscere Zanetto, giovane poeta e cantore girovago che, nella propria ingenuit\u00e0, la confonde con una nobildonna.\nZanetto le racconta di essere alla ricerca di una cortigiana della quale ha sentito tanto parlare, e Silvia, ormai invaghita di lui - pur suggerendogli suo malgrado di non smettere di cercarla - lo vorrebbe tenere presso di s\u00e9. Il disarmante candore del giovane ha tuttavia la meglio e la cortigiana, pur in un canto di lacrime, respinge Zanetto con dolcezza. Le rester\u00e0 una rinnovata consapevolezza della possibilit\u00e0 di tornare ad amare.\nCritica non benevola.\nZanetto non \u00e8 considerato uno dei lavori pi\u00f9 riusciti di Mascagni che, reduce da una decade di intensa attivit\u00e0, si lasci\u00f2 attrarre da un soggetto - la commedia di Copp\u00e9e, portata in scena per la prima volta da Sarah Bernhardt a Parigi nel 1869 e tradotta tre anni dopo in versi martelliani da Emilio Praga - sicuramente non fra pi\u00f9 \"malleabili\".\nLa stessa \"critica ufficiale\" mostr\u00f2 fin dalla prima le proprie perplessit\u00e0 e solo lo scrittore Ugo Ojetti si pronunci\u00f2 in maniera favorevole indicando in quest'opera la \"pi\u00f9 organica\" mai riuscita a Mascagni.\nA beneficio del quale depone, in ogni caso, il desiderio di avvicinarsi, appunto con \"Zanetto\", a temi vicini ad una cultura e ad una letteratura al tempo assai in auge, una aspettativa probabilmente non premiata dal testo restituito in lingua italiana che - a parere di molti - non contiene elementi che potessero suscitare nel compositore toscano elevate punte ispirative."}
{"id": "312655", "revid": "200568", "url": "https://it.wikipedia.org/wiki?curid=312655", "title": "Quadrato ultramagico di Nasik", "text": ""}
{"id": "312658", "revid": "7", "url": "https://it.wikipedia.org/wiki?curid=312658", "title": "Silvano (Mascagni)", "text": ""}
{"id": "312660", "revid": "27723", "url": "https://it.wikipedia.org/wiki?curid=312660", "title": "Lune galileiane", "text": ""}
{"id": "312661", "revid": "1442080", "url": "https://it.wikipedia.org/wiki?curid=312661", "title": "Hiromi Uehara", "text": "Biografia.\nHiromi Uehara prese le prime lezioni di piano all'et\u00e0 di 6 anni, dimostrandosi subito dotatissima, precoce e rapida nell'apprendere. All'et\u00e0 di 7 anni entr\u00f2 a far parte della prestigiosa Yamaha School of Music, e a 12 anni si esib\u00ec per la prima volta in pubblico con orchestre di prestigio.\nA 14 anni Hiromi si rec\u00f2 in Cecoslovacchia dove ebbe modo di suonare con l'Orchestra Filarmonica Ceca.\nA 17 anni ebbe l'occasione di suonare dal vivo con il pianista Chick Corea, uno dei padri del genere fusion. Egli, avendo sentito del talento della ragazza, decise di incontrarla a Tokyo e, dopo un provino, la invit\u00f2 a partecipare al concerto che avrebbe tenuto nella citt\u00e0 il giorno seguente.\nNel 1999 Hiromi si iscrisse al prestigioso Berklee College of Music di Boston, dove si diplom\u00f2 col massimo dei voti nel 2003.\nAlla Berklee conobbe il celebre pianista Ahmad Jamal, che col tempo \u00e8 diventato suo mentore. Dello stesso anno \u00e8 il suo EP, interamente scaricabile in forma gratuita dal suo sito, dal titolo \"XYZ\".\nIl 1\u00ba settembre 2007 si sposa con il designer Yasuhiro Mihara.\nStile.\nDal debutto del 2003, Hiromi continua il suo tour in tutto il mondo e partecipa ai pi\u00f9 prestigiosi \"Jazz Festival\" del mondo.\nSuona solitamente in trio (tastiera elettronica/piano, basso e batteria), anche se in un'intervista rilasciata in occasione della partecipazione ad Umbria Jazz 2004 ha dichiarato la preparazione di alcune partiture per orchestra. La pi\u00f9 evidente particolarit\u00e0 di questa artista \u00e8 la capacit\u00e0 di fondere jazz e \"free jazz\" tradizionale con elettronica e sonorit\u00e0 orientali.\nProduzione musicale.\nNel 2003 venne pubblicato il primo CD, \"Another Mind\", prodotto dal bassista Richard Evans, gi\u00e0 suo insegnante alla Berklee, e da Ahmal Jamal. L'album ha ricevuto il premio per il Migliore Album dell'Anno dalla RIAJ.\nGrazie al successo del disco Hiromi ha preso parte al \"JVC Jazz Festival\" di New York, all\"Earshot Jazz Festival\" di Seattle, all\"Ottawa Jazz Festival\" di Ottawa, al \"North Sea Jazz Festival\" dell'Aia, all\"Umbria Jazz Winter 2003\" e a molti altri, sempre con un grande successo di pubblico.\nNel 2004 ha pubblicato \"Brain\", seguito da un tour di concerti, che l'ha riportata, tra gli altri, all\"Umbria Jazz\" dove ha aperto l'esibizione dei \"Big Four\": Hancock, Shorter, Dave Holland e Blade. Questo album, costituito da 8 brani interamente originali, vanta un vasto repertorio che sorprende con le grandi velocit\u00e0 di \"Kung Fu World Champion\", con gli intrecci sinfonici di \"Desert on the Moon\" e con i meravigliosi assoli di \"Green Tea Farm\", che Hiromi ha associato all'immagine di una azienda agricola di famiglia.\nNel gennaio 2006 \u00e8 stato pubblicato, \"Spiral\", edito anche in Super Audio CD e nell'edizione con DVD, nella quale \u00e8 presente il video di un concerto dell'artista. \"Spiral\" \u00e8 un intreccio di Jazz, musica classica e pop. Canzone prevalente, \"Love and Laughter\", che Hiromi dedica ad Ahmad Jamal.\nNel marzo 2007 \u00e8 stato pubblicato, sotto lo pseudonimo di \"Hiromi Sonicbloom\" l'album \"Time Control\", in formazione con Tony Grey, Martin Valihora e con la collaborazione del chitarrista David Fiuczynski, famoso per quanto prodotto con \"Screaming Headless Torsos\", \"KIF\", \"Lunar Crash\" e \"Black Cherry Acid\". Anche questo disco \u00e8 stato pubblicato nella versione in Super Audio CD. La data di uscita del disco, 26 marzo 2007, coincide con il ventottesimo compleanno della musicista.\n\"Beyond Standard\", la cui pubblicazione risale al 19 maggio 2008, in cui Hiromi rielabora standard della tradizione americana. \"Spiral\" e \"Beyond Standard\" risultano editi anche in edizione limitata per i rispettivi tour.\nSuccessivamente, a breve distanza, Hiromi pubblica \"Duet\", un doppio disco registrato dal vivo presso la Tokyo's Budokan Arena il 30 aprile 2008, in cui duetta col celebre pianista Chick Corea.\nNel 2008 viene pubblicato \"Jazz in the Garden\", in formazione con lo Stanley Clarke Trio e Lenny White. Nel disco \u00e8 presente il brano \"Sicilian Blue\" che, secondo quanto detto dalla stessa Hiromi durante il concerto tenuto presso il Teatro Accademico di Castelfranco Veneto il 17 aprile 2009 per la rassegna Veneto Jazz, \u00e8 stato composto mentre si trovava in tour a Palermo nel novembre 2008.\nIl 26 gennaio 2010 esce \"Place to be\", di solo piano; anche in edizione limitata nella quale \u00e8 compreso un DVD.\nIl 16 marzo 2011 \u00e8 stato pubblicato in Giappone il suo \"Voice\" sotto il nome di Hiromi The Trio Project con Anthony Jackson al basso e Simon Phillips alla batteria, anche in edizione limitata con DVD.\nNel 2012 e 2014 pubblica, sempre come 'Hiromi The Trio Project', due ulteriori album \"Move\" e \"Alive\", anch'essi disponibili nelle edizioni limitate con DVD. In occasione dell'uscita di 'ALIVE' le prime 50 copie pre-ordinate sul sito vengono consegnate con un libretto aggiuntivo autografato. Nell'aprile del 2016 pubblica il quarto lavoro come Hiromi The Trio Project, intitolato \"Spark\".\nStrumenti.\nHiromi suona un piano a coda Yamaha CFX o Yamaha CFIIIS un sintetizzatore Nord Lead 2 e una tastiera elettronica Clavia Nord Electro 2."}
{"id": "312662", "revid": "200568", "url": "https://it.wikipedia.org/wiki?curid=312662", "title": "Quadrato panmagico di Nasik", "text": "Quadrato panmagico di Nasik, scoperto a Nasik, in India.\nNoto anche come ultramagico, diabolico o pandiagonale.\nDefinizione matematica.\nUn quadrato panmagico di ordine n' \u00e8 un quadrato magico con l'addizionale requisito che quando sommate, non soltanto le n righe e le n colonne, ma anche le 2n diagonali \"rotte\" diano come risultato lo stesso valore numerico costante \"magico\".\nformula_1\nIn questo quadrato \"diabolico\", la somma 34 pu\u00f2 essere trovata in 86 modi diversi: righe, colonne, le due diagonali, e 70 differenti modi geometrici. Per esempio, il quadrato pu\u00f2 essere diviso in 4 piccoli quadrati minori con somma 34. I quattro angoli hanno la stessa somma. Lo stesso per i quattro numeri al centro. I due numeri nel mezzo della linea superiore, pi\u00f9 i due numeri nel mezzo della riga del fondo, e lo stesso avviene nei lati. Le diagonali rotte danno come risultato 34. \nE cos\u00ec via.\nAnche il quadrato che segue ha 86 configurazioni diaboliche, \u00e8 di ordine 4 e costante magica 30, anzich\u00e9 34, perch\u00e9 inizia con lo zero.\nformula_2\nLe 86 possibili configurazioni diaboliche di questo quadrato sono di seguito riprodotte."}
{"id": "312668", "revid": "228587", "url": "https://it.wikipedia.org/wiki?curid=312668", "title": "Jack Johnson", "text": ""}
{"id": "312672", "revid": "367445", "url": "https://it.wikipedia.org/wiki?curid=312672", "title": "Strozzapreti", "text": "Gli strozzapreti sono una famiglia di differenti tipi di pasta che possono avere forma di cordone ritorto, spaghetto, maccherone o gnocco, diffusi in diverse regioni italiane.\nStoria.\nIl nome \"strozzapreti\" allude malignamente alla proverbiale golosit\u00e0 dei preti. \nCitati pi\u00f9 volte nella letteratura romanesca, ad esempio nei \"Sonetti\" di Giuseppe Gioachino Belli, gli strozzapreti nascono come pasta da cuocere allora tipica dei giorni di festa o d'uso borghese. Il poeta li descrive come \"cannelletti di pasta prosciugata, lunghi un pollice da condire o cuocere col sughillo [sugo di stufato]\".\nPreparazione.\nStrozzapreti romagnoli.\nLa sfoglia deve essere stesa con il mattarello abbastanza spessa, poi va tagliata a strisce di circa 1,5 cm di larghezza. A loro volta le strisce vengono tagliate a 5 cm o pi\u00f9 di lunghezza e ritorte manualmente una ad una come per i cavatelli (che sono molto pi\u00f9 piccoli). "}
{"id": "312677", "revid": "37560", "url": "https://it.wikipedia.org/wiki?curid=312677", "title": "Jannacci", "text": ""}
{"id": "312679", "revid": "287204", "url": "https://it.wikipedia.org/wiki?curid=312679", "title": "Aulo Gellio", "text": "Biografia.\nAulo Gellio nacque a Roma, probabilmente di luned\u00ec, nel 125 d.C., durante il principato adrianeo. Dopo gli studi sulla Retorica e sulla Grammatica, compiuti con Tito Castricio e Sulpicio Apollinare nella capitale, si rec\u00f2 ad Atene, per perfezionarsi nelle arti liberali. Qui conobbe, tra gli altri, Erode Attico e Peregrino Proteo. Grazie a questo soggiorno ateniese cominci\u00f2 a comporre la sua opera principale delle \"Noctes Atticae\", frutto delle sue letture e colloqui con i letterati, filosofi e retori del suo tempo.\nTornato poi a Roma, inizi\u00f2 a lavorare come \"giudice extra ordinem\", cio\u00e8 come \"giudice del processo imperiale\", e probabilmente fu in questo periodo che conobbe Marco Cornelio Frontone e il filosofo Favorino, spesso citato nelle \"Noctes Atticae\" (\"Le Notti Attiche\"), la sua unica opera pervenutaci. La sua posizione sociale nella Roma di Antonino Pio era senz'altro collocata nella fascia dell'\u00e9lite, come si evince dalle sue frequentazioni.\n\"Noctes Atticae\".\nNel 159 furono pubblicate \"Le notti attiche\", opera di venti libri, conservatasi quasi per intero ad eccezione del \"Liber octavus\", nella quale fa sfoggio di grandi conoscenze nei pi\u00f9 svariati campi: dalla retorica alla medicina, filosofia, critica letteraria, storia, scienze, archeologia e diritto. In essa Gellio cita anche episodi tratti dal suo soggiorno nell'Attica, da cui il titolo dell'opera, grazie ai quali \u00e8 possibile ricostruire parzialmente la sua vita. L'opera \u00e8 giudicata dai critici estremamente frammentaria, disorganica nella sua struttura, incentrata sulla ricerca di una nozione erudita o dell'aneddoto.\nIl principale motivo d'interesse delle \"Noctes\" sembra risiedere nella descrizione della bellezza della societ\u00e0 imperiale negli anni di Antonino Pio, che assaporiamo di riflesso in questi racconti, consapevoli che quell'et\u00e0 dell'oro non sarebbe pi\u00f9 tornata per l'Impero. La sua opera \u00e8 definita una sorta di \"Zibaldone ante litteram\", adatta solo per chi ama e possiede le vera cultura, non per il semplice \"popolino\". L'opera \u00e8, quindi, lo specchio della profonda erudizione e dello spirito indagatore dell'Autore. Per Gellio la cultura consiste in nozioni curiose, particolari, nella vastit\u00e0 enciclopedica delle informazioni trattate, di sicuro non nella profondit\u00e0 con cui vengono espresse o nella loro organicit\u00e0. Egli, pur senza affermarlo in modo esplicito, sosteneva la superiorit\u00e0 della civilt\u00e0 romana, rispetto a quella dell'antica Grecia.\nPoich\u00e9 l'opera non fu ampliata, come Aulo Gellio stesso si proponeva di fare, \u00e8 molto probabile che egli abbia trovato la morte durante l'epidemia di peste che segu\u00ec le legioni di ritorno dall'Oriente e decim\u00f2 la popolazione dell'Impero dal 166 in poi. Si ritiene quindi, data la mancata pubblicazione dell'opera ampliata e di nuove opere, che egli sia probabilmente morto attorno al 180. L'opera appare con uno stile meno pomposo e pedante di quello utilizzato dal \"maestro\" Frontone, e certamente la sua esposizione risulta semplice e piacevole, grazie anche all'entusiasmo che Gellio mette nella scoperta di singole informazioni erudite.\nContesto storico.\nAdriano divenne imperatore dei Romani nel 117, in seguito alla morte di Ulpio Traiano, che aveva portato Roma a raggiungere la massima espansione territoriale. Fu questo un periodo significativo della Storia romana: da allora infatti la politica estera degli imperatori fu volta al consolidamento dei confini - fu lui, infatti, a costruire il vallo che porta il suo nome. Inoltre, con Adriano si ebbero una riforma della pubblica amministrazione e la rinascita culturale della Grecia - in questo fu aiutato dal suo amico mecenate Erode Attico. Nel 138 gli succedette Antonino Pio, la cui politica fu simile a quella del predecessore.\nNel 161 Marco Aurelio, discepolo di Epitteto, e Lucio Vero gli succedettero per adozione. Fu in questo periodo che i Quadi e i Marcomanni cominciarono a premere pi\u00f9 insistentemente lungo i confini settentrionali dell'Impero, costringendo Marco Aurelio pi\u00f9 volte ad intervenire; sempre in questi anni i Parti invasero la Siria, dalla quale furono respinti da Lucio Vero e dal generale Avidio Cassio. Il loro Regno fu per\u00f2 segnato da un'epidemia di peste bubbonica, che danneggi\u00f2 significativamente l'economia dello Stato, gi\u00e0 molto provata. Morto Lucio Vero nel 169, Marco Aurelio dovette affrontare da solo la situazione disastrosa in cui versava l'Impero (guerre marcomanniche)). Nel 180 mor\u00ec forse a causa della stessa pestilenza (a Vindobona o a Sirmio) e suo successore fu il figlio legittimo Commodo."}
{"id": "312680", "revid": "84184", "url": "https://it.wikipedia.org/wiki?curid=312680", "title": "I predatori del tempo", "text": " \u00e8 un anime giapponese prodotto dalla Tatsunoko, appartenente alle serie Time Bokan, di cui \u00e8 la quarta serie. Consiste in 53 episodi andati in onda in Giappone dal 2 febbraio 1980 al 31 gennaio 1981 e trasmessa in Italia a partire dal 1985.\nTrama.\nNel 2980 (cio\u00e8 mille anni nel futuro rispetto alla data della prima messa in onda della serie) il viaggio nel tempo \u00e8 ormai una realt\u00e0 consolidata, e per evitare che qualcuno possa modificare la storia per i propri loschi scopi viene istituita una forza di polizia, la Pattuglia del Tempo, che ha la propria sede in una base orbitante a migliaia di chilometri dalla Terra. La base spaziale \u00e8 gestita dal dottor Tonnan, burbero ma benevolo scienziato, assistito dal robottino Hinebot; alle loro dipendenze sono alcune squadre di intervento che utilizzano dei particolari mezzi in grado di attraversare il flusso del tempo in modo da intervenire laddove ce ne sia bisogno. La serie si focalizza in particolare su due di queste squadre, che rispettano in pieno le tipologie dei \"buoni\" e dei \"cattivi\" delle Time Bokan: da una parte abbiamo i giovani Hikaru e Nana, dall'altra un bizzarro terzetto composto da Atasha, Sekovitch e Dowalski.\nUn giorno la squadra formata dai tre insofferenti e sfaticati personaggi viene contattata da un misterioso personaggio incappucciato dal volto coperto, Tomomot, che li convince, promettendo loro che saranno ricordati dalle generazioni future, a servirlo nei suoi piani che sono esattamente all'opposto della filosofia della Pattuglia del Tempo. Tomomot ha scritto un libro sulla storia dell'umanit\u00e0 completamente errato e vuole che i suoi scagnozzi modifichino (spesso in modi bizzarri e improbabili oppure impedendo il verificarsi di famosi avvenimenti) la storia per ottenere il potere supremo. I tre ingenui accettano e si \"trasformano\" nei malvagi Predatori del Tempo, la cui comparsa mette in allarme Tonnan, che viene al corrente dei piani di Tomomot attraverso il robot Hinebot: a quanto pare i messaggi di Tomomot causano un'interferenza con il cervello elettronico del robottino e possono essere captati in parte. Da quello che si riesce a ricavare dei messaggi di Tomomot, Tonnan ricava una data e un luogo e spedisce in quel luogo e quel tempo le due squadre d'intervento, totalmente ignaro del fatto che una delle due sia composta dai Predatori in incognito. Quello che n\u00e9 lui n\u00e9 gli stessi Predatori sanno, per\u00f2, \u00e8 che i giovani Hikaru e Nana sono i due eroi mascherati noti come I Salvastoria, che diventeranno presto la nemesi dei \"poveri\" Predatori.\nL'umorismo della serie deriva dal fatto che nessuno si rende conto della vera identit\u00e0 di chi gli sta accanto, nonostante con il passare del tempo gli indizi si accumulino sempre pi\u00f9.\nA partire dall'episodio 4 un nuovo personaggio fa la sua comparsa: si tratta di Gekigaski, un giovane molto atletico che ha compiuto l'addestramento per entrare a far parte della Pattuglia del Tempo. Il ragazzo si unisce alla squadra di Atasha, per la gioia di lei e lo sconforto dei suoi goffi aiutanti. Dall'episodio 13 anche lui entrer\u00e0 a far parte dei Predatori del Tempo.\nLe puntate, come in ogni serie Time Bokan, si svolgono secondo un canovaccio ben preciso:\nVerso la fine della serie le due squadre iniziano ad avere qualche sospetto reciproco, ma tutto viene alla luce quando Tomomot istruisce i Predatori sul suo piano pi\u00f9 terribile: impedire il matrimonio tra i genitori di Tonnan in modo che lui non possa mai nascere. I Predatori si spingono ad attaccare la base stessa della Pattuglia del Tempo, ma sono sconfitti per l'ennesima volta. Frattanto alla base viene compiuta un'analisi sui circuiti di Hinebot, e si scopre che il robottino non captava i messaggi, ma li trasmetteva! Per questo i Predatori riuscivano sempre ad avere notizie da Tomomot, infatti i suoi messaggi venivano trasmessi dall'interno stesso della base. Alla fine si scopre che dietro a tutto c'era Gekigaski stesso: grazie alle sue doti di programmatore era riuscito a creare un programma, Tomomot, che desse l'impressione di essere una persona che poteva effettivamente dialogare con i Predatori mentre le sue linee di dialogo erano gi\u00e0 preimpostate. Ci\u00f2 viene scoperto quando un falso Tomomot viene proiettato sullo schermo principale della base e Gekigaski lo riconosce come un imbroglio, rivelando cos\u00ec la sua connessione con gli eventi. Atasha, Sekovitch e Dowalski vengono arrestati, mentre Gekigaski scappa e entrando nel veicolo di Hikaru e Nana scopre che sono i Salvastoria. Gekigaski rivela che lo scopo dei suoi piani era modificare il corso della storia per impedire che gli esseri umani progredissero a un livello tale da causare la distruzione della Terra stessa, da lui prevista in seguito ai suoi studi. Anche lui viene arrestato e messo in cella con i suoi compagni, ma riesce a farli evadere: proprio in quel momento si scopre che la cometa di Oboler, entrata nel sistema solare attraverso un buco nero, sta per collidere con la Terra. A quel punto Gekigaski, scappato con gli altri tre a bordo dell'astronave dei Predatori, convince, nonostante le iniziali proteste, i suoi compagni a compiere un'azione per la quale saranno sicuramente ricordati per sempre: sacrificarsi schiantandosi a bordo della propria astronave contro la cometa per distruggerla e salvare il mondo. La cometa viene colpita in pieno e esplode, evitando la distruzione dell'umanit\u00e0. Tuttavia, un attimo prima dell'impatto, \u00e8 possibile notare quattro navicelle di salvataggio che escono dall'astronave e si disperdono per lo spazio...\nI personaggi.\nElenco dei personaggi della serie; dato che in molti casi gli adattatori italiani non hanno cambiato i nomi, il nome italiano verr\u00e0 inserito tra parentesi solo dove necessario.\nI Salvastoria.\nOtasukeman sta ad indicare i \"Predatori del Tempo\". Questo \u00e8 l'unico cartone animato delle \"Time Bokan\" che, nella versione italiana, prende il nome della serie dalla banda dei rivali.\nSigla italiana.\nLa sigla dal titolo \"I Predatori del tempo\", scritta da Riccardo Zara, \u00e8 stata incisa da I Cavalieri del Re."}
{"id": "312718", "revid": "203463", "url": "https://it.wikipedia.org/wiki?curid=312718", "title": "Carracci", "text": "I Carracci erano tre parenti bolognesi, Annibale (1560-1609) e Agostino (1557-1602) erano fratelli, mentre Ludovico (1555-1619) era loro cugino, provenivano da una famiglia della piccola borghesia locale e si dedicarono alla pittura formandosi nell'ambiente cittadino che negli anni della loro giovinezza era dominato dagli artisti della tradizione del tardo-manierista locale come: Domenico Tibaldi, Prospero Fontana e Bartolomeo Passarotti.\nL'arte e la teoria.\nL'importanza dell'attivit\u00e0 artistica e teorica dei tre pittori, riconosciuta e sottolineata dagli studi di critici e storici dell'arte come Andr\u00e9 Chastel, Giulio Carlo Argan, e molti altri, sta nell'aver contribuito in maniera determinante all'uscita dalla crisi del Manierismo, alla formazione della cultura figurativa Barocca, a nuove soluzioni pittoriche basate sul recupero della tradizione classica e rinascimentale ma rinnovata seguendo la pratica e i precetti dello studio del vero e del disegno.\nLa crisi della cultura del Cattolicesimo si evidenzi\u00f2 dopo la Riforma protestante (nel 1517 Martin Lutero espose le sue 95 tesi a Wittenberg), e il successivo \u201csacco di Roma\u201d ad opera delle truppe di Carlo V nel 1527, fatti che resero la capitale papale pi\u00f9 insicura e instabile, meno appetibile per gli artisti dell'epoca, Roma alla fine del XVI secolo era meno incline a produrre una nuova corrente artistica.\nL'arte manierista che riproduceva stancamente lo stile dei grandi del Rinascimento, accentuandone le complicazioni formali e il virtuosismo, non obbediva pi\u00f9 all'esigenza di chiarezza e devozionalit\u00e0.\nBologna era al centro di un territorio in cui l'opera degli artisti aveva per tradizione un accentuato carattere devozionale e pietistico, e inoltre si trovava a contatto ravvicinato con l'arte padana e veneta, su queste basi culturali ed estetiche i Carracci svolsero il loro compito di teorici del rinnovamento artistico, accentuando l'umanit\u00e0 dei personaggi e la chiarezza delle scene sacre.\nL'eclettismo della loro arte, il rispetto della tradizione, un linguaggio adatto ai luoghi pubblici frequentati dalle classi popolari soddisfaceva le esigenze della Chiesa della Controriforma che necessitava di un nuovo modo di esprimere il suo primato sulle altre confessioni e confermava che l'arte poteva e doveva essere veicolo verso la fede.\nI Carracci si inserirono perfettamente nel momento politico e artistico dell'epoca, capirono il bisogno di una tensione artistica che potesse rispecchiare le nuove esigenze e che fosse libera dagli artifici e dalla complessit\u00e0 del Manierismo.\nNel 1582 istituirono una scuola che aveva il preciso compito di formare culturalmente e pittoricamente nuovi artisti, chiamandola prima \"Accademia dei Desiderosi\" e successivamente di \"Accademia degli Incamminati\" (1590).\nIl pi\u00f9 anziano, Ludovico si assunse il ruolo di teorico e impose l'indirizzo verso lo studio del vero (prima disegnato e poi ripulito dai difetti) l'approccio diretto al soggetto raffigurato era il primo passo della rappresentazione al fine di renderla pi\u00f9 naturale.\nAltro principio della dottrina carraccesca era l'aspetto devozionale, il rispetto dell'ortodossia delle storie rappresentate.\nNel far questo i Carracci seguirono le istruzioni contenute nell'opera dei teorici del tempo come il cardinale Gabriele Paleotti autore nel 1582 del \"Discorso sulle immagini sacre e profane\" che auspicava il controllo da parte delle autorit\u00e0 ecclesiastiche dei contenuti delle scene sacre (i santi e i loro attributi dovevano essere facilmente riconoscibili e rispettosi della tradizione inoltre le storie dovevano dimostrare fedelt\u00e0 ai testi sacri), mentre agli artisti rimaneva la \"libert\u00e0\" di scegliere lo stile pi\u00f9 adeguato.\nAltro punto di riferimento era l'opera di Giovanni Andrea Gilio autore dei \"Due Dialoghi...degli errori dei pittori\" del 1564 in cui si criticavano gli eccessi di ricercatezza, di allegoria e le invenzioni bizzarre dell'arte manierista.\nLe storie e i personaggi resi verosimili dall'imitazione della natura dovevano poi essere nobilitati dall'esercizio dell'arte e raffinati sull'esempio dei grandi maestri del passato, su tutti Raffaello Sanzio e Michelangelo Buonarroti ma anche Tiziano, Veronese, Tintoretto, Correggio e Parmigianino.\nSeguendo questi dettami l'arte avrebbe svolto un preciso compito di educazione e di elevazione spirituale, pur negando l'umanizzazione divina, la scena sacra si faceva pi\u00f9 vicina alla dimensione umana.\nL'intento dei Carracci era quello di formare i nuovi talenti dell'arte con un'educazione che fosse valida sia dal punto di vista pratico che culturale, un concetto moderno di scuola.\nL'accademia era organizzata in parte come una bottega del Quattrocento dove si faceva molta pratica, si apprendeva la tecnica e la manualit\u00e0 pittorica, si abituava l'allievo ad acquisire una personale visione della realt\u00e0 tramite il disegno dal vero, questo approccio eliminava le complessit\u00e0 teoriche dell'arte manierista, ma contemporaneamente gli artisti venivano avvicinati alla cultura umanistica (lettere, scienze, filosofia) per dotarli di una base culturale insieme alla professionalit\u00e0 artistica.\nLa direzione e la scelta degli indirizzi programmatici dell'accademia spettavano al pi\u00f9 anziano Ludovico, ma altrettanto importante fu la figura di Agostino, uomo di grande cultura, nella scuola divent\u00f2 l'insegnante di anatomia e prospettiva, come profondo conoscitore di mitologia pot\u00e9 influenzare il fratello Annibale.\nAgostino fu anche un importante incisore, riprodusse le opere dei maestri del Cinquecento (soprattutto Correggio e Veronese) esempi da imitare per i numerosi allievi della loro scuola.\nAnnibale era il pi\u00f9 dotato e colui che in seguito al suo viaggio a Roma nel 1595 e le opere eseguite fino alla morte nel 1609, esercit\u00f2 un'influenza decisiva sulle sorti della pittura italiana agli albori del Seicento, probabilmente rivest\u00ec il ruolo di docente di tecnica pittorica.\nLe opere collettive.\nOltre alle opere singole i tre cugini Carracci furono attivi in imprese realizzate collettivamente. \nNel 1584 affrescarono alcune sale del palazzo del conte Filippo Fava a Bologna. La decorazione pi\u00f9 famosa che realizzarono nella dimora del conte Fava \u00e8 il fregio con \"Storie di Giasone e Medea\". L'opera forse mostra ancora qualche incertezza giovanile, ma gi\u00e0 vi si scorge la forte carica innovativa dei tre pittori quasi esordienti. Come essi si siano ripartiti il lavoro e a chi dei tre spettino le singole scene affrescate (sia per il fregio di Giasone e Medea che per le altre storie di Palazzo Fava) \u00e8 questione ancora non chiarita dagli studi.\nSempre negli anni ottanta Annibale e Ludovico lavorarono (con altri maestri bolognesi) alla decorazione di una cappella della famiglia Paleotti (quella del celebre cardinale Gabriele Paleotti), opera per\u00f2 andata perduta.\nNei primi anni novanta del Cinquecento i tre decorarono ad affresco il salone d'onore di Palazzo Magnani, realizzando un fregio con le \"Storie della fondazione di Roma\". A Palazzo Magnani fu, forse, Annibale a prendere il sopravvento come dimostrerebbe lo stile plastico (le figure solide e possenti e muscolari, dall'aspetto classicheggiante, i colori vivi e accesi) e illusionistico (i riquadri delle scene simulano l'aspetto di tele riportate con finte spaccature).\nMa anche in ordine a questo bellissimo fregio poco si sa di certo circa il ruolo di ognuno dei Carracci.\nNel 1592 nel Palazzo dei Diamanti di Ferrara furono collocati alcuni ovali a carattere mitologico dipinti dai tre cugini, tra i quali spicca la \"Venere e Cupido\" di Annibale, ora nella Galleria Estense di Modena.\nTra il 1593 e il 1594 sempre a Bologna affrescano tre sale di Palazzo Sampieri con \"Storie di Ercole\". Qui agli affreschi si aggiunsero tre grandi tele: \"Cristo e la Samaritana\" di Annibale, \"Cristo e la donna Cananea\" di Ludovico e \"Cristo e l'adultera\" di Agostino. I tre dipinti (che compongono un ciclo unitario) in epoca napoleonica furono trasferiti nella Pinacoteca di Brera, dove tuttora si trovano.\nAnnibale ed Agostino Carracci lavorarono, dal 1596 in poi, anche alla decorazione di alcune stanze di Palazzo Farnese a Roma. Il primo ambiente, il Camerino Farnese, \u00e8 senza dubbio opera di Annibale, mentre \u00e8 discusso se Agostino abbia preso parte o meno a questa impresa decorativa. Il secondo, la celeberrima Galleria Farnese, \u00e8 il capolavoro di Annibale, ma anche Agostino contribu\u00ec all'opera, spettandogli due quadri riportati della volta. Ludovico, che non si trasfer\u00ec mai a Roma, \u00e8 estraneo a questi lavori, salvo, forse, che per l'esecuzione di un \"ignudo\" della Galleria, da lui realizzato durante una breve visita fatta ad Annibale a Roma.\nLa collaborazione tra i tre Carracci, inoltre, verosimilmente non si limit\u00f2 alle grandi imprese decorative, ma riguard\u00f2, almeno per un certo tempo, anche la pittura da cavalletto. Depongono in questo senso sia alcune testimonianze delle fonti sia la circostanza che opere finite da uno dei Carracci sembrano basarsi su disegni preparatori di un altro Carracci. Valgano ad esempio sia la \"Comunione di san Girolamo\" di Agostino, in riferimento alla quale esiste un disegno di Ludovico che molto probabilmente \u00e8 il parziale prototipo dell'opera finita, sia il \"Ritorno del figliol prodigo\", perduto dipinto di Annibale Carracci, per il quale si conoscono pi\u00f9 disegni preparatori, quasi tutti ritenuti di suo fratello Agostino.\nGli allievi.\nL'Accademia degli Incamminati fu il luogo di formazione di molti artisti emiliani del XVII secolo che diventeranno protagonisti dell'arte italiana: Domenichino, Giovanni Lanfranco, Francesco Albani, Guido Reni, Alessandro Tiarini e Sisto Badalocchio.\nAll'elenco si pu\u00f2 aggiungere il Guercino: questi, per ragioni anagrafiche, non ebbe rapporti diretti di allievato con nessuno dei Carracci (e non ne frequent\u00f2 l'Accademia bolognese), ma, come egli stesso narra, impar\u00f2 l'arte della pittura esercitandosi sulla \"Sacra Famiglia con san Francesco e committenti\" di Ludovico Carracci (opera del 1591), al tempo nella chiesa dei Cappuccini di Cento (e ora nella locale Pinacoteca Civica). Nel piccolo centro emiliano, senza maestri degni del suo talento, il giovane Barbieri si form\u00f2 studiando quest'opera, che egli stesso ribattezz\u00f2 la \"Carraccina\".\nGli \"altri\" Carracci.\nLa famiglia Carracci, oltre ad Annibale, Ludovico ed Agostino contempla altri tre pittori. Si tratta di Antonio Carracci, figlio di Agostino e di questi inizialmente allievo poi entrato nella bottega dello zio a Roma, dove, dopo la morte di Annibale, condusse una discreta carriera interrotta dalla morte precoce.\nVi sono poi Paolo Carracci (1568-1625), fratello di Ludovico, la cui vicenda artistica si svolge tutta all'ombra di quest'ultimo, e Franceschino Carracci (1595 \u2013 1622), figlio di Giovanni Antonio a sua volta fratello di Annibale ed Agostino Carracci.\nAnche Franceschino Carracci mor\u00ec molto giovane: l'opera principale che ce ne resta \u00e8 una pala d'altare nella chiesa di Santa Maria Maggiore a Bologna.\nBibliografia.\nTesti di carattere generale:\nArticoli, saggi, contributi:\n\"L'arte in Emilia e in Romagna: da Correggio a Morandi\" catalogo della mostra a cura di Andrea Emiliani e Michela Scolaro, pp."}
{"id": "312719", "revid": "12290", "url": "https://it.wikipedia.org/wiki?curid=312719", "title": "De Saint Exupery", "text": ""}
{"id": "312738", "revid": "404338", "url": "https://it.wikipedia.org/wiki?curid=312738", "title": "Patto Briand-Kellog", "text": ""}
{"id": "312740", "revid": "11684", "url": "https://it.wikipedia.org/wiki?curid=312740", "title": "Ludovico Caracci", "text": ""}
{"id": "312741", "revid": "110157", "url": "https://it.wikipedia.org/wiki?curid=312741", "title": "Buchs (Zurigo)", "text": "Buchs (toponimo tedesco) \u00e8 un comune svizzero di 6\u00a0359 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBuchs \u00e8 servito dalla stazione di Buchs-D\u00e4llikon sulla ferrovia del Furttal.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "312742", "revid": "125916345", "url": "https://it.wikipedia.org/wiki?curid=312742", "title": "Nanchino", "text": "Nanchino (: ; in cinese ) \u00e8 una citt\u00e0 della Cina orientale, capoluogo della provincia dello Jiangsu, molto rilevante nel contesto della storia e della cultura nazionale, essendo stata, per lungo tempo, la capitale della Cina. La costituzione della Repubblica di Cina (da non confondere con la Repubblica Popolare Cinese) la rivendica tuttora come capitale.\nSituata nei pressi del bacino di drenaggio del Fiume Azzurro e nella zona economica del delta, Nanchino \u00e8 da millenni una delle pi\u00f9 importanti citt\u00e0 cinesi. \u00c8 stata riconosciuta come una delle quattro grandi antiche capitali della Cina. Fu capitale del Regno Wu durante il periodo dei Tre Regni, ed \u00e8 oggi la capitale ufficiale della Repubblica di Cina (Taiwan), anche se la capitale provvisoria di quest'ultima \u00e8 Taipei, essendo Nanchino situata nella Repubblica Popolare Cinese. La citt\u00e0 \u00e8 anche una delle 15 localit\u00e0 sub-provinciali della Repubblica Popolare Cinese, godendo di autonomia politica ed economica seconda solo a quella della provincia. Nanchino \u00e8 un importantissimo centro nell'educazione, nella ricerca, nei trasporti, e nel turismo. La citt\u00e0 ha ospitato i II Giochi olimpici giovanili estivi.\nCon una popolazione urbana di oltre 8 milioni di abitanti (2010), Nanchino \u00e8 il secondo polo commerciale della Cina orientale dopo Shanghai. \u00c8 stata classificata seconda tra le \"citt\u00e0 con il maggior sviluppo sostenibile\" secondo uno studio redatto dall'Istituto nazionale di statistica della Cina, e seconda tra le citt\u00e0 con maggior sviluppo sostenibile potenziale del delta del Fiume Azzurro. Ha anche vinto il premio d'onore della Cina e il premio d'onore delle Nazioni Unite.\nGeografia fisica.\nTerritorio.\nNanchino, con un'area totale di 6\u00a0598\u00a0km\u00b2, \u00e8 posizionata in una delle pi\u00f9 importanti zone economiche della Cina, il delta del Fiume Azzurro, parte del bacino di drenaggio del Fiume Azzurro. Il fiume attraversa la parte nordoccidentale di Nanchino, mentre il Qinhuai scorre a sud e ad est. La citt\u00e0 si trova a 300\u00a0km a nord-ovest di Shanghai, 1\u00a0200\u00a0km a sud-est di Pechino, e a 1\u00a0400\u00a0km a nord-est di Chongqing.\nConfina con Yangzhou a nord-est, prima citt\u00e0 che si incontra se si prosegue lungo la riva nord del Fiume Azzurro, Zhenjiang a est, proseguendo lungo la riva sud del Fiume Azzurro, e con Changzhou a sud-est. Il suo confine occidentale \u00e8 la provincia di Anhui, dove Nanchino confina con cinque citt\u00e0-prefettura.\nIl sottosuolo di Nanchino \u00e8 ricco di una grande variet\u00e0 di risorse naturali, con pi\u00f9 di 40 tipi di minerali. Il ferro e lo zolfo costituiscono il 40% delle riserve della provincia dello Jiangsu. Le riserve di stronzio sono le pi\u00f9 grandi sia dell'Asia orientale che di quella sudorientale. Possiede inoltre abbondanti riserve d'acqua, provenienti sia dal Fiume Azzurro che dalle falde acquifere nel sottosuolo. Vi sono inoltre diversi stabilimenti geotermici, come quello di Tangshan a Jiangning e l'impianto geotermico di Tangquan a Pukou.\nA Nanchino si trova l'intersezione tra il Fiume Azzurro e la ferrovia Nanchino-Pechino, ricevendo per questo il nome di \"Porta tra l'est e l'ovest, passaggio tra il nord e il sud\". Inoltre, la parte occidentale dell'altopiano di Ningzhen \u00e8 a Nanchino. La grande \"Montagna Zhong\" si trova ad est della citt\u00e0, mentre la \"Montagna di Pietra\", simile ad una tigre, \u00e8 situata ad ovest. Le loro forme ricordano, rispettivamente, \"un drago piegato\" e, appunto, \"una tigre abbassata\". Sun Yat-sen parl\u00f2 di Nanchino come dello \"schema costruttivo del nostro paese\", e dichiarando che \"la posizione di Nanchino \u00e8 perfetta perch\u00e9 ci sono sia montagne, che laghi e pianure. \u00c8 difficile trovare un'altra citt\u00e0 come questa\".\nCircondata dal Fiume Azzurro e dalle montagne, Nanchino gode di magnifici panorami naturali. I laghi naturali, tra cui lo \"Xuanwu\" e il \"Mochou\", sono posizionati nel centro della citt\u00e0 e facilmente accessibili al pubblico, insieme alle colline come la \"Montagna Viola\" (\"Zijin Shan\"), coperte da sempreverdi e abeti e ospitanti vari siti culturali e storici. Sun Quan spost\u00f2 la capitale qui grazie ad un consiglio di Liu Bei, rimasto impressionato dalla straordinaria posizione geografica della citt\u00e0. Sun Quan, poco dopo, rinomin\u00f2 la citt\u00e0 da Moling (\u79e3\u9675) a Jianye (\u5efa\u90ba).\nClima.\nNanchino possiede un clima subtropicale umido (K\u00f6ppen \"Cfa\") e si trova sotto l'influenza dei monsoni dell'Asia orientale. Le quattro stagioni nella citt\u00e0 si distinguono molto chiaramente, con estati calde e secche, inverni freddi, e primavere e autunni equilibrati. Insieme a Wuhan e a Chongqing, Nanchino fa tradizionalmente parte delle cosiddette \"tre citt\u00e0 fornace\" situate lungo il Fiume Azzurro, a causa delle elevate temperature estive.\nIl periodo tra la met\u00e0 di giugno e la fine di luglio viene definito meiyu, o stagione piovosa, durante il quale nella citt\u00e0 si alternano periodi di piogge a periodi di sereno. I tifoni non sono molto comuni, ma possibili tra la fine dell'estate e l'inizio dell'autunno. La temperatura media annuale \u00e8 di 15,5\u00a0\u00b0C. La pi\u00f9 alta temperatura registrata \u00e8 di 43,0\u00a0\u00b0C, e la pi\u00f9 bassa \u00e8 di \u221216,9\u00a0\u00b0C. I giorni piovosi mediamente sono 115 all'anno e la precipitazione media \u00e8 di 1062\u00a0mm.\nStoria.\nOrigini.\n\u00c8 una delle citt\u00e0 pi\u00f9 antiche fra quelle della Cina odierna. Secondo la leggenda, Fu Chai, signore dello Stato di Wu, fond\u00f2, nel 495 a.C., un forte chiamato Yecheng situato nell'attuale area di Nanchino. Nel 473 a.C., lo Stato di Yue conquist\u00f2 Wu per cui venne costruito il forte di Yuecheng vicino all'odierno cancello di Zhonghua. Nel 333 a.C., dopo aver eliminato lo Stato di Yue, lo Stato di Chu costru\u00ec il Jinling Yi nella parte occidentale della citt\u00e0 odierna. Sotto la dinastia Qin e la dinastia Han, la citt\u00e0 venne chiamata Moling.\nCapitale delle sei dinastie.\nNanchino divent\u00f2 capitale nel 229 d.C., quando Sun Quan, re di Wu, durante il periodo dei tre regni ricolloc\u00f2 la sua capitale a Jianye. Conquistata nel 280 da parte della dinastia J\u00ecn Occidentale, Nanchino e i centri vicini si trasformarono in un centro commerciale culturale e politico sotto la Dinastia Wu Orientale. Nei secoli successivi, la citt\u00e0 giocher\u00e0 un ruolo chiave nella storia della Cina.\nPoco dopo l'unificazione, lo Stato dei Jin occidentali, a causa della guerra fu sconfitto. Prima sub\u00ec l'attacco dei ribelli degli otto principi Jin, ed in seguito si sottomise all'invasione degli Xiongnu e di altri popoli nomadi che eliminarono il dominio dei Jin nel nord. Nel 317, alcuni sopravvissuti della dinastia J\u00ecn, principalmente nobili e famiglie ricche, arrivarono dal Nord e ristabilirono lo Stato di Jin a Nanchino, da loro chiamata Jiankang.\nDurante il periodo della divisione nord-sud, la citt\u00e0 venne considerata, per pi\u00f9 di due secoli e mezzo, capitale delle dinastie del sud. Durante questo periodo, fu polo commerciale dell'Asia orientale, una delle pi\u00f9 grandi citt\u00e0 del mondo. Basandoci su documenti storici, gli abitanti registrati erano 280.000.\nAlcune statue cerimoniali dell'era, erette sulle tombe di dignitari e militari, sono sopravvissute (in vari stati gradi di preservazione) nei sobborghi orientali e nordorientali, specialmente nel distretto di Qixia e di Jiangning. Le meglio conservate sono quelle della tomba di \"Xiao Xiu\" (475\u2013518), uno dei fratelli dell'imperatore Wu di Liang. Con la dinastia Sui la Cina venne riunificata e l'intera citt\u00e0 fu distrutta, diventando una piccola citt\u00e0.\nPeriodo medievale.\nLa citt\u00e0 di Nanchino fu rasa al suolo appena dopo che i Sui presero il controllo. Fu ricostruita durante la dinastia Tang. Fu di nuovo scelta come capitale con il nome di Jinling durante la breve dinastia Tang meridionale (937\u2013975), che successe a Wu. Le industrie tessili di Jiankang fiorirono durante la dinastia Song, nonostante le ripetute invasioni dal nord. I mongoli, occupatori della Cina, consolidarono lo status di grande centro produttivo di tessuti sotto la dinastia Yuan.\nCapitale dei Ming.\nZhu Yuanzhang, primo imperatore della dinastia Ming, dopo aver cacciato la dinastia Yuan, ricostru\u00ec la citt\u00e0 e la fece capitale della dinastia nel 1368 inauguarandovi il palazzo dinastico. Costru\u00ec anche la pi\u00f9 grande cinta muraria del mondo per il periodo. Occorsero 200.000 lavoratori e 21 anni per finire il progetto. Le mura cittadine di Nanchino furono principalmente costruite in questo periodo e sono le pi\u00f9 antiche mura cittadine esistenti.\nNanchino rimase la capitale dell'Impero Ming fino al 1421, quando il terzo imperatore della dinastia, Zhu Di, spost\u00f2 la capitale a Pechino. Nanchino fu probabilmente la pi\u00f9 grande citt\u00e0 del mondo tra il 1358 e il 1425 con 487.000 abitanti nel 1400.\nAll'interno delle mura, altre famose strutture dell'era Ming furono il mausoleo Ming Xiaoling e la torre di porcellana, anche se la seconda fu distrutta dai taiping nel XIX secolo.\nUn monumento costato enormemente in costi umani fu la cava di Yangshan, 10\u00a0km a est dal Ming Xiaoling, dove una gigantesca stele, eretta su ordine dell'imperatore Yongle, giace abbandonata, poich\u00e9 la tecnologia di 600 anni fa non era in grado n\u00e9 muoverla, n\u00e9 di ereggerla.\nCentro dell'impero, Nanchino aveva connessioni con tutto il mondo: \u00e8 da qui che l'ammiraglio Zheng He salp\u00f2 verso gli oceani Indiano e Pacifico, e fu qui che arrivarono dignitari stranieri come il sultano del Brunei Abdul Majid Hassan, che mor\u00ec nel 1408, durante la sua visita in Cina. Nel 1958 venne scoperto nel distretto di Yuhautai, a sud delle mura, il cimitero del sultano, con la sua camera di sepoltura e una stele tartaruga. Nello stesso anno il cimitero venne restaurato. Le mura di Nanchino con il loro percorso di 48\u00a0km, sono la cinta urbana antica pi\u00f9 lunga e meglio conservata al mondo.\nPeriodo Qing.\nDue secoli dopo lo spostamento della capitale a Pechino, Nanchino, un'altra volta era destinata a diventare capitale dei Ming. Infatti, dopo la caduta di Pechino per mano sia dei ribelli di Li Zicheng che dell'invasione dei Manci\u00f9, fondatori della dinastia Qing, e il suicidio dell'ultimo \"vero\" imperatore Ming, Zhu Youjian, nell'estate 1644, il principe Ming Zhu Yousong fu incoronato a Nanchino nel giugno 1644. Il suo breve regno fu riportato dagli storici come dinastia Ming meridionale.\nLa durata del suo regno, comunque, fu molto pi\u00f9 breve della durata del regno del regno del suo antenato, Zhu Yuanzhang, vissuto tre secoli prima. Il suo regno, segnato da contrasti interni, non riusc\u00ec ad opporre resistenza all'esercito manci\u00f9, quando gli invasori, guidati dal principe Dodo conquistarono, solo un anno pi\u00f9 tardi, Jiangnan. Il giorno dopo la resa di Yangzhou ai manci\u00f9, nel maggio 1645, l'imperatore abbandon\u00f2 Nanchino, e il palazzo imperiale fu saccheggiato dai residenti locali. Il 6 giugno, le truppe di Dodo arrivarono a Nanchino, il comandante della guarnigione cittadina, Zhao di Xincheng, si arrese prontamente a loro. I manci\u00f9 ordinarono a tutti gli abitanti maschi di tagliare i loro capelli alla maniera manci\u00f9, arruolarono un gran numero di abitanti nelle bandiere, e distrussero il palazzo imperiale, ma comunque la citt\u00e0 fu risparmiata dai massacri e dalle devastazioni subite da Yangzhou.\nSotto la dinastia Qing (1644\u20131911), l'area di Nanchino fu conosciuta come Jiangning e fu la sede del governo del vicer\u00e9 di Liangjiang. Fu visitata dagli imperatori Kangxi e Qianlong varie volte durante i loro viaggi nelle provincie meridionali. Nanchino fu invasa da truppe britanniche durante la guerra dell'oppio, conclusa con il trattato di Nanchino nel 1842.\nCapitale del breve regno Taiping nella met\u00e0 del XIX secolo, durante il quale Nanchino fu conosciuta come Tianjing, \"capitale celestiale\" o \"capitale del cielo\". Sia i vicer\u00e9 Qing che il re Taiping risiedevano in quello che pi\u00f9 tardi sar\u00e0 conosciuto come palazzo presidenziale. Quando i Qing sotto Zeng Guofan ripresero la citt\u00e0 nel 1864, ci fu un vero e proprio massacro quando circa 100.000 persone dovettero scegliere tra suicidarsi o fuggire.\nCapitale della repubblica.\nNel gennaio 1912, la rivoluzione Xinhai diede avvio alla Repubblica di Cina, con Sun Yat-sen come primo presidente provvisorio. Il comitato rivoluzionario scelse Nanchino come nuova capitale. Tuttavia la dinastia Qing controllava ancora le province del nord, cos\u00ec i rivoluzionari chiesero al generale Yuan Shikai, capo del Corpo d'armata del Pei-yang, di rimpiazzare Sun come presidente in cambio dell'abdicazione dell'imperatore. Yuan chiese che la capitale rimanesse Pechino.\nNel 1927, Chiang Kai-shek, leader del Kuomintang, stabil\u00ec nuovamente Nanchino come capitale della Repubblica di Cina durante la Spedizione del Nord. La sua decisione fu riconosciuta internazionalmente dopo la presa di Pechino nel 1928. Il decennio successivo fu conosciuto come decennio di Nanchino.\nNel 1937 il Giappone invase la Cina, dando cos\u00ec inizio alla seconda guerra sino-giapponese. Le loro truppe occuparono Nanchino nel dicembre 1937, attuando un terribile massacro. Il numero totale di morti, inclusi quelli conteggiati dal tribunale militare internazionale per l'Estremo Oriente e dal tribunale per i crimini di guerra di Nanchino, fu all'incirca tra le 300.000 e le 350.000 persone. Il monumento al massacro di Nanchino fu ricostruito nel 1985 per ricordare l'evento.\nPochi giorni dopo la caduta della citt\u00e0, il governo nazionale cinese si trasfer\u00ec nella citt\u00e0 di Chungking, riunendo tutta la resistenza cinese. Nel 1940 venne istituito un governo collaborazionista, noto come repubblica di Nanchino o repubblica nazionale di Cina, guidato da Wang Jingwei, rivale del governo di Chiang Kai-shek a Chongqing. Nel 1946, dopo la resa del Giappone, il Kuomintang riport\u00f2 la capitale a Nanchino.\nRepubblica Popolare Cinese.\nIl 23 aprile 1949 l'Esercito Popolare di Liberazione occup\u00f2 Nanchino. Dopo la nascita della Repubblica Popolare Cinese in ottobre, Nanchino fu inizialmente una municipalit\u00e0, ma divenne presto, e rimase, la capitale della provincia dello Jiangsu.\nDal dicembre 1988 al gennaio 1989, tensioni con studenti africani condussero alle proteste anti-africane di Nanchino.\nMonumenti e luoghi d'interesse.\nNanchino \u00e8 una delle pi\u00f9 belle citt\u00e0 cinesi, dotata di grandi parchi, laghi, colline e grandiosi monumenti, che attraggono migliaia di turisti all'anno.\nAmministrazione.\nIl nome completo dell'amministrazione di Nanchino \u00e8 \"\"Governo popolare della citt\u00e0 di Nanchino\". La citt\u00e0 \u00e8 sotto la guida del Partito Comunista Cinese, con il commissario politico di Nanchino come governatore \"de facto\" della citt\u00e0, ed il sindaco come capo esecutivo dell'amministrazione.\nNanchino \u00e8 divisa in tredici citt\u00e0-contea, di cui 11 sono distretti, e due sono contee. I distretti rappresentano le aree urbane di Nanchino, mentre con le contee si identificano le aree rurali amministrate direttamente dalla citt\u00e0.\nGeografia antropica.\nSuddivisioni amministrative.\nLa citt\u00e0 sub-provinciale di Nanchino ha il controllo diretto su 11 distretti (\"qu\") e 2 contee (\"xian\"):\nLa divisione corrente della citt\u00e0 potrebbe cambiare in futuro.\nSociet\u00e0.\nEvoluzione demografica.\nSecondo il sesto censimento cinese del 2010, la popolazione della citt\u00e0 di Nanchino \u00e8 di 8 milioni di abitanti. Nel 2008 erano circa 7,7 milioni. Il tasso di natalit\u00e0 \u00e8 dell'8,86% e il tasso di mortalit\u00e0 \u00e8 del 6,88%. L'area urbana ha una popolazione di 5,5 milioni di abitanti.\nCome nella maggior parte della Cina orientale il gruppo etnico predominante a Nanchino sono gli han (98,56 %), insieme ad altre 50 etnie. Nel 1999, 77.394 tra gli abitanti appartenevano ad una minoranza, tra le quali la pi\u00f9 numerosa (64.832) erano gli hui, costituendo l'83,76% delle minoranze. La seconda e la terza minoranza per numero sono i manci\u00f9 (2,311) e gli zhuang (533). La maggior parte delle minoranze risiedono nel distretto di Jianye, costituendo il 9,13% della popolazione del distretto. Nel 2010 il rapporto sessuale era di 107,31 maschi ogni 100 femmine.\nEconomia.\nSviluppo nella storia.\nSin dal periodo dei tre regni, in virt\u00f9 della sua posizione geografica, Nanchino fu un importante centro dell'industria tessile e mineraria. Durante la Dinastia Ming le fabbriche di Nanchino erano in continua espansione, rendendo la citt\u00e0 una delle pi\u00f9 ricche citt\u00e0 della Cina e del mondo. In quel periodo storico era la citt\u00e0 leader nei settori del tessile, della stampa, della cantieristica e in molti altri, di fatto il pi\u00f9 grande centro di commercio dell'Asia orientale.\nVerso la prima met\u00e0 del XX secolo a Nanchino ebbe luogo una grande trasformazione: da centro di produzione, divenne centro consumistico, soprattutto grazie al grande aumento del PIL pro capite. Furono aperti numerosi centri commerciali, come lo \"Zhongyang Shangchang\", che attrassero commercianti da tutto il paese giunti a Nanchino per vendere i loro prodotti. Nel 1933 i guadagni generati dalle industrie del cibo e dell'intrattenimento superarono quelli dell'artigianato e dell'agricoltura. Un terzo della popolazione cittadina lavorava nel settore terziario, mentre prostituzione, consumo di droga e furti erano in costante aumento.\nNel 1950, il governo stanzi\u00f2 grandi capitali per la costruzione di industrie pesanti, come parte del grande piano nazionale in rapida industrializzazione. In seguito vennero costruite fabbriche di prodotti elettronici, meccanici, chimici e della fabbricazione dell'acciaio, trasformando Nanchino in un grande centro industriale della Cina orientale.\nDal 1950.\nLa situazione riflette quella del 1960, con fabbriche di prodotti elettronici, di auto, di prodotti petrolchimici e della produzione di ferro e acciaio, definiti dalla politica, i \"cinque pilastri dell'industria\". Alcune importanti aziende statali con sede a Nanchino, sono la \"Panda Electronics\", la \"Jincheng Motors\" e la \"Nanjing Steel\". Il settore terziario acquisisce sempre pi\u00f9 importanza, costituendo ormai il 44% del PIL cittadino. Nella citt\u00e0 sono sempre pi\u00f9 in crescita gli investimenti delle multinazionali straniere, come la Volkswagen, la Iveco, la A.O. Smith, e la Sharp. In seguito all'entrata della Cina nell'Organizzazione mondiale del commercio, l'interesse estero alla citt\u00e0 crebbe tra gli investitori: mediamente, ogni giorno venivano aperte due nuove fabbriche straniere.\nL'amministrazione cittadina cerc\u00f2 di stimolare ad investire nella citt\u00e0 attraverso la costruzione di quattro grandi zone industriali, Gaoxin, Xingang, Huagong e Jiangning. Malgrado gli sforzi, il PIL cittadino \u00e8 inferiore a quello di citt\u00e0 vicine come Suzhou, Wuxi e Hangzhou, dotate di grandi capacit\u00e0 di attrarre investimenti stranieri. Inoltre le tradizionali imprese statali si stanno dimostrando incapaci di competere con le molto pi\u00f9 efficienti multinazionali, e costrette a scegliere tra la bancarotta o la privatizzazione. Questo sta causando l'aumento dei lavoratori in nero, tecnicamente non assunti ma lo stesso attivi.\nNegli ultimi anni Nanchino ha sostenuto lo sviluppo di diversi settori economici, industria, commercio e urbanistica. Nel 2010 il PIL cittadino era di 501 miliardi di RMB (3\u00ba nello Jiangsu), e il PIL pro capite era di 65.490 RMB, con un incremento del 13% dal 2009. Il guadagno medio di un cittadino urbano era di 28.312 RMB, mentre quello di un abitante della campagna era di 11.050 RMB. Il tasso di disoccupazione era del 3%, inferiore alla media nazionale (4,3%). Il PIL di Nanchino nel 2010 si classificava 14\u00ba in Cina.\nInfrastrutture e trasporti.\nNanchino \u00e8 il centro dei trasporti sia nella Cina orientale che nell'area del Fiume Azzurro. Il sistema di trasporti \u00e8 molto diversificato, includendo mezzi di terra, acqua e aria. Come nella maggior parte delle citt\u00e0 cinesi, i trasporti pubblici sono il mezzo preferito dai cittadini. Come in altre citt\u00e0 cinesi, negli ultimi 20 anni anche a Nanchino sono stati costruiti numerosissimi ponti e tunnel che attraversano il Fiume Azzurro. Da monte verso valle essi sono:\nAttualmente, sono in costruzione altri tre tunnel ed un ponte (il quinto) lungo il Fiume Azzurro.\nInaugurata nel 2005, al 2019 la metropolitana di Nanchino consta di 10 linee per un totale di quasi 380\u00a0km di tracciato. Ci sono pi\u00f9 di 370 linee di autobus.\nCultura.\nEssendo una delle quattro antiche capitali della Cina, Nanchino \u00e8 sempre stata un centro culturale in grado di attirare gli intellettuali da tutto il Paese. Durante le dinastie Tang e Song, fu il centro dove i poeti componevano poesie sulle ricchezze dell'antichit\u00e0. Durante le dinastie Ming e Qing, nella citt\u00e0 si teneva l'esame imperiale dello Jiangnan.\nAvendo una lunga tradizione culturale e un grande di numero di strutture educative, Nanchino viene soprannominata \"citt\u00e0 della cultura\"\".\nIstruzione.\nNanchino, fu, per pi\u00f9 di 1700 anni, il centro educativo della Cina meridionale. Ecco una lista di alcune tra le istituzioni educative pi\u00f9 importanti:\nSport.\nEssendo una delle citt\u00e0 pi\u00f9 grandi, Nanchino dispone di molte squadre sportive professionali. \u00c8 sede di importanti squadre di calcio, come la ormai estinta Jiangsu Suning che militava nella Chinese Super League. I Jiangsu Nangang Dragons Nanjing sono invece un'importante squadra di basket, tra le pi\u00f9 titolate della Cina."}
{"id": "312744", "revid": "113244975", "url": "https://it.wikipedia.org/wiki?curid=312744", "title": "La macchina del tempo (serie animata)", "text": " \u00e8 una serie di anime che ha dato origine nel 1975 al fenomeno delle \"Time Bokan\" Series. La serie consta di 61 episodi andati originariamente in onda dal 4 ottobre 1975 al 25 dicembre 1976.\nTrama.\nL'esimio scienziato dottor Kida inventa la macchina del tempo, denominandola \"Time Bokan\", con l'aiuto del suo assistente Sgrinfia e del robot C-Robot. Al giorno del collaudo sono presenti anche la nipote di Kida, Junko, e il suo amichetto Tanpei. Tutto funziona per il meglio e la macchina sparisce nei vortici temporali; quando ricompare nel laboratorio, per\u00f2, del dottore non c'\u00e8 pi\u00f9 traccia e al suo posto all'interno dell'abitacolo troviamo il pappagallo Perasuke, il quale afferma di essersi nascosto all'interno della macchina per sfuggire alla moglie bisbetica, azionando involontariamente la procedura di rientro al presente e lasciando a piedi il dott. Kida nell'epoca imprecisata in cui si era trasferito. A questo punto, Junko e Tanpei cercano di farsi rivelare da Perasuke quale sia la sua epoca di provenienza, ma il pappagallo \u00e8 smemorato e i suoi indizi sono spesso confusi e contraddittori.\nIl fattore scatenante della serie \u00e8 per\u00f2 un altro: Perasuke ha portato con s\u00e9 dalla sua epoca un \"dinamante\", ovvero una gemma dal valore incalcolabile che al tempo stesso pu\u00f2 generare un'incredibile fonte di energia (infatti il nome \u00e8 un misto di diamante e dinamite), affermando che nella sua epoca d'origine ne esistono molti. La notizia fa gola a Sgrinfia, che, avendo trafugato i piani della macchina del tempo dallo studio del dott. Kida, decide di costruirne una personale per andare alla ricerca delle fantomatiche pietre. L'infido assistente \u00e8 spalleggiato da altri due malviventi, la bella Lady Margot (capo del terzetto) e il forzuto Birba, entrambi molto interessati ai dinamanti.\nA questo punto cominciano gli andirivieni nel tempo per due motivi diversi: da una parte Junko e Tanpei vogliono ritrovare il dottore e riportare a casa Perasuke (che, dal canto suo, spesso si diverte a condurre i ragazzi in epoche che non sono la sua solo per il gusto di visitarle), dall'altra Lady Margot e i due scagnozzi alla ricerca dei dinamanti. Il tutto si svolge secondo un copione ben preciso:\nI personaggi.\nSono indicati i nomi originali giapponesi e fra parentesi i nomi dell'adattamento italiano, se sono stati cambiati.\nGli antagonisti.\nI cattivi sono noti anche come \u00abTeam Gaikottsu\u00bb, dalla parola giapponese \"gaikottsu\" che significa scheletro, in relazione alla macchina del tempo a forma di teschio ideata da Sgrinfia.\nSigla italiana.\nLa sigla della versione italiana era \"Video Killed the Radio Star\" cantata da un coro di bambini, ovvero \"I Mini Pops\"."}
{"id": "312746", "revid": "1543377", "url": "https://it.wikipedia.org/wiki?curid=312746", "title": "Giorgio Sterchele", "text": "\u00c8 soprannominato \"Supergino\".\nCarriera.\nGiocatore.\nSi \u00e8 messo in luce fin da giovane nella squadra della sua provincia, il , con il quale ha esordito in Serie C1 diventando titolare nel 1991.\nCon la squadra biancorossa conquista prima la promozione in Serie B nel 1993 e quindi, dopo due anni, quella in massima divisione con Francesco Guidolin in panchina.\nConteso da alcune grandi squadre, nell'estate del 1995 \u00e8 un giovane portiere emergente che finisce alla Associazione Sportiva Roma. Con i giallorossi fa il secondo per una stagione, esordendo in Serie A il 2 marzo 1996, quindi diventa titolare per la prima met\u00e0 della stagione 1996-97, che conclude per\u00f2 al Cagliari Calcio.\nPassa a settembre 1997 al Bologna, in sostituzione di Francesco Antonioli infortunatosi per tutta la stagione, non riuscendo per\u00f2 a meritare la fiducia per la riconferma torna alla Roma, disputando il girone di ritorno 1998-99 fra le file della .\nDopo una stagione senza alcuna presenza, divisa fra Roma e , torna a Vicenza nella stagione 2000-01. Titolare per alcune stagioni, si alterna per un periodo con altri portieri fino a riconquistare nel 2005-06 la maglia di numero 1, diventando il portiere biancorosso pi\u00f9 presente nella storia, con un totale di 285 partite al termine della stagione: durante la stagione 2005-2006 ha quindi superato Domenico Di Carlo al quarto posto nella graduatoria dei biancorossi con pi\u00f9 presenze di tutti i tempi.\nResta in biancorosso anche nel 2006-2007 ma fa da secondo prima a Matteo Guardalben e, in seguito ad un grave infortunio di quest'ultimo, ad Adriano Zancop\u00e8. A fine stagione il Vicenza non gli rinnova il contratto e decide di terminare la sua carriera.\nAllenatore.\nDal luglio 2008 collabora con una neonata scuola calcio in provincia di Vicenza (Zan\u00e8 - Sarcedo) con il compito di curare gli aspetti tecnici dei giovani portieri. A met\u00e0 stagione viene promosso allenatore della prima squadra e confermato per la stagione successiva, malgrado la retrocessione della squadra.\nTuttavia nel mese di novembre 2009 \u00e8 costretto a lasciare l'incarico a causa di problemi di salute ad una gamba.\nNella stagione 2009-2010, Lamberto Zauli, suo compagno di squadra ai tempi del , lo chiama al Bellaria Igea Marina. Il 18 giugno 2011 invece diventa il nuovo preparatore dei portieri del Padova di Alessandro Dal Canto. Il 14 giugno 2012, con il cambio della guida tecnica del Calcio Padova, viene sostituito da Paolo De Toffol.\nIl 15 luglio 2013 diventa il nuovo preparatore dei portieri dell'Unione Venezia.\nPer la stagione 2017-2018 viene nominato preparatore dei portieri della formazione Beretti del .\nDopo un biennio trascorso come preparatore dei portieri all', militante in Serie D, per la stagione 20-21 passa allo , neopromossa in Eccellenza, in qualit\u00e0 di vice allenatore."}
{"id": "312751", "revid": "3791", "url": "https://it.wikipedia.org/wiki?curid=312751", "title": "Carlo Maria Isidro de Borbone", "text": ""}
{"id": "312753", "revid": "1543377", "url": "https://it.wikipedia.org/wiki?curid=312753", "title": "AIM-120 AMRAAM", "text": "LAIM-120 Advanced Medium-Range Air-to-Air Missile, o AMRAAM, soprannominato \"Slammer\", \u00e8 un missile aria-aria (AAM, \"Air-to-Air Missile\") a medio raggio BVR (Beyond Visual Range, oltre l'orizzonte visivo) dotato di guida radar attiva (ARH, \"Active Radar Homing\") e con capacit\u00e0 ognitempo diurna e notturna, sviluppato a partire da direttive comuni USAF/US Navy e prodotto attualmente dalla Raytheon Company.\nUtilizzato operativamente da numerose aeronautiche militari della NATO e mondiali, l'AMRAAM \u00e8 uno degli equipaggiamenti pi\u00f9 usuali in dotazione ai velivoli durante le missioni di caccia, interdizione e superiorit\u00e0 aerea, e il suo impiego nell'US Navy \u00e8 previsto anche oltre il 2020.\nStoria.\nNel 1975 le autorit\u00e0 militari statunitensi si resero definitivamente conto della debolezza dell'AIM-7 Sparrow, e cio\u00e8 la sua incapacit\u00e0, dovuta al sistema di guida SARH (\"Semi-Active Radar Homing\", guida radar semiattiva) di colpire il bersaglio in maniera autonoma senza l'ausilio del pilota dell'aereo. Questi era cos\u00ec costretto ad ingaggiare solamente un bersaglio alla volta e poteva essere a sua volta preso di mira da aerei nemici.\nNel 1978 gli USA stipularono un accordo con gli alleati europei per lo sviluppo di un nuovo missile aria-aria e nel febbraio dell'anno successivo la Hughes Aircraft e la Raytheon Company vennero selezionate come industrie finaliste per la costruzione del futuro AIM-120. Nel dicembre 1981. la Hughes fu nominata vincitrice per la costruzione dell'ordigno negli Stati Uniti (affiancata nel 1987 dalla Raytheon), mentre l'ASRAAM (Advanced Short-Range Air-to-Air Missile, che diventer\u00e0 poi AIM-132 ASRAAM) europeo sarebbe stato prodotto nel Vecchio Continente. Nel febbraio 1984 un F-16 lanci\u00f2 il primo AIM-120A ma la sua produzione, a causa degli alti costi del progetto e dei numerosi problemi che ancora lo affliggevano, inizi\u00f2 solamente a basso ritmo nell'ottobre 1988, per poi incrementare nel settembre 1991.\nNel 1994 arriv\u00f2 la versione AIM-120B, con migliorie ai software e al sistema di guida. Nel 1996 entr\u00f2 in scena l'AIM-120C.\nNel 1998 l'USAF annunci\u00f2 l'acquisto di ulteriori 813 missili AMRAAM, dei quali 120 destinati alla Marina e 520 ai paesi alleati. Impiegato tuttora da molte forze aeree e con capacit\u00e0 di essere lanciato da numerosi velivoli, ad oggi se ne sono prodotti circa 12\u00a0000 esemplari.\nAltra novit\u00e0 introdotta con l'AMRAAM \u00e8 un nuovo tipo di supporto per il lancio: il cosiddetto MRL (\"Missile Rail Launchers\"), che una volta attaccato all'aereo non richiede ulteriori collegamenti di cavi. Adattabile ad ogni tipo di velivolo, eccetto che per le versioni C e D dell'F/A-18, pu\u00f2 essere utilizzato anche con gli AIM-9 Sidewinder.\nImpiego operativo.\nNonostante qualche AMRAAM fosse stato portato in Iraq durante la guerra del Golfo, ufficialmente non ne venne lanciato nessuno e si dovette attendere il 27 dicembre 1992, durante l'operazione Southern Watch, per vedere il primo abbattimento: un MiG-25 iracheno colpito da un F-16C USAF, sulla no-fly zone. Da allora, nel gennaio 1993, un altro MiG-25 \u00e8 stato abbattuto e nel 1994 un Orao serbo ha subito la stessa sorte nella no-fly zone sulla Bosnia (in quel combattimento altri tre Orao furono abbattuti da missili Sidewinder lanciati da due F-16C USAF).\nFino a questo momento ognuno dei tre AMRAAM sparati in combattimento reale aveva fatto centro: per questo motivo sul finire degli anni novanta gli \u00e8 stato dato il nomignolo di \"Slammer\". A partire dal 1998 si sa che \u00e8 stato usato ancora sulle no-fly zone irachene in una o due occasioni, registrando questa volta solo fallimenti, probabilmente perch\u00e9 sparato ai limiti del suo raggio d'azione.\nNella primavera del 1999, con l'operazione Allied Force sulla Jugoslavia, l'AMRAAM ha visto il suo impiego pi\u00f9 massiccio: sei MiG-29 sono stati abbattuti dai caccia NATO (quattro da F-15C, uno da F-16CG USAF, uno da un F-16A olandese), tutti grazie all'AIM-120, anche se il numero preciso di missili lanciati \u00e8 stato superiore al numero di bersagli distrutti.\nIn tutto, finora, l'AMRAAM ha nove vittorie all'attivo (sei MiG-29, due MiG-25, un J-22 Orao).\nLa Royal Air Force inizi\u00f2 a procurarsi gli AIM-120B per integrarli nei Sea Harrier, Tornado e negli Eurofighter Typhoon completando l'acquisizione nel 2004, quando vennero ordinati degli AIM-120C-5 per un valore totale di 80 milioni di \u00a3.\nCaratteristiche tecniche e versioni.\nAd oggi sono state costruite tre versioni dell'AIM-120:\nProdotto dal 1988, questo missile con quattro ali rimovibili e quattro alette per il controllo viene guidato nella prima parte da un sistema di navigazione inerziale INS che pu\u00f2 essere coadiuvato da aggiornamenti sui parametri del bersaglio se il caccia che lo ha lanciato continua a marcare il bersaglio, diversamente il sistema si limita a raggiungere un punto di navigazione pre-programmato, con il suo motore a razzo a bassa emissione di fumo, dove entra in funzione il radar del missile stesso che a quel punto prosegue autonomamente verso il bersaglio permettendo all'aereo lanciatore di compiere manovre evasive. La testata con 23 kg di esplosivo unita ad una spoletta ad impatto/prossimit\u00e0. pu\u00f2 facilmente distruggere l'aereo nemico una volta che questo \u00e8 stato raggiunto.\nFurono prodotte anche due versioni per l'addestramento (CATM-120A e DATM-120A) e una per l'acquisizione di dati tramite telemetria (JAIM-120A).\nDistribuita dal 1994, questa variante ha una nuova sezione di guida WGU-41/B e nuovi software EPROM riprogrammabili (non era cos\u00ec nella versione A) per la gestione dei dati.\nAnche qui furono prodotte le versioni CATM-120B e JAIM-120B con le stesse funzioni delle precedenti.\nChiamato anche P3I (\"Pre-Planned Product Improvement\") e prodotto a partire dal 1996, la differenza lampante di questa versione con le altre sono le alette anteriori e posteriori smussate per permettere un suo uso nell'F-22 Raptor (ma sono adattabili anche agli altri aerei); mentre a livello di componenti interne \u00e8 stato aggiornato nuovamente il sistema di guida alla versione WGU-44/B.\nLa sotto-versione AIM-120C-4 (P3I Phase 2), in consegna dal 1999, ha una nuova testata esplosiva mentre l'AIM-120C-5 ha un motore leggermente pi\u00f9 grande e maggiore raggio d'azione (&gt;105\u00a0km). Questa variante, prodotta dal luglio 2000, \u00e8 stata seguita dall'AIM-120C-6 con migliorie al sistema di acquisizione del bersaglio e dall'AIM-120C-7 (P3I Phase 3).\nRichiesto dalla US Navy per rimpiazzare l'AIM-54 Phoenix, con contro-contromisure elettroniche (\"EP\") avanzate, una maggiore gittata e nuove capacit\u00e0 di acquisizione e ingaggio del bersaglio.\nQuesto \u00e8 il risultato della prima parte della fase 3 del programma di aggiornamento americano dell'AMRAAM, che \u00e8 in sviluppo dal 1998 ma, che per problematiche relative al software, \u00e8 stato adottato solo nel 2007. Il C7 mantiene la stessa motorizzazione a testata del C5, ha un peso di 161.5 chilogrammi e possiede i nuovi processori della Processor Replacement Program fase II, che ne migliorano le rilevazioni di contromisure elettroniche e la capacit\u00e0 stessa di acquisizione del bersagno una volta in \"pitbull\", ossia quando il missile passa dalla guida a data-link (periodo nel quale \u00e8 necessario mantenere il lock sul bersaglio) a quella automatica.\nChiamato anche AIM-120D nel nome non ufficiale, potrebbe essere considerata una versione a s\u00e9 stante dato che introduce importanti novit\u00e0. Nato da un progetto congiunto dell'USAF con l'US Navy e in produzione dal dicembre 2007, questo nuovo ordigno \u00e8 dotato di un sistema di trasmissione dati pi\u00f9 rapido, di un GPS per la guida, una \"visuale\" incrementata e infine d'un raggio d'azione molto pi\u00f9 ampio (&gt;50%).\nLa chiamata radio che viene effettuata dai piloti appartenenti al gruppo NATO dopo un lancio di un AMRAAM (o Slammer) \u00e8 \"FOX THREE\", seguita da una precisazione facoltativa che consiste nell'indicare la distanza del bersaglio a cui \u00e8 indirizzato il missile (\"CLOSE\" se il bersaglio \u00e8 vicino, \"MEDIUM\" se il bersaglio \u00e8 in pieno range di tiro (DLZ), o \"LONG\" se \u00e8 al limite della DLZ), infine si effettua un'ultima chiamata per indicare il passaggio dalla guida semi-attiva del missile a quella attiva con il comando \"Pitbull\".\nCome per le precedenti versioni, anche per la C sono stati costruiti il CATM-120C e il JAIM-120C.\nL'AIM-120 terra-aria.\nL'AIM-120 venne usato dal 1995 dalla Kongelige Norske Luftforsvaret (l'aviazione militare norvegese) in versione terra-aria, avvalendosi di una piattaforma chiamata NASAMS (\"Norwegian Advanced Surface-to-Air Missile System\"), capace di contenere un massimo di sei missili.\nL'US Army decise, in linea con i norvegesi, di dotarsi di un nuovo missile antiaereo per sostituire il Raytheon MIM-23 Hawk impiegando l'AIM-120, e a questo scopo, sempre nel 1995, venne creato un nuovo lanciarazzi installato in un HMMWV (\"High-Mobility Multipurpose Wheeled Vehicle\"). Il sistema si evolse nel cosiddetto SLAMRAAM (\"Surface-Launched AMRAAM\") ed \u00e8 diventato operativo nel 2008.\nAnche il corpo dei Marines si interess\u00f2 al progetto nel 1992 sviluppando un proprio sistema denominato CLAWS (\"Complementary Low-Altitude Weapon System\") che consiste praticamente in cinque AIM-120, opportunamente modificati nelle componenti interne, montati in un HMMWV. Grazie alla collaborazione dell'esercito, che forn\u00ec alcuni MQM-107 Streaker da usare come bersaglio, della Marina che finanzi\u00f2 in parte lo sviluppo, dell'Aviazione che forn\u00ec i missili, mentre l'USMC (\"United States Marine Corps\") mise a disposizione un radar, nell'agosto 1997 si pot\u00e9 procedere al lancio del primo missile di prova che ebbe esito positivo, ripetuto con gli stessi risultati un mese dopo.\nIl sistema avrebbe dovuto essere manovrato da due persone, ma da quello che si apprende dalle fonti il progetto del CLAWS \u00e8 stato abbandonato nel 2006."}
{"id": "312756", "revid": "1372005", "url": "https://it.wikipedia.org/wiki?curid=312756", "title": "Pipino di Landen", "text": "Biografia.\nPipino I di Landen era figlio di Carlomanno, maggiordomo di palazzo in Neustria per il re Clotario II; la madre potrebbe essere stata una figlia di Garibaldo I di Baviera.\nDopo la morte del re dei franchi d'Austrasia e di Burgundia, Teodorico II, insieme al consuocero, Arnolfo di Metz, Pipino fu a capo della rivolta dell'aristocrazia e del clero di Austrasia che, nel 613, prima facilitarono l'ingresso in Austrasia del re di Neustria, Clotario II e poi si rifiutarono di combattere agli ordini del re d'Austrasia e Burgundia, Sigeberto II, nello scontro con le truppe del re di Neustria, Clotario II avvenuto sul fiume Aisne, mettendo cos\u00ec fine al governo autoritario della reggente dei regni d'Austrasia e Burgundia, la bisavola di Sigeberto II, Brunechilde e consegnando, in tal modo, i regni a Clotario II, che lo ricompens\u00f2 con la nomina a maggiordomo di palazzo del regno d'Austrasia; il maggiordomo (dal latino \"Maior Domus\") era l'amministrazione della \"domus\" reale, cio\u00e8 del patrimonio del sovrano, che coincideva con il regno stesso, avendo i Franchi tale concezione del potere centrale, quale propriet\u00e0 privata del re.\nNel 622, su pressione dei potentati austrasiani, Clotario II fu costretto a proclamare re d'Austrasia suo figlio Dagoberto, che era stato educato ed era ancora sotto la tutela di Arnolfo di Metz e Pipino.Comunque Pipino conserv\u00f2 la carica di maggiordomo del palazzo d'Austrasia anche sotto i successori di Clotario, Dagoberto I e Sigeberto III.\nGovern\u00f2 con grandi poteri l'Austrasia in collaborazione, prima con Arnolfo di Metz e, dopo, con Cuniberto, arcivescovo di Colonia.\nSecondo il cronista del VII secolo Fredegario, Pipino mor\u00ec nel suo castello di Landen il 21 febbraio 640, mentre, secondo gli \"Annales Xantenses\", mor\u00ec, nel 647. Il suo corpo, dopo una prima sepoltura, vicino a Landen, in un secondo tempo, venne traslato nel monastero di Nivelles. \nCulto.\n\u00c8 venerato come santo dalla Chiesa cattolica e la sua memoria liturgica ricorre il 21 febbraio\nMatrimoni e discendenza.\nPipino aveva sposato Itta di Nivelles che gli diede tre figli:"}
{"id": "312757", "revid": "111373", "url": "https://it.wikipedia.org/wiki?curid=312757", "title": "Niederhasli", "text": "Niederhasli (toponimo tedesco) \u00e8 un comune svizzero di 9\u00a0195 abitanti del Canton Zurigo, nel distretto di Dielsdorf.\nStoria.\nDal suo territorio nel 1840 \u00e8 stata scorporata la localit\u00e0 di Niederglatt, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nNiederhasli \u00e8 servito dall'omonima stazione sulla ferrovia Oberglatt-Niederweningen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Niederhasli sorge l'impianto sportivo GC/Campus."}
{"id": "312758", "revid": "212348", "url": "https://it.wikipedia.org/wiki?curid=312758", "title": "Frank Kellogg", "text": "Vita e opere.\nLa formazione gli anni da avvocato.\nDopo essere nato a Potsdam, nello (stato di New York), Kellogg visse l'infanzia in Minnesota, uno stato centro-settentrionale degli USA.\nEbbe una prima sommaria istruzione scolastica in una scuola statale. Poi si iscrisse all'universit\u00e0 di Rochester (la terza citt\u00e0 dello stato), alla facolt\u00e0 di giurisprudenza. Mentre studiava, lavorava anche come contadino. Fin\u00ec il college a 21 anni, nel 1877.\nIl 3 maggio 1880 divenne Maestro massone nella Loggia \"Rochester\" n. 21 di Rochester.\nIl suo primo incarico lavorativo fu come procuratore a Rochester (1878-1881); fu poi eletto procuratore della contea di Olmsted (di cui Rochester \u00e8 capoluogo), dove rimase in carica dal 1882 al 1887. Al termine del mandato si trasfer\u00ec a Saint Paul, dove lavor\u00f2 per alcune delle maggiori industrie e banche locali.\nCarriera politica.\nNel 1916 Kellogg fu eletto al Senato americano, dove formul\u00f2 le sue idee contrarie al piano di creazione di un'unione popolare. Non si discost\u00f2 da tali idee, sebbene avesse notevoli dubbi circa le modalit\u00e0 della loro realizzazione. Dal 1917 al 1923 fu senatore del Partito Repubblicano per il Minnesota e fece pressioni sul presidente Thomas Woodrow Wilson perch\u00e9 dichiarasse guerra alla Germania nel 1917.\nNel 1923 Kellogg lavor\u00f2 come diplomatico in Sudamerica e in Gran Bretagna. Nel 1924 appoggi\u00f2 l'applicazione dei piani Dawes e raggiunse un accordo in merito alla questione della Ruhr tra Germania e Francia, che culmin\u00f2 nell'occupazione della Ruhr.\nNel 1925 Kellogg divenne Segretario di Stato sotto il presidente Calvin Coolidge e mantenne la carica fino al 1929. Da tale posizione egli tent\u00f2 di migliorare i rapporti col Messico; nei confronti della Cina segu\u00ec una politica di non ingerenza. Il governo del Kuomintang avrebbe tuttavia confermato le decisioni circa l'autonomia doganale ed i permessi doganali.\nIl patto Briand-Kellogg.\nNel 1927 Kellogg propose al ministro degli esteri francese Aristide Briand un accordo franco-americano sulla considerazione della guerra come mezzo della politica internazionale. Il Patto Briand-Kellogg sarebbe stato sottoscritto e riconosciuto, in forma modificata, il 27 agosto 1928 da 15 stati.\nKellogg inser\u00ec in tale trattato un articolo riguardante il riarmo, che in quel periodo creava gi\u00e0 preoccupazioni negli ambienti diplomatici internazionali.\nCon la sottoscrizione del trattato gli stati si impegnavano alla rinuncia dell'impiego della guerra come mezzo politico ed erano esortati a cercare una soluzione pacifica.\nTra il 1928 ed il 1939 ben 63 Stati aderirono al Patto, che pu\u00f2 essere definito come uno dei passi fondamentali verso la creazione del Diritto Internazionale Umanitario, che in seguito, con l'istituzione delle Nazioni Unite sarebbero state raccolte in uno statuto. I dettami pratici dell'accordo si dimostrarono tuttavia inadatti, e non poterono certo impedire n\u00e9 l'invasione della Manciuria da parte del Giappone nel 1931, n\u00e9 l'invasione dell'Etiopia da parte dell'Italia nel 1935 n\u00e9 la Seconda guerra mondiale.\nErano inoltre presenti nel patto sia la definizione di guerra offensiva sia la possibilit\u00e0 di sanzioni per quegli stati che lo avessero infranto.\nDal 1930 al 1935 Kellogg fu membro del Tribunale internazionale de L'Aia.\nMor\u00ec nel 1937 a Saint Paul all'et\u00e0 di 81 anni."}
{"id": "312760", "revid": "1718925", "url": "https://it.wikipedia.org/wiki?curid=312760", "title": "Campo Carlo Magno", "text": "Campo Carlo Magno \u00e8 un valico alpino del Trentino-Alto Adige percorso da una strada medievale su tracciato preistorico, che mette in comunicazione la Val di Sole con la Val Rendena, fra le Dolomiti di Brenta e il Gruppo della Presanella. \u00c8 inoltre lo spartiacque tra il bacino del Sarca e quello del Noce.\n\u00c8 raggiungibile tramite la Strada statale 239 di Campiglio.\nDal punto di vista amministrativo, Campo Carlo Magno costituisce una frazione del comune di Pinzolo.\nOggi \u00e8, con la vicina Madonna di Campiglio, una rinomata stazione di sci alpino con numerosi impianti di risalita.\nOrigini del nome.\nDeve il suo nome al fatto che la tradizione narra, senza alcun riscontro storico documentale, che Carlo Magno si fosse accampato proprio in questa localit\u00e0 con il suo esercito durante la discesa verso Roma nell'anno 800, per farsi incoronare imperatore del Sacro Romano Impero. Pare debba il nome ad un hotel che, nel 1909, il proprietario tedesco aveva cos\u00ec chiamato rifacendosi ad una leggenda letteraria. Lo storico Silvestro Valenti afferm\u00f2 che la denominazione, storicamente falsa, fu resa ufficiale nel 1909. Il luogo era anticamente chiamato \"Moschera\".\nAltri progetti.\n "}
{"id": "312761", "revid": "1031941", "url": "https://it.wikipedia.org/wiki?curid=312761", "title": "Dionisio I (disambigua)", "text": ""}
{"id": "312762", "revid": "37401", "url": "https://it.wikipedia.org/wiki?curid=312762", "title": "Dionigi I", "text": ""}
{"id": "312764", "revid": "466539", "url": "https://it.wikipedia.org/wiki?curid=312764", "title": "R\u00fcmlang", "text": "R\u00fcmlang (toponimo tedesco) \u00e8 un comune svizzero di 8\u00a0026 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nR\u00fcmlang \u00e8 servito dall'omonima stazione sulla ferrovia Oerlikon-B\u00fclach.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "312766", "revid": "21371", "url": "https://it.wikipedia.org/wiki?curid=312766", "title": "Ierone I", "text": ""}
{"id": "312769", "revid": "78273", "url": "https://it.wikipedia.org/wiki?curid=312769", "title": "Teatro Greco (Siracusa)", "text": ""}
{"id": "312770", "revid": "125542127", "url": "https://it.wikipedia.org/wiki?curid=312770", "title": "Max Headroom", "text": "Max Headroom \u00e8 una serie televisiva fantascientifica trasmessa dal 1987 al 1988, basata sull'omonimo personaggio ideato da Annabel Jankel e Rocky Morton e apparso per la prima volta nel 1985 come annunciatore del programma di video musicali \"The Max Talking Headroom Show\" sul canale televisivo britannico Channel 4.\nFu la prima serie tv a tema cyberpunk ad andare in onda in prima serata su uno dei principali canali statunitensi. La serie fu sviluppata a partire dal film TV britannico \"Max Headroom: 20 Minutes into the Future\" che venne adattato per l'episodio pilota. La serie \u00e8 composta di due stagioni di sei e otto episodi rispettivamente.\nOgni episodio riporta all'inizio, dopo i titoli di testa, il titolo del film TV originale, \"20 Minutes into the Future\" (\"venti minuti nel futuro\"), per indicare che la storia si svolge in un futuro prossimo; il titolo in questo modo rappresenta la tagline dell'intera serie.\nProduzione.\nIl personaggio di Max Headroom apparve per la prima volta nel 1985 come annunciatore in un programma di video musicali sul canale televisivo britannico Channel 4, dal nome \"The Max Talking Headroom Show\".\nL'idea era di rappresentare un personaggio futuribile generato al computer. Max Headroom aveva l'aspetto di una testa stilizzata all'interno di un televisore, con uno sfondo di linee colorate in rotazione.\nIl nome \"Max Headroom\" deriva dall'espressione inglese per \"altezza massima\" utilizzata nei segnali stradali, ma in elettronica e nel campo dell'audio (sia digitale e che analogico) headroom \u00e8 anche il termine usato per descrivere il livello massimo di un circuito amplificatore di gestire segnali in modo che non vadano in distorsione.\nNonostante la pubblicit\u00e0 al programma, l'immagine di Max non era in realt\u00e0 generata al computer. La tecnologia degli anni ottanta non era infatti tanto avanzata da permettere di ottenere l'immagine di una testa parlante, con sincronismo sul parlato in modo pratico per l'uso in una serie televisiva. L'immagine di Max era ottenuta truccando l'attore Matt Frewer con addosso un abito da sera di fibra di vetro, sovrimpressa a uno sfondo geometrico astratto in movimento.\nL'episodio numero uno (titolo originale \"Blipverts\") \u00e8 una rielaborazione del film tv \"Venti minuti nel futuro\", con buona parte del cast sostituito da quello della serie e qualche modifica. Ad esempio, nel film originale Max \u00e8 contenuto in un'unit\u00e0 hardware fisica (che poi viene rubata dall'emittente pirata \"Big-Time TV\"), mentre nel telefilm \u00e8 puro software e pu\u00f2 trasferirsi liberamente da un sistema all'altro (solitamente decide di stabilirsi nel mainframe di Network 23).\nTrama.\nIn un futuro prossimo, in cui i network televisivi hanno assunto un potere tale da guidare il mondo (ad esempio, sono vietati i pulsanti di spegnimento dei televisori e le tele-elezioni sono vinte dal candidato associato all'emittente con il pi\u00f9 alto share durante il periodo elettorale), Edison Carter, un giornalista d'assalto, \u00e8 sempre a caccia di \"scoop\" con la sua telecamera in spalla, famoso per i suoi collegamenti \"dal vivo e in diretta\" per l'importante telegiornale di Network 23.\nUn giorno, Carter si intrufola in un palazzo alla ricerca di informazioni su affari loschi dello stesso Network 23 (\u00e8 allo studio un sistema di messaggi subliminali ad alta intensit\u00e0, e qualcuno ha intenzione di utilizzarlo nonostante in certi soggetti sensibili possa portare ad un sovraccarico del sistema nervoso e ad un'esplosione della persona), ma durante una fuga in moto gli viene calata davanti la sbarra di un \"checkpoint\". \"Max Headroom\" (altezza massima), scritto sulla sbarra, \u00e8 l'ultima cosa che vede prima di sbatterci la testa e perdere i sensi. Per venire a conoscenza di cosa abbia scoperto il giornalista riguardo alla pubblicit\u00e0 subliminale, viene sfruttato un sistema creato da un ragazzo, genio dei computer, che \"legge\" il contenuto della testa di Carter e ne ricrea una copia digitale, una vera intelligenza artificiale. All'inizio, questo personaggio virtuale \u00e8 un po' confuso e ripete il \"Max Headroom\" letto dal giornalista, che diventa cos\u00ec il suo nome.\nCarter riesce a cavarsela, e cos\u00ec poi la serie si articola sulle sue avventure alla ricerca degli \"scoop\" pi\u00f9 spettacolari e pericolosi e sul rapporto con il suo alter ego virtuale (che possiede buona parte dei suoi ricordi, ma comunque sviluppa una personalit\u00e0 piuttosto autonoma e alquanto eccentrica), che diventa \"suo amico\" e spesso lo segue, mostrandosi su televisori e monitor. Ad affiancare il giornalista ci sono Theora Jones (interpretata da Amanda Pays), che comunica con lui via radio (lo guida visualizzando su un terminale le piantine dei palazzi) e Bryce Lynch, il giovanissimo hacker che ha creato Max Headroom.\nEpisodi.\nTrasmissione.\nIn Italia.\nIn Italia, la serie avrebbe dovuto essere trasmessa ogni luned\u00ec, a partire dal 2 gennaio 1989; la trasmissione si sarebbe dovuta concludere luned\u00ec 3 aprile 1989. Questa programmazione venne rispettata solamente per i primi 4 episodi; a partire dal quinto episodio, la serie venne spostata al marted\u00ec. Infine, essa rest\u00f2 nel palinsesto ufficiale fino al decimo episodio, trasmesso il 14 marzo 1989, per poi essere cancellata: gli ultimi 4 episodi vennero trasmessi in modo saltuario, non si sa se gi\u00e0 nel corso del 1989, oppure solamente in occasione delle repliche trasmesse nel 1992 e nel 1993.\nAlcuni episodi in Italia vennero trasmessi in ordine differente rispetto alla trasmissione originale: il terzo episodio venne trasmesso per secondo e viceversa; il quarto venne trasmesso per sesto, e di conseguenza gli originali quinto e sesto episodio divennero il quarto e il quinto.\nAltri media.\nNel 1986 il personaggio fu il protagonista del video del brano musicale \"Paranoimia\" del gruppo Art of Noise.\nNel 2000 esce il videoclip della canzone Another Way di Gigi D'Agostino che vede il DJ trasformarsi in un personaggio molto simile a Max Headroom.\nSempre nel 1986 la Quicksilva pubblic\u00f2 il videogioco per computer \"Max Headroom\", basato con licenza ufficiale sulla serie.\nInfluenza culturale.\nIl personaggio di Max Headroom fu molto popolare nel corso degli anni ottanta, tanto da essere citato in numerose opere successive.\nL'interferenza di Max Headroom fu un atto di pirateria televisiva avvenuto a Chicago il 22 novembre 1987 che utilizzava l'immagine del personaggio.\nIl personaggio di Theora Jones \u00e8 stato l'ispirazione per il nome del codec video Theora.\nIl rapper Eminem viene rappresentato nelle fattezze di Max Headroom nel video Rap God del 2013.\nIl personaggio di Max Headroom \u00e8 anche apparso in Pixels nella scena della battaglia finale contro i videogiochi."}
{"id": "312772", "revid": "125975492", "url": "https://it.wikipedia.org/wiki?curid=312772", "title": "Nazionale di calcio della Scozia", "text": "La nazionale di calcio della Scozia (\"Scotland naitional fitbaw team\" in lingua scots) \u00e8 la selezione calcistica rappresentativa della Scozia ed \u00e8 posta sotto l'egida della Scottish Football Federation.\n\u00c8 la pi\u00f9 antica nazionale di calcio del mondo insieme a quella inglese, con cui disput\u00f2 anche la prima partita ufficiale tra due nazionali di calcio. Disputa la maggior parte delle partite casalinghe ufficiali all'Hampden Park, uno degli stadi di Glasgow, mentre numerose sono le amichevoli disputate in altre citt\u00e0 (Aberdeen, Dundee, Edimburgo, Greenock, Kilmarnock, Motherwell e Paisley).\nLa nazionale scozzese vanta nel proprio palmar\u00e8s 41 vittorie al torneo Interbritannico (Home International Championship). Si \u00e8 qualificata otto volte al campionato mondiale di calcio e tre volte a quello europeo, ma non ha mai superato la fase a gironi della fase finale. Ha raggiunto alcuni risultati degni di nota, come ad esempio la vittoria per 3-2 nel 1967 ai danni dell' campione del mondo l'anno precedente. Archie Gemmill ha segnato quello che \u00e8 stato definito uno dei pi\u00f9 bei gol di sempre in un campionato del mondo durante la partita contro i vinta per 3-2 al mondiale del 1978.\nNella classifica mondiale della FIFA il miglior posizionamento \u00e8 il 13\u00ba posto dell'ottobre 2007, mentre il peggiore \u00e8 l'88\u00ba posto del marzo 2005. Occupa il 38\u00ba posto della graduatoria.\nIl primatista di presenze in nazionale \u00e8 Kenny Dalglish, che ha disputato 102 partite con la nazionale dal 1971 al 1986. Con 30 gol segnati detiene anche il record di reti marcate in nazionale ex aequo con Denis Law. Hanno vestito la casacca nazionale giocatori di prestigio quali Bill Brown, Eric Caldow, Bobby Collins, Jim Baxter, Alex Young, Billy McNeill, Jimmy Johnstone, Willie Henderson, Ian St. John, Danny McGrain, Billy Bremner, Joe Jordan, John Wark, Graeme Souness, Alan Hansen, Paul McStay, Gordon Strachan, Ally McCoist.\nStoria.\nEsordi.\nInsieme all', quella scozzese \u00e8 la nazionale di calcio pi\u00f9 antica del mondo. Le rappresentative delle due nazioni avevano disputato una serie di partite al The Oval di Kennington (Londra) dal 1870 al 1872. All'Hamilton Crescent di Glasgow, il 30 novembre 1872, disputarono poi la prima partita internazionale della storia del calcio (l'incontro termin\u00f2 con un pareggio per 0-0). Tutti gli undici calciatori scesi in campo per la Scozia militavano nel Queen's Park.\nPer i successivi quarant'anni la nazionale scozzese gioc\u00f2 solo contro le selezioni delle Home Nations, vale a dire , e Irlanda (IFA). Nel 1883 inizi\u00f2 il Torneo Interbritannico, che port\u00f2 le partite da un livello amatoriale a un livello professionistico. Le partite contro l'Inghilterra iniziarono a farsi particolarmente sentite e si svilupp\u00f2 con gli inglesi un'accesa rivalit\u00e0.\nLa Scozia perse solo 2 delle prime 43 partite disputate. Solo nel 1903 sub\u00ec una sconfitta da una squadra diversa dall'Inghilterra, perdendo per 0-2 in casa contro l'Irlanda. Questa striscia positiva fece pi\u00f9 volte issare la Scozia al primo posto della classifica mondiale Elo, elaborata nel 1998 per il periodo dal 1876 al 1904. La Scozia vinse il Torneo Interbritannico in 24 occasioni, condividendolo almeno con un'altra squadra in ben 17 occasioni. Una vittoria degna di nota fu colta nel 1928. Il 31 marzo di quell'anno la rappresentativa in casacca blu batt\u00e9 sonoramente a Wembley i bianchi d'Inghilterra con il risultato di 5-1 dinanzi ad una folla di 80.868 spettatori, in una gara leggendaria. La compagine, capitanata da Jimmy Mc Mullan, \u00e8 passata alla storia col soprannome di \"Wembley Wizards\" (\"I Maghi di Wembley\"). Altra vittoria di rilievo \u00e8 quella ottenuta, sempre a Wembley, contro gli eterni rivali inglesi freschi campioni del mondo il 15 aprile 1967 nel corso dell'ultimo incontro di quell'edizione del Torneo Interbritannico. In quell'occasione la Scozia si impose con il risultato di 3-2, schierando Simpson, Gemmell, Greig, Bremner, Mc Kinnon, Mc Creadie, Mc Calliog, Baxter, Wallace, Law, Lennox. I calciatori di quella squadra scozzese furono soprannominati \"i maghi di Wembley\".\nLa nazionale disput\u00f2 la sua prima partita fuori dalle Isole Britanniche nel 1929, quando batt\u00e9 a Bergen la per 7-3. Nelle amichevoli successive contro le altre selezioni europee ottenne vittorie contro la e la , per poi perdere contro il \"Wunderteam\" dell' e contro l' nel 1931.\nNegli anni trenta la Scozia era considerata una delle quattro nazionali pi\u00f9 forti del mondo, assieme a Inghilterra, Italia e Austria. Come le altre Home Nations, la Scozia non pot\u00e9 tuttavia qualificarsi per il mondiale negli anni '30, dal momento che la FIFA aveva escluso le quattro federazioni per via di un disaccordo sullo status dei calciatori dilettanti. Le quattro federcalcio, inclusa quella scozzese, rientrarono nella FIFA dopo la seconda guerra mondiale. Nel 1947 si tenne ad Hampden Park una partita tra una rappresentativa del Regno Unito e il Resto del mondo per celebrare l'avvenuta riconciliazione.\nAnni 1950.\nLa riammissione della Scottish Football Association (SFA) nella FIFA consent\u00ec alla nazionale scozzese di giocarsi la qualificazione al . La FIFA comunic\u00f2 che alle prime due classificate del Torneo Interbritannico del 1950 sarebbe stato riservato un posto al mondiale, ma la federcalcio scozzese annunci\u00f2 che la nazionale avrebbe giocato la fase finale del mondiale solo se avesse vinto la competizione. Vinti i primi due incontri, la squadra fu sconfitta per 1-0 dall'Inghilterra, chiudendo il Torneo Interbritannico al secondo posto. Pur essendosi qualificata al mondiale secondo le norme della FIFA, non partecip\u00f2 alla rassegna in quanto non aveva raggiunto l'obiettivo voluto dalla SFA, che fu irremovibile malgrado le richieste pressanti dei calciatori scozzesi, supportati dal capitano Billy Wright e altri calciatori dell'Inghilterra. La SFA mand\u00f2, invece, la squadra in tour nel Nord America.\nLe stesse regole furono in vigore per il , con il Torneo Interbritannico del 1954 a fungere da girone di qualificazione al mondiale. La Scozia si piazz\u00f2 di nuovo seconda, ma stavolta la SFA consent\u00ec alla squadra di partecipare alla fase finale del mondiale, in programma in Svizzera. La SFA mand\u00f2 tuttavia solo 13 giocatori alla fase finale, anche se la FIFA consentiva rose da 22 giocatori. Malgrado la restrizione autoimposta, i dirigenti della SFA si spostarono in massa nel paese elvetico, con mogli al seguito. La nazionale perse per 1-0 contro l'Austria, risultato che spinse il CT Andy Beattie a dimettersi qualche ora prima dell'incontro con l' campione del mondo in carica, che non aveva mai perso una partita di fase finale di un mondiale. I sudamericani si imposero sugli scozzesi per 7-0.\nAl la Scozia pareggi\u00f2 per 1-1 contro la , poi perse contro e e usc\u00ec al primo turno. Il CT della Scozia avrebbe dovuto essere Matt Busby, ma le gravi conseguenze fisiche patite nel disastro aereo di Monaco di Baviera di qualche mese prima lo costrinsero a farsi sostituire da Dawson Walker.\nAnni 1970.\nDopo la breve gestione del CT Tommy Docherty il timone della rappresentativa scozzese pass\u00f2 nel 1973 a Willie Ormond, che all'esordio fu sconfitto per 5-0 dall'Inghilterra, ma riusc\u00ec a qualificare la squadra per la sua prima Coppa del mondo dopo sedici anni, quella di . Nella fase finale la squadra ottenne il suo miglior risultato ai mondiali, chiudendo da imbattuta, ma con un'eliminazione al primo turno per via della differenza reti. Dopo aver sconfitto lo Zaire, pareggi\u00f2 con il e la , ma non and\u00f2 oltre il primo turno perch\u00e9 batt\u00e9 gli africani con soli due gol di scarto.\nNel 1977 arriv\u00f2 sulla panchina scozzese Ally MacLeod, con la qualificazione al a rischio. L'esordio del nuovo tecnico fu molto positivo, con la vittoria del Torneo Interbritannico 1976-1977, grazie soprattutto a una vittoria per 1-2 contro gli inglesi a Wembley. Al termine dell'incontro i tifosi scozzesi invasero il campo, strapparono zolle dal terreno di gioco e ruppero la traversa. Il buon periodo prosegu\u00ec con la qualificazione al mondiale del 1978, grazie alle vittorie contro e . Nel periodo che precedette il mondiale argentino MacLeod nutr\u00ec le speranze degli scozzesi, affermando che la squadra sarebbe tornata a casa con una medaglia. I giocatori furono salutati con l'entusiasmo al momento della partenza per il Sudamerica, raccogliendosi attorno ad un gremito Hampden Park. Migliaia di altri fan seguirono la squadra fino all'aeroporto di Prestwick, dove era previsto il decollo dell'aereo con a bordo i calciatori. A C\u00f3rdoba, contro il , gli scozzesi caddero sotto i gol di Te\u00f3filo Cubillas, autore di una doppietta nel successo per 3-1. Nella seconda partita pareggiarono per 1-1 contro il debuttante e nella terza, obbligati al successo contro i (poi finalista del torneo), riuscirono, malgrado l'iniziale vantaggio siglato dagli olandesi, ad imporsi per 3-2 con un gol di Kenny Dalglish e due di Archie Gemmill, il secondo dei quali \u00e8 considerato uno dei pi\u00f9 belli mai realizzati in Coppa del mondo. Il giocatore scozzese si liber\u00f2 di tre olandesi prima di battere il portiere Jan Jongbloed. Per la seconda volta consecutiva, per\u00f2, a causa della differenza reti la squadra dovette salutare il mondiale gi\u00e0 dopo la fase a gironi.\nAnni 1980.\nMacLeod si dimise poco dopo il mondiale del 1978 e fu rimpiazzato da Jock Stein, che aveva vinto due campionati scozzesi consecutivi e una Coppa dei Campioni alla guida del . Dopo la mancata qualificazione al , la Scozia si qualific\u00f2 al dopo aver superato un girone eliminatorio complicato, con , , e , perdendo solo una partita. Alla fase finale sconfisse per 5-2 la , ma perse per 4-1 contro il Brasile di S\u00f3crates, Zico, \u00c9der e Falc\u00e3o. Ancora una volta fu la differenza reti a decretare l'eliminazione della Scozia, penalizzata da un pareggio per 2-2 contro l'.\nLa Scozia si qualific\u00f2 al , approdando per la quarta volta di fila alla fase finale della Coppa del mondo. La qualificazione fu ottenuta al cardiopalma. Nell'ultimo match del girone eliminatorio, contro il Galles, necessitava di un punto per accedere allo spareggio intercontinentale contro l'. A nove minuti dalla fine, con il Galles in vantaggio per 1-0, alla Scozia fu concesso un calcio di rigore, che fu segnato da Davie Cooper. Il pari era sufficiente alla qualificazione e fu il risultato finale dell'incontro, ma mentre giocatori e tifosi festeggiavano il gol del pareggio il CT Stein fu colpito da infarto e mor\u00ec poco dopo. Al suo posto subentr\u00f2 il suo vice, Alex Ferguson, che guid\u00f2 la Scozia nello spareggio contro l'Australia, vinto grazie al successo per 2-0 a Glasgow e al pareggio per 0-0 a Melbourne. L'eliminazione dal mondiale arriv\u00f2 nella fase a gironi della fase finale, con un punto ottenuto in tre partite (pareggio senza reti contro l' e sconfitte contro e .\nNel luglio 1986 fu Andy Roxburgh fu a sorpresa nominato CT della Scozia, che non riusc\u00ec a qualificarsi al . La Scozia aiut\u00f2 tuttavia l' a qualificarsi al mondiale battendo per 0-1 in trasferta la nel novembre 1987 e consentendo cos\u00ec agli irlandesi di chiudere sorprendentemente il girone eliminatorio al primo posto.\nAnni 1990.\nLa Scozia si qualific\u00f2 anche al , il suo quinto mondiale consecutivo, terminando al secondo posto il proprio girone eliminatorio dietro la ma davanti alla . Inserita in un girone con , Svezia e Brasile, fu sconfitta per 1-0 dalla Costa Rica, poi batt\u00e9 la Svezia per 2-1 e fu sconfitta dal Brasile per 1-0, chiudendo con l'eliminazione al primo turno.\nSi qualific\u00f2 poi per il rotto della cuffia al : pur sconfitta per 1-0 fuori casa dalla , fu avvantaggiata da un pari tra bulgari e rumeni nell'ultima partita del girone. Nella fase a gironi dell'europeo svedese la squadra gioc\u00f2 bene contro Paesi Bassi e e batt\u00e9 la , ma fu eliminata al primo turno. La nazionale scozzese manc\u00f2 poi l'accesso al , finendo quarta nel proprio girone, dietro a , e Portogallo e davanti a ed .\nAndy Roxburgh si dimise da CT. e fu sostituito da Craig Brown, che ottenne la qualificazione al . Nella prima partita, contro i Paesi Bassi, fu ottenuto un pari (0-0) che aliment\u00f2 le speranze in vista della sentitissima partita contro l'Inghilterra padrona di casa, in programma a Wembley. Lo scozzese Gary McAllister fall\u00ec un calcio di rigore e gli inglesi, con gol di Alan Shearer e Paul Gascoigne, vinsero per 2-0. La vittoria contro la Svizzera (1-0 con gol Ally McCoist) parve assicurare la qualificazione, dato che nell'altro match l'Inghilterra conduceva per 4-0 contro i Paesi Bassi, ma un gol nel finale degli olandesi tagli\u00f2 le gambe agli uomini di Brown, penalizzati, a parit\u00e0 di differenza reti (-1), dal minor numero di gol segnati rispetto agli olandesi. La Scozia fu dunque eliminata al primo turno.\nSotto la guida di Brown la Scozia si qualific\u00f2 anche al , dove fu inserita in un girone contro il . La partita dello Stade de France di Parigi contro i sudamericani, la prima del mondiale francese, si concluse con una sconfitta per 2-1: al gol del vantaggio brasiliano rispose John Collins su calcio di rigore, ma un'autorete di Tom Boyd decise l'incontro in favore dei verde-oro. Nella partita seguente, a Bordeaux, gli scozzesi pareggiarono per 1-1 contro la , per poi concludere il torneo al primo turno perdendo per 3-0 a Saint-\u00c9tienne contro il .\nNelle qualificazioni al la Scozia giunse a disputare, nel novembre 1999, lo spareggio, che la oppose all'Inghilterra. Dopo aver perso la partita di andata in trasferta per 2-0, riusc\u00ec a vincere per 1-0 in casa, ma fu eliminata.\nAnni 2000.\nLa Scozia non si qualific\u00f2 poi al , terminando al terzo posto il proprio girone di qualificazione, dietro e . Avendo mancato per la seconda volta consecutiva la qualificazione ad un grande torneo internazionale, Craig Brown si dimise e fu sostituito dal tedesco Berti Vogts, campione d'Europa con la Germania nel 1996. Nelle eliminatorie del la Scozia giunse agli spareggi, ma dopo aver sconfitto per 1-0 i Paesi Bassi ad Hampden Park sub\u00ec una pesante sconfitta in trasferta (6-0). I negativi risultati nelle successive amichevoli e un brutto inizio delle qualificazioni al causarono un crollo nella classifica mondiale della FIFA, con la Scozia che si ritrov\u00f2 al 77\u00ba posto, mai toccato in precedenza. Vogts rassegn\u00f2 le proprie dimissioni nel 2004, accusando i media di ostilit\u00e0 nei suoi confronti.\nL'ingaggio di Walter Smith, ex allenatore dei e dell', diede inizialmente i suoi frutti: la Scozia risal\u00ec nel ranking FIFA e vinse la Coppa Kirin, torneo amichevole organizzato in Giappone. Ciononostante la nazionale non riusc\u00ec a qualificarsi al , chiudendo al terzo posto il girone vinto dall', con la seconda classificata. Smith lasci\u00f2 la nazionale nel gennaio 2007 per tornare ai Rangers, con la Scozia prima nel girone di qualificazione al .\nIl suo successore, Alex McLeish, guid\u00f2 la squadra a buoni risultati in un difficile girone di qualificazione al comprendente i campioni del mondo dell', i vice-campioni del mondo della e l'. La Scozia ottenne vittorie contro , , , (sia in casa che in trasferta) e e lott\u00f2 a lungo per il primo posto, ma manc\u00f2 per un soffio l'accesso alla fase finale del torneo, fallendola a causa di una sconfitta interna contro l'Italia (1-2) a Glasgow nell'ultima partita del proprio girone di qualificazione. In precedenza aveva perso 2-0 in casa della , stesso risultato con cui era stata sconfitta sia in Italia che in Ucraina. Nonostante il mancato accesso alla fase finale dell'europeo di Austria e Svizzera, il risultato complessivo della Scozia risulta, per\u00f2, molto positivo, soprattutto per le due vittorie ottenute contro i francesi, che fecero comunque entrare la Scozia nella top 20 del ranking FIFA. Nell'ottobre 2007 la Scozia si iss\u00f2, infatti, al 13\u00ba posto della graduatoria, posizione pi\u00f9 alta di sempre nella classifica della FIFA.\nLa qualificazione all'europeo del 2008 sfugg\u00ec dunque per un soffio, ma McLeish lasci\u00f2 la nazionale per assumere la guida tecnica del e fu rimpiazzato dall'allenatore del George Burley, che tuttavia esord\u00ec con una clamorosa sconfitta contro la nel primo incontro di qualificazione al . Dopo la sconfitta per 3-0 contro i Paesi Bassi nella quarta partita del girone il capitano Barry Ferguson e il portiere Allan McGregor furono esclusi dalla successiva partita contro l' per indisciplina. Malgrado la vittoria per 2-1 contro gli islandesi, la Scozia perse poi per 4-0 contro la , trovandosi costretta a vincere le ultime due partite rimaste per sperare nella qualificazione ai play-off. Alla vittoria per 2-0 contro la Macedonia fece seguito la sconfitta per 1-0 contro l'Olanda, che volle dire eliminazione. Burley rimase in sella per decisione della federcalcio scozzese, ma la successiva sconfitta per 3-0 subita contro il Galles port\u00f2 al suo esonero.\nLa squadra fall\u00ec poi la qualificazione al mondiale di , arrivando terza nel proprio girone, dietro ai e alla e subendo anche una sconfitta inaspettata contro la (1-0).\nAnni 2010.\nNel dicembre 2009 il ruolo di CT fu affidato a Craig Levein, che guid\u00f2 la Scozia nelle qualificazioni al . La squadra non riusc\u00ec ad arrivare ai play-off, venendo superata, nell'ultima giornata, al secondo posto dalla , vincitrice per 1-4 in casa della , mentre gli scozzesi, sconfitti dalla per 3-1, dovettero dire addio alle speranze di qualificazione.\nLa Scozia continu\u00f2 il proprio periodo nero, non riuscendo a ottenere la qualificazione al . Dopo un inizio negativo delle eliminatorie Levein (2 punti in 4 partite) si dimise e fu rimpiazzato, nel gennaio 2013, da Gordon Strachan. La Scozia era stata inserita in un girone complicato con , e , oltre ai meno ostici e . Apparve subito chiaro che per gli scozzesi la qualificazione a questo mondiale sarebbe rimasto un miraggio, e infatti la nazionale britannica concluse al quarto posto con 11 punti, ben lontana dalla Croazia che, ottenendo il secondo posto, pot\u00e9 partecipare ai play-off.\nNelle qualificazioni al la Scozia si piazz\u00f2 quarta dietro Germania, e Irlanda, mancando cos\u00ec l'accesso alla fase finale del torneo, mentre nelle eliminatorie del fu fatale il terzo posto nel girone dietro a Inghilterra e . Strachan fu sostituito, nel febbraio 2018, dal rientrante Alex McLeish, che guid\u00f2 la Scozia nella UEFA Nations League 2018-2019, dove la nazionale britannica vinse il girone di Lega C con e , ottenendo la promozione in Lega B. Nell'aprile 2019, un mese dopo la sconfitta per 3-0 contro il Kazakistan, McLeish fu sollevato dall'incarico.\nAnni 2020.\nNel maggio 2019 viene nominato c.t. Steve Clarke, che, fallita la qualificazione automatica al , riesce a centrarla tramite i play-off legati alla Nations League, dove la Scozia elimina e, nella decisiva sfida di Belgrado, la , in entrambe le circostanze ai tiri di rigore, le prime due serie di rigori in gare ufficiali nella storia della nazionale scozzese. La squadra riesce cos\u00ec ad approdare alla fase finale di un grande torneo internazionale dopo ventidue anni, e finisce nel gruppo D, dove gioca con , e . Riesce tuttavia a totalizzare un solo punto in virt\u00f9 del pareggio 0-0 contro l'Inghilterra, contro le sconfitte contro la Repubblica Ceca (2-0) e la Croazia (3-1), e in questo modo finisce all'ultimo posto venendo cos\u00ec eliminata.\nConfronti con altre nazionali.\nTra gli avversari nazionali contro cui sono stati disputati almeno 10 incontri, la Scozia presenta i seguenti saldi:\nColori e simboli.\nLa divisa pi\u00f9 tradizionale della Scozia \u00e8 composta da una maglia blu scuro, pantaloncini bianchi e calzettoni rossi o blu scuri. Per la loro mai variata combinazione cromatica sono anche chiamati \"blu di Scozia\". La scelta del blu \u00e8 di facile comprensione, dato che \u00e8 il colore nazionale: presente nell'amata e antichissima bandiera, una croce di Sant'Andrea bianca su campo blu, il blu \u00e8 presente in qualsiasi divisa sportiva scozzese, non solo calcistica. Inoltre le divise scozzesi derivano direttamente dai colori sociali della squadra Queen's Park che rappresent\u00f2 la prima volta la Scozia internazionalmente.\nLe tonalit\u00e0 di blu utilizzate per la divisa di casa sono cambiate molto a seconda degli anni, passato da un marcato blu scuro ad un blu notte quasi vicino al nero. I pantaloncini, storicamente bianchi, sono divenuti invece blu in tinta con la maglia dal 2006: l'ultima versione casalinga infatti, tuttora utilizzata, prevede una divisa monocromatica blu scuro intenso con bordini e rifiniture dorate. Da segnalare che per Euro '96, disputatosi nella vicina Inghilterra, la Scozia indoss\u00f2 una tenuta monocromatica blu scurissimo, con dei tradizionali quanto originali disegni tartan tipici dei kilt scozzesi.\nCuriosamente, la Scozia non ha per\u00f2 sempre giocato con l'apprezzata divisa blu, avendo in varie occasioni disputato gare con una combinazione cromatica ben differente: tra il 1881 ed il 1951 infatti si sono registrate partite in cui la rappresentativa scozzese scese in campo con un'insolita maglia a strisce orizzontali color primula e rosa, accompagnata da pantaloncini e calzettoni blu scuro, colori dei cavalli da corsa di Archibald Primrose, 5\u00ba Conte di Rosebery. Ex Primo Ministro, Lord Rosebery fu un'importante figura del calcio scozzese, ricoprendo il ruolo onorario di Presidente della Scottish Football Association e della squadra di Edimburgo degli Hearts per anni. I suoi colori vennero utilizzati frequentemente nel primo decennio del ventesimo secolo, ma vennero praticamente messi da parte dal 1909 per poi essere ripresi per poco tempo nel 1949 e venire utilizzati l'ultima volta contro la nel 1951. Nel 1900, quando la Scozia batt\u00e9 l'Inghilterra 4-1, un entusiasta Lord Rosebery dichiar\u00f2: \"Non ho mai visto i miei colori cos\u00ec ben rappresentati da quando Ladas vinse il Derby\".\nIn trasferta la Scozia non ha utilizzato nel corso del tempo maglie univoche: se i pantaloncini sono stati quasi sempre blu scuro, la maglia alternata ha cambiato da un pi\u00f9 opportuno bianco opposto alla prima divisa, a volte con righine o inserti blu, ad un frequente giallo intenso od ocra. Nondimeno, nel 2000 \u00e8 apparsa per due anni anche un'originale maglia color salmone sormontata da una banda scura color notte e successivamente una nuova combinazione con maglia celeste e resto scuro. Nelle corso delle qualificazione al Campionato Europeo del 2008 venne utilizzata una divisa da trasferta innovitava, completamente bianca con una pittoresca Croce di Sant'Andrea, simbolo nazionale di Scozia, di color celeste sul petto (utilizzata anche contro l'Italia a Bari). La seconda divisa \u00e8 bianca con inserti blu scuro, con pantaloncini blu e calzettoni bianchi. Per le qualificazioni ad Euro 2016 \u00e8 stata riproposta una versione a righe orizzontali primula con la riga sul petto rosa e pi\u00f9 larga su sfondo bianco. \u00c8 stata accantonata vista la sua impopolarit\u00e0 ed il suo legame con il conte Rosebery.. Nel 2020 \u00e8 stato prodotto dalla Adidas, per conto della SFA, una maglia (mai indossata ufficialmente dalla nazionale) di color fucsia/magenta per sensibilizzare i tifosi sulla questione dell'intolleranza di una parte minoritaria dei sostenitori della Old firm.\nStoricamente affidate alla britannica Umbro, dal 1999 la fornitura tecnica \u00e8 passata all'italiana Diadora e, in seguito, all'Adidas.\nI giocatori scozzesi portano sul petto lo stemma della federazione scozzese, un'originale combinazione di vari simboli della nazione: uno scudo giallo con un leone rampante rosso richiama fortemente lo Stemma Reale di Scozia, ma invece che dalle decorazioni del gi\u00e0 citato stemma \u00e8 riempito da molte piante di cardo (il ben noto \"thistle\"), ritenuto il fiore ufficiale della nazione. Da non molto tempo lo stemma della federazione \u00e8 stato inserito in un campo blu regolare che contiene in fondo anche una bandiera scozzese stilizzata al vento e la parola in lettere d'oro \"Scotland\".\nDa segnalare l'apertura della federcalcio scozzese all'uso della lingua gaelica scozzese, anche grazie alle spinte culturali che stanno ridando vigore alle lingue minoritarie originarie della Scozia. Da qualche anno, oltre alla parola inglese contenuta nello stemma, \u00e8 presente nel retro della maglia o nei calzettoni una piccola scritta che richiama il nome gaelico della nazione, \"Alba\".\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 12 e 15 novembre 2021.\nStatistiche aggiornate al 15 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nAggiornato al 6 giugno 2021."}
{"id": "312775", "revid": "1438960", "url": "https://it.wikipedia.org/wiki?curid=312775", "title": "Kloten", "text": "Kloten (toponimo tedesco) \u00e8 un comune svizzero di 19\u00a0086 abitanti del Canton Zurigo, nel distretto di B\u00fclach; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nNel comune \u00e8 situato l'aeroporto di Zurigo, aeroporto principale svizzero per numero di visitatori e frequenza. Kloten \u00e8 inoltre servito dall'omonima stazione, sulla ferrovia Zurigo-Winterthur e sulla rete celere di Zurigo, collegata tramiti svariati autobus e dall'autostrada A51. \nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Kloten ha sede la squadra di hockey su ghiaccio Kloten Flyers, che gioca le sue partite alla Kolping Arena, in grado di ospitare circa 7\u00a0500 spettatori."}
{"id": "312777", "revid": "293377", "url": "https://it.wikipedia.org/wiki?curid=312777", "title": "Francesco Guidolin", "text": "Con 555 panchine \u00e8 al settimo posto nella classifica di presenze degli allenatori in Serie A. In panchina ha vinto la Coppa Italia 1996-1997 alla guida del Vicenza, ha ottenuto tre promozioni in Serie A con Vicenza (1994-1995), Palermo (2003-2004) e Parma (2008-2009), e una in Serie B con il Ravenna (1992-1993).\nBiografia.\nHa sposato Michela Pietribiasi, figlia di Raul Pietribiasi, il suo primo presidente; dal matrimonio sono nati i figli Riccardo e Giacomo. Grande appassionato di ciclismo, \u00e8 presidente onorario e general manager della Zalf-Euromobil-D\u00e9sir\u00e9e-Fior, squadra dilettantistica della sua citt\u00e0 e ha spesso commentato per la RAI alcune tappe del Giro d'Italia. Nell\u2019estate del 2017 diventa opinionista su Fox Sports per il calcio internazionale. Dall'agosto de 2018 commenta le partite della Serie A su DAZN.\nCaratteristiche tecniche.\nGiocatore.\n\u00c8 stato centrocampista centrale o di fascia dotato di buona visione di gioco e qualit\u00e0 di regista, doti non supportate da un fisico adeguato.\nAllenatore.\nConsiderato uno dei migliori allenatori italiani e vincitore della \"Panchina d'oro\" nel 2011, a inizio carriera utilizzava il modulo tattico 4-4-2. Successivamente ha utilizzato schemi tattici in base alle caratteristiche dei giocatori a disposizione come il 4-5-1 e il 3-5-2.\nCarriera.\nGiocatore.\nClub.\nDopo aver iniziato a giocare nelle giovanili del Giorgione, pass\u00f2 nel vivaio del Verona a 17 anni, dopo un provino svolto al Bentegodi, voluto da Giancarlo Cad\u00e8, con cui debutt\u00f2 in serie A il 16 novembre 1975 contro l'. Dopo due stagioni a Verona nella massima serie, nel 1977 pass\u00f2 per un anno in prestito fra i cadetti alla , giocando il suo primo campionato da titolare. Tornato alla casa madre, gioc\u00f2 sporadicamente in Serie A nel campionato 1978-1979; l'anno successivo and\u00f2 alla per una stagione, dove conquist\u00f2 la promozione in Serie A. Torn\u00f2 a Verona nel 1980, stavolta da titolare, in Serie B; fu fra gli artefici della promozione dell'anno successivo con 8 reti. Nell'ottobre del 1982 fu ceduto in prestito al Bologna, dove . Ripreso dal Verona, scese in campo 2 volte nel campionato 1983-1984, chiudendo la propria esperienza nella massima serie e con la maglia gialloblu.\nNel giugno del 1984 fu ceduto in Serie C2 al , societ\u00e0 presieduta dal magnate del vetro Luciano Mazzuccato con cui firm\u00f2 un contratto triennale. Al secondo anno si infortun\u00f2 e rescisse il contratto con un anno di anticipo. Concluse la propria carriera da giocatore, al termine della stagione 1985-1986 a 31 anni.\nIn varie interviste ha cos\u00ec definito se stesso nelle vesti di calciatore: \u00abEro tecnico, ma poco combattivo, e non sempre motivato. Mi infastidivano i fischi del pubblico, le condizioni del campo, il meteo. Insomma, troppe fisime...\u00bb.\nNazionale.\nVest\u00ec la maglia dell'Under-21 in 5 occasioni, la prima il 22 settembre 1976 contro i pari et\u00e0 della .\nAllenatore.\nInizi.\nHa iniziato ad allenare le giovanili del Giorgione, squadra nella quale aveva avviato la carriera da giocatore, esordendo in panchina da professionista nel campionato Serie C2 1988-1989, concludendo con la retrocessione in Serie D dopo l'ultimo posto in classifica. Lo stipendio era di 400.000 lire al mese. L'anno successivo ha guidato il in Serie C2 e nel triennio successivo ha guidato , Empoli e in Serie C1, guidando quest'ultima alla promozione in Serie B. Chiamato il 15 luglio 1993 alla guida dell'Atalanta in Serie A, il 2 novembre fu esonerato dopo 10 giornate a causa di un negativo avvio di campionato.\nVicenza: Coppa Italia, avventura europea.\nIl 19 giugno 1994 firma col . Nella stagione Serie B 1994-1995, conquista il 3\u00ba posto, riportando i berici in Serie A dopo sedici anni; nella stagione successiva conquista il nono posto finale, nella stagione 1996-1997 vince la Coppa Italia dopo aver eliminato Lucchese, Genoa, Milan, Bologna, Napoli. In campionato la squadra raggiunge il primo posto alla decima giornata, lasciandolo nel turno successivo.\nL'avventura in Coppa delle Coppe nella stagione successiva lo porta fino alla semifinale persa contro il Chelsea. Il 17 maggio 1998, a fine campionato, lascia Vicenza dopo quattro anni.\nUdinese, Bologna, Palermo e Genoa.\nIl 25 maggio \u00e8 all'Udinese, con cui conquista un piazzamento alla Coppa UEFA, venendo poi esonerato prima dell'inizio della stagione successiva per alcune divergenze con il presidente dell'Udinese Giampaolo Pozzo, il 9 luglio 1999. Dal 28 ottobre ha guidato il Bologna Il 27 agosto 2003 si dimise e il 27 gennaio 2004 firm\u00f2 con il Palermo nel quale subentr\u00f2 all'esonerato Silvio Baldini conducendo la squadra in Serie A e nel campionato successivo alla partecipazione alla Coppa UEFA. Dopo aver condotto i siciliani alla qualificazione in Coppa UEFA, il 30 maggio 2005 si dimette. Il 23 giugno \u00e8 chiamato da Enrico Preziosi alla guida del neopromosso . A causa dello scandalo che ha coinvolto la societ\u00e0 ligure con la successiva retrocessione in Serie C1, il 19 agosto il contratto \u00e8 stato rescisso.\nMonaco, ritorno a Palermo, Parma.\nIl 4 ottobre diventa tecnico del Monaco. Arrivato al decimo posto in campionato francese, il 29 maggio 2006 riapproda nella squadra palermitana, esattamente un anno dopo. Il girone di andata \u00e8 positivo, mentre in quello di ritorno, dove non pu\u00f2 pi\u00f9 schierare l'infortunato brasiliano Amauri, la squadra ha un declino che lo porta all'esonero il 23 aprile 2007 dopo la gara interna con il persa per 3-4. Il 14 maggio viene richiamato dal presidente Maurizio Zamparini sulla panchina della squadra siciliana, e conduce i rosanero alla qualificazione in Coppa UEFA grazie a due vittorie consecutive. Il 9 giugno lascia il club.\nIl 26 novembre \u00e8 richiamato sulla panchina della squadra palermitana, a seguito dell'esonero di Stefano Colantuono. Questa \u00e8 la quarta volta che Zamparini decide di affidarsi al tecnico veneto per guidare il Palermo e riportarlo in Europa. Nella prima conferenza stampa Guidolin dichiara che \u00abZamparini \u00e8 il miglior presidente del mondo, dal marted\u00ec alla domenica\u00bb riferendosi alle consuete esternazioni molto colorite del presidente. All'esordio perde per 3-1 il derby contro il Catania. Malgrado una piccola ripresa nelle partite seguenti, la squadra non riesce mai a lottare per un posto in Europa e prima della fine dello stesso campionato, a seguito della sconfitta casalinga col Genoa per 2-3, il 24 marzo 2008 viene esonerato e sostituito nuovamente con Colantuono. A Palermo ha utilizzato il modulo tattico 4-3-2-1, il cosiddetto \"albero di Natale\".\nIl 30 settembre \u00e8 assunto da allenatore del , rimpiazzando l'esonerato Luigi Cagni, ed ottenne la promozione in Serie A. Nella stagione successiva, conquista l'ottava posizione in classifica a 52 punti, record in un campionato a venti squadre (record poi battuto nella stagione 2013-2014). Il 16 maggio 2010 al termine dell'ultima giornata, annuncia il suo addio al .\nRitorno a Udine.\nIl 24 maggio torna all'Udinese. All'inizio del campionato l'Udinese si trova all'ultimo posto fino alla sesta giornata, e schiera la squadra con vari moduli. Da ultima arriva quarta in classifica, a 6 punti dal Milan, 4 dall'Inter e 3 dal Napoli entrando in lotta scudetto a otto giornate da fine campionato. In questa rimonta vince in trasferta contro il Palermo per 7 a 0. Il 13 marzo 2011 rinnova il contratto in scadenza per altri quattro anni. L'8 maggio la partita vinta 2-1 sulla Lazio porta l'Udinese al 4\u00ba posto solitario, dopo un mese nel quale la squadra aveva raccolto solo 3 punti in 5 gare. Il 15 maggio, con la vittoria sul Chievo per 0 a 2, stabilisce con 65 punti il nuovo record dei friulani in Serie A (dopo il precedente record di 64 stabilito da Alberto Zaccheroni nel 1997-1998). Il 22 maggio grazie al pareggio per 0 a 0 al Friuli col Milan all'ultima giornata ottiene il quarto posto in campionato con 66 punti, migliorando il record stabilito una settimana prima e conquistando cos\u00ec la qualificazione ai preliminari della Champions League.\nNella stagione successiva \u00e8 sconfitto ai preliminari di Champions League dall'Arsenal 1-0 a Londra e 1-2 al Friuli. La squadra inizia il campionato italiano con tre vittorie e un pari che valgono la testa della classifica, in coabitazione con la Juventus. In Europa League una vittoria al Friuli col Rennes e un pari al Celtic Park col Celtic permettono alla squadra di stare in testa alla classifica, al pari dell'Atl\u00e9tico Madrid. Il 27 febbraio 2012 vince la \"Panchina d'oro\". Il 13 maggio, come nella precedente stagione, ottiene la qualificazione ai preliminari della Champions League dopo il terzo posto ottenuto in campionato a quota 64 punti.\nLa stagione successiva inizia con la seconda eliminazione consecutiva all'ultimo turno preliminare di Champions League, ai rigori con lo Sporting Braga. Il 19 gennaio 2013, in Juventus-Udinese (4-0), ottiene la 500\u00aa panchina in Serie A; \u00e8 il nono allenatore a raggiungere questo traguardo. Chiude la stagione al 5\u00ba posto con 66 punti, qualificandosi all'Europa League, raggiungendo le competizioni europee per la terza stagione consecutiva. Il 18 luglio firma il prolungamento del contratto gi\u00e0 esistente per altri due anni.\nLa stagione successiva inizia con l'eliminazione al turno dei play-off dell'Europa League contro il Slovan Liberec. Termina il campionato al tredicesimo posto. Il 20 maggio 2014 annuncia di lasciare il ruolo di allenatore dei friulani per assumere la carica di supervisore tecnico dei club della famiglia Pozzo (Granada, Udinese e Watford). Il 14 giugno 2015 lascia il ruolo con l'intenzione di tornare ad allenare.\nSwansea City.\nIl 17 gennaio 2016 viene ingaggiato dallo Swansea City per subentrare alla 22\u00aa giornata, con i gallesi in 17\u00aa posizione in Premier League. Il giorno dopo vince il posticipo con il Watford per 1-0 e dopo 5 giorni dalla prima con la sua nuova squadra coglie un altro successo per 2-1 sul difficile campo dell'Everton. Dopo una serie di due pareggi e due sconfitte, che portano la squadra a tre lunghezze dalla zona retrocessione, Guidolin conduce i suoi ad altri 4 successi (contro Arsenal, Aston Villa, Norwich e Chelsea). Il 1\u00ba maggio ottiene la salvezza matematica in virt\u00f9 della vittoria per 3-1 ai danni del Liverpool, consolidata la giornata successiva grazie al 4-1 in casa del West Ham. Conclude la stagione al 12\u00ba posto con 47 punti, di cui 27 nelle 16 partite in cui \u00e8 Guidolin a sedere in panchina. I buoni risultati raggiunti alla guida degli \"Swans\" gli valgono il rinnovo, l'11 maggio 2016 firma un biennale.\nIl 3 ottobre, dopo aver raccolto solo 4 punti nelle prime 7 giornate, viene sollevato dall'incarico.\nStatistiche.\nStatistiche da allenatore.\n\"Statistiche aggiornate al 3 ottobre 2016. In grassetto le competizioni vinte.\""}
{"id": "312779", "revid": "47767", "url": "https://it.wikipedia.org/wiki?curid=312779", "title": "Begga di Andenne", "text": "Origine.\nEra figlia di Pipino di Landen, figlio di Carlomanno, maggiordomo di palazzo in Neustria per il re Clotario II, e di sua moglie Itta. Era sorella di Gertrude di Nivelles, anche lei santa, e di Grimoaldo I.\nBiografia.\nIl padre Pipino di Landen, Maggiordomo di Austrasia, la diede in sposa ad Ansegiso, \"domesticus\" dei re Sigeberto III e Childerico II e figlio del vescovo Arnolfo di Metz. Sempre negli Annales Xantenses viene ricordato che Ansegiso era lo zio paterno di san Vandregisilo.\nDal loro matrimonio nacque Pipino di H\u00e9ristal, che fu il fautore della riunificazione dei regni franchi ed il fondatore della dinastia dei Carolingi. La sua discendenza \u00e8 citata negli Annales Marbacenses, dove \u00e8 scritto che Begga spos\u00f2 Ansegiso e a lui gener\u00f2 Pipino, Maggiordomo dei Regni Franchi, che gener\u00f2 Carlo (Maggiordomo dei Regni Franchi), che gener\u00f2 Carlomanno e Pipino (Maggiordomi dei Regni Franchi) e Pipino, che poi fu re, gener\u00f2 i Re dei Franchi Carlomanno I e Carlo, che poi fu Imperatore e fu detto Magno\nRimasta vedova, molto probabilmente nel 662, imitando la madre, che aveva fondato il monastero di Nivelles, diventandone badessa, fond\u00f2 il monastero di \"Notre Dame\" ad Andenne, nei pressi della Mosa e ne fu la prima badessa. Attorno alla chiesa madre, fond\u00f2 altri sette oratori, ispirati alle sette basiliche di Roma.\nBegga mor\u00ec, nel suo monastero, nel 698.\nMatrimonio e figli.\nBegga ad Ansegiso diede due figli:\nCulto.\n\u00c8 tradizionalmente ritenuta la fondatrice e la protettrice delle beghine (forse per l'assonanza dei nomi \"Begga\" e \"beghina\").\nLa sua memoria liturgica ricorre il 17 dicembre."}
{"id": "312780", "revid": "47767", "url": "https://it.wikipedia.org/wiki?curid=312780", "title": "KParts", "text": "In ambito informatico, KParts \u00e8 un'infrastruttura a componenti sviluppata dalla comunit\u00e0 KDE e distribuita come parte di KDE Frameworks.\nUn componente individuale \u00e8 chiamato KPart, ed incapsula un widget, un insieme di funzionalit\u00e0, ed un'interfaccia grafica per accedere a tali funzionalit\u00e0. Ad esempio, un componente che fornisca la funzionalit\u00e0 di editor di testo fornisce un widget\u2014cio\u00e8 un'area di interazione con l'utente\u2014che permette l'inserimento di testo, ma anche funzioni accessorie, come la ricerca nel testo o il salvataggio su file. Queste funzioni aggiuntive sono disponibili attraverso voci di menu e barre di strumenti, che l'applicazione che fa uso del componente pu\u00f2 integrare fra le proprie voci dei menu o nella propria barra di strumenti.\nUn componente KPart \u00e8 analogo di un componente Bonobo di GNOME o di un oggetto OLE di Windows.\nEsempi.\nKonsole \u00e8 disponibile come KPart ed \u00e8 usata in Konqueror e Kate. Un buon esempio di come possano essere usati i componenti KPart \u00e8 Konqueror, che (tra le altre cose) usa il componente di Okular per visualizzare documenti, il componente KMPlayer per riprodurre file multimediali, e Kontact, che integra le applicazioni di kdepim in una sola applicazione."}
{"id": "312781", "revid": "111373", "url": "https://it.wikipedia.org/wiki?curid=312781", "title": "Oberglatt", "text": "Oberglatt (toponimo tedesco) \u00e8 un comune svizzero di 6\u00a0981 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOberglatt \u00e8 servito dall'omonima stazione sulla ferrovia Oerlikon-B\u00fclach; da essa si dirama la linea per Niederweningen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "312784", "revid": "111373", "url": "https://it.wikipedia.org/wiki?curid=312784", "title": "Opfikon", "text": "Opfikon (toponimo tedesco) \u00e8 un comune svizzero di 19\u00a0599 abitanti del Canton Zurigo, nel distretto di B\u00fclach; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nGrazie anche alla sua posizione favorevole tra il centro citt\u00e0 e l'aeroporto di Zurigo, diverse grandi aziende hanno la loro sede centrale a Opfikon. Adecco \u00e8 uno dei maggiori fornitori mondiali di servizi per il personale e allo stesso tempo uno dei maggiori datori di lavoro del pianeta. Swissport \u00e8 la pi\u00f9 grande societ\u00e0 di servizi al mondo per le compagnie aeree e gli aeroporti. Hotelplan \u00e8 il pi\u00f9 grande tour operator svizzero e la sua filiale Interhome fornisce circa 50.000 case e appartamenti per vacanze in 31 paesi. Il Gruppo Nuance gestisce 400 negozi in 60 aeroporti in 20 paesi. Trivadis \u00e8 un'azienda di servizi IT indipendente con 700 dipendenti in 14 sedi in Svizzera, Germania, Austria e Danimarca. La VBG Verkehrsbetriebe Glattal AG gestisce i trasporti pubblici nelle regioni di Glattal e Furttal e nell'area di Effretikon/Volketswil su incarico dell'Associazione dei trasporti di Zurigo (ZVV) come azienda con responsabilit\u00e0 di mercato (MVU). A queste si aggiungono Mondelez Europe e Cadillac Europe, nonch\u00e9 la compagnia aerea svizzera Zimex.\nInfrastrutture e trasporti.\nOpfikon ha due stazioni ferroviarie, che distano solo 200 metri l'una dall'altra. La stazione sotterranea \"Opfikon\", sulla ferrovia Zurigo-Winterthur, \u00e8 servita dalla S7 Winterthur - Kloten - Zurigo - Meilen - Rapperswil. La stazione \"Glattbrugg\", sulla ferrovia Oerlikon-B\u00fclach, \u00e8 servita dalla S9 Sciaffusa - B\u00fclach - Zurigo - Uster e dalla S15 Niederweningen - Zurigo - Uster - Rapperswil. I tram 10 e 12 in direzione dell'aeroporto si fermano anche alla stazione \"Glattbrugg\".\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "312785", "revid": "200568", "url": "https://it.wikipedia.org/wiki?curid=312785", "title": "Eilean Donan", "text": "Eilean Donan \u00e8 una piccola isola nel Loch Duich, nelle Highlands occidentali della Scozia.\nGeografia.\nL'isola di Eilean Donan si trova al centro della confluenza dei tre loch che formano il Loch Duich ed \u00e8 attorniata dalla catena montuosa Cullin.\nIl nome \"Eilean Donan\" significa infatti \"isola di Donan\" (in lingua scozzese), termine che deriva con tutta probabilit\u00e0 da san Donan, religioso irlandese del VI secolo che raggiunse la Scozia attorno al 580 d.C. e che contribu\u00ec largamente alla cristianizzazione dell'area, nonch\u00e9 sull'isola ove pare che egli abbia fissato il proprio primo insediamento.\nL'isoletta \u00e8 collegata alla costa dove sorge il paese di Dornie attraverso un ponte percorribile solo a piedi.\nIl Castello.\nSu quest'isola sorge il famoso castello di Eilean Donan. Il castello fu costruito la prima volta nel 1220 da Alessandro II di Scozia come baluardo di difesa contro le incursioni vichinghe, e si racconta sia stato uno dei rifugi di Robert Bruce durante la fuga dai soldati inglesi. A partire dalla fine del XIII secolo esso divenne la dimora del clan Mackenzie di Kintail (pi\u00f9 tardi Conti di Seaforth). Dal 1511 il Clan MacRae, in qualit\u00e0 di protettori dei Mackenzie, divennero connestabili del castello.\nNel 1719 il castello \u00e8 stato occupato dalle truppe spagnole intente a far nascere una nuova rivolta giacobita. Il castello venne tuttavia riconquistato e demolito dal cannoneggiamento di tre fregate della Royal Navy tra il 10 ed il 13 maggio 1719. Successivamente le truppe spagnole che occupavano il castello vennero sconfitte circa un mese dopo nella battaglia di Glen Shiel.\nIl castello viene lasciato per quasi due secoli in rovina e poi viene ricostruito e restaurato tra il 1912 e il 1932 dal tenente colonnello John MacRae-Gilstrap che lo aveva acquisito in quanto discendente del clan MacRae che ne era stato un tempo proprietario. Tra le opere maggiormente rilevanti risalenti a questo periodo \u00e8 da annoverare la costruzione di un ponte ad archi per permettere un accesso pi\u00f9 facile alla fortezza.\nInfluenza sui media.\nEilean Donan \u00e8 la dimora del Clan MacRae, e nel 2001 l'isola contava un solo abitante. Attualmente \u00e8 uno dei monumenti pi\u00f9 famosi e fotografati di tutta la Scozia, tanto da essere apparso in vari film:"}
{"id": "312787", "revid": "24727", "url": "https://it.wikipedia.org/wiki?curid=312787", "title": "Castello di Eilean Donan", "text": ""}
{"id": "312791", "revid": "767487", "url": "https://it.wikipedia.org/wiki?curid=312791", "title": "Winkel (Svizzera)", "text": "Winkel (toponimo tedesco) \u00e8 un comune svizzero di 4\u00a0391 abitanti del Canton Zurigo, nel distretto di B\u00fclach.\nStoria.\nNel 1811 ha inglobato i comuni soppressi di Eschenmosen e R\u00fcti; nel 1919 Eschenmosen fu assegnato al comune di B\u00fclach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "312793", "revid": "74801", "url": "https://it.wikipedia.org/wiki?curid=312793", "title": "Akbar Gangi", "text": "\u00c8 stato imprigionato a Teheran dal 22 aprile 2000 al 18 marzo 2006 per le sue idee democratiche.\nNel 2010 ha vinto il \"Milton Friedman Prize\", assegnato dal Cato Institute \"per avere dato un contributo significativo all'avanzamento verso la libert\u00e0\"."}
{"id": "312794", "revid": "184755", "url": "https://it.wikipedia.org/wiki?curid=312794", "title": "No\u00eb", "text": ""}
{"id": "312795", "revid": "486946", "url": "https://it.wikipedia.org/wiki?curid=312795", "title": "La No\u00eb", "text": ""}
{"id": "312806", "revid": "7077", "url": "https://it.wikipedia.org/wiki?curid=312806", "title": "Personaggi di Final Fantasy 7", "text": ""}
{"id": "312808", "revid": "16953", "url": "https://it.wikipedia.org/wiki?curid=312808", "title": "Fanerogame", "text": ""}
{"id": "312813", "revid": "125382140", "url": "https://it.wikipedia.org/wiki?curid=312813", "title": "Monte Cusna", "text": "Il monte Cusna, detto anche Alpe di Cusna, coi suoi 2121 metri d'altezza, \u00e8 la maggiore cima dell'Appennino reggiano e la seconda dell'intero Appennino Settentrionale dopo il Monte Cimone. Si estende sui territori dei comuni di Villa Minozzo e Ventasso in provincia di Reggio Emilia, a circa 3\u00a0km dal confine con la regione Toscana.\nIl territorio.\nL'imponente catena montuosa, ben visibile dalla pianura Padana, \u00e8 formata dal monte Cusna e dalle anticime Sasso del Morto (2078\u00a0m) e monte La Piella (2071\u00a0m). Il crinale della montagna forma il caratteristico profilo che ricorda quello di un uomo disteso, detto Uomo Morto o Gigante. Da quest'ultimo toponimo prende il nome l'area protetta dell'ex Parco del Gigante, ora parte del Parco nazionale dell'Appennino Tosco-Emiliano.\nIl monte si trova pi\u00f9 a nord rispetto al crinale appenninico principale tra Emilia e Toscana, separato dalla valle del torrente Ozola.\nAbetina Reale.\nL'Abetina Reale \u00e8 una foresta di conifere che si sviluppa sul versante est del Cusna, sul versante destro della Alte Valle del Dolo, e si estende fino al crinale appenninico. La foresta \u00e8 caratterizzata da antichi esemplari di abete bianco sopravvissuti a secoli di sfruttamento boschivo.\nPrati di Sara.\nRaggiungibili ad esempio da Ligonchio e percorrendo, con una bella escursione, il sentiero 625 che parte dalla localit\u00e0 Casalino. Circondati da faggeti, i Prati di Sara sono una brughiera d'altura che si estende sul fianco ovest della montagna, particolarmente suggestiva durante la fioritura e in autunno. Il nome deriva da un personaggio tra storia e leggenda, una governante, si dice concubina di uno dei marchesi Bernardi di Piolo, che possedettero Casalino dalla met\u00e0 del XVII secolo alla fine del Settecento.\nCascate del Lavacchiello.\nIl rio Lavacchiello nasce in prossimit\u00e0 del lago del Caricatore ai Prati di Sara e scende lungo il versante ovest della montagna verso la valle del torrente Ozola di cui \u00e8 affluente. Il ripido versante d\u00e0 luogo ad una serie di cascate, spettacolari soprattutto allo scioglimento delle nevi e in autunno.\nCosta delle Veline.\nSul fianco sud-ovest della montagna si trova la Costa delle Veline, un ampio bosco di faggio, tra i pi\u00f9 importanti del Parco nazionale dell'Appennino Tosco-Emiliano, che conserva alberi secolari.\nEscursioni.\nIl monte Cusna \u00e8 particolarmente interessante dal punto di vista naturalistico e presenta numerosi sentieri e rifugi:\nStazione sciistica.\nSul versante nord, la stazione turistica di Febbio \u00e8 attrezzata per la pratica dello sci alpino, snowboard e sci di fondo."}
{"id": "312814", "revid": "767487", "url": "https://it.wikipedia.org/wiki?curid=312814", "title": "Testiera", "text": "La testiera \u00e8 un finimento utilizzato per la comunicazione con il cavallo ed il suo controllo: \u00e8 infatti una parte delle briglie. La testiera viene adattata attorno alla testa del cavallo, e ha in genere lo scopo di sostenere l'imboccatura. Di regola non \u00e8 progettata per legare il cavallo a un supporto fisso.\nParti della testiera.\nLa testiera \u00e8 composta da strisce di cuoio, nylon o nuovi materiali sintetici compositi (come il Beta); varie fibbie consentono di regolare la lunghezza dei vari elementi, per adattarli perfettamente alle misure della testa del cavallo; altre fibbie, sulle estremit\u00e0 dei vari segmenti, consentono di chiuderne le anse e di collegare la testiera all'imboccatura.\nLe parti della testiera di tipo generico sono:\nUso delle testiere.\nLa maggior parte delle testiere (testiera da filetto; testiera western; briglia) sono progettate esclusivamente per il sostegno dell'imboccatura e per la comunicazione fra cavallo e cavaliere in sella. Il cavallo non dovrebbe essere condotto a piedi con le redini, se non per brevi tratti; non deve assolutamente essere legato a un supporto fisso con le redini, per il rischio che il cavallo tiri all'indietro e venga seriamente danneggiato dall'imboccatura. Quando un cavallo deve essere legato, la testiera va sostituita con una normale capezza; in alternativa, pu\u00f2 indossare sopra la testiera una normale capezza, e questa viene utilizzata al momento di legarlo.\nLa testiera capezza e le testiere senza imboccatura non presentano questo inconveniente.\nManutenzione della testiera.\nUna accurata manutenzione delle varie parti della testiera ha grande importanza sia per il benessere del cavallo, che per la sicurezza del cavaliere. Sia le testiere in cuoio che quelle in nylon, a contatto con la pelle del cavallo, tendono a insudiciarsi e a diventare rigide e ruvide, con il rischio di causare fiaccature. Il cuoio non curato diventa fragile e fessurato e pu\u00f2 rompersi facilmente, mettendo a rischio il cavaliere con un'inaspettata e improvvisa perdita di controllo sul cavallo; questo vale particolarmente per le tecniche di monta che prevedono un contatto continuo con l'imboccatura o addirittura un \"appoggio\" del cavallo sul ferro nelle andature sostenute. Nel caso di cavalieri poco addestrati e poco consapevoli dell'effetto dell'imboccatura sul cavallo, le redini vengono utilizzate addirittura come \"appiglio\", e la rottura di una redine pu\u00f2 causare un'immediata perdita di equilibrio e una caduta.\n\u00c8 molto importante sciacquare dopo ogni utilizzo l'imboccatura per evitare che lo sporco blocchi le fibbie dei montanti, rendendo molto difficile, se non impossibile, la rimozione della stessa dalla testiera. Generalmente, per una pulizia abituale basta smontare filetto e redini, mentre, per una pulizia accurata \u00e8 necessario smontare tutte le parti della tastiera. Le testiere in cuoio vanno quindi pulite con una spugna umida e sapone da sella e regolarmente ingrassate; le testiere in nylon vanno lavate in maniera energica (meglio in lavatrice) per rimuovere le particelle di sporco dagli interstizi del tessuto, molto compatto; il nuovo materiale Beta, idrorepellente e a superficie liscia, richiede solo un lavaggio superficiale con acqua. \nTutte le parti metalliche vanno tenute pulite e libere da patine di ossidazione o da ruggine. Il filetto si pulisce con acqua, aiutandosi con una spazzoletta a setole dure e con le dita. Per evitare fastidi e danni alla bocca del cavallo, bisogna montare nel verso corretto l\u2019imboccatura.\nDopo la pulizia della testiera, per una regolazione accurata bisogna far indossare la stessa al cavallo con i montanti del filetto sganciati, per poi regolarli."}
{"id": "312816", "revid": "254059", "url": "https://it.wikipedia.org/wiki?curid=312816", "title": "Altaj", "text": ""}
{"id": "312819", "revid": "599013", "url": "https://it.wikipedia.org/wiki?curid=312819", "title": "Carlos Alberto Aguilera", "text": "Caratteristiche tecniche.\nAttaccante rapido e di fantasia, dotato di tecnica e di capacit\u00e0 realizzative, era abile sia su azione che nei calci piazzati. Le sue caratteristiche di brevilineo ben si sposavano con quelle di suoi ex-compagni di reparto come Casagrande al e Skuhrav\u00fd al Genoa.\nCarriera.\nClub.\nArriv\u00f2 al Genoa nel 1989, proveniente dalla squadra uruguayana del Pe\u00f1arol insieme ai due connazionali Jos\u00e9 Perdomo e Rub\u00e9n Paz, e dopo aver giocato anche per i \"darseneros\" uruguaiani del River Plate e nel Nacional di Montevideo. Il \"Pato\" (ovvero \"anatroccolo\"), come veniva soprannominato dai tifosi, divenne in breve tempo l'idolo della Gradinata Nord.\nCon il Genoa gioc\u00f2 tre stagioni, dal 1989 al 1992: nella prima disput\u00f2 31 partite e segn\u00f2 8 gol, nella seconda gioc\u00f2 31 partite e mise a segno ben 15 gol, nella terza, 1991-1992, disput\u00f2 31 partite condite da 10 reti (media 0.34 gol/partita). Fu uno dei bomber del Genoa pi\u00f9 prolifici di tutti i tempi insieme a Diego Milito (media 0.62 g/p), Tom\u00e1\u0161 Skuhrav\u00fd (media 0.36 g/p) e Roberto Pruzzo (media 0.40 g/p).\nDurante la Coppa UEFA 1991-1992 Aguilera mise a segno ben 8 goal in 9 partite, risultando uno dei bomber pi\u00f9 prolifici della competizione. Degna di nota la doppietta segnata ad Anfield, con la quale il 18 marzo 1992 il Genoa sconfisse per 2-1 il di Ian Rush e di un giovanissimo Steve McManaman, divenendo cos\u00ec la prima squadra italiana a battere i \"Reds\" sul loro terreno in una competizione ufficiale.\nNel 1992 fu ceduto al dove gioc\u00f2 54 partite, segn\u00f2 17 gol e conquist\u00f2 la Coppa Italia; nella stagione 1993-94 gioc\u00f2 sei partite, ma non segn\u00f2 alcun gol. Nel luglio del 1994 torn\u00f2 a giocare per il Pe\u00f1arol, dove chiuse poi la carriera cinque anni dopo.\nNazionale.\nCon la Nazionale Under-20 prende parte ai mondiali di categoria del 1981 e 1983.\nIl 22 febbraio 1982 fa il suo esordio in nazionale maggiore in occasione della sfida pareggiata 0-0 contro la Cina, gara valevole per la prima edizione della Nehru Cup organizzata dalla Federazione calcistica dell'India. Successivamente prende parte, vincendola, all'edizione della Coppa America del 1983. Durante questa manifestazione, in occasione della partita del 18 settembre vinta 2-1 contro il Venezuela, segna il suo primo gol in nazionale.\nNel 1986 viene convocato per i Mondiali in Messico, senza per\u00f2 essere mai schierato in campo. Disputa poi l'edizione della Coppa America del 1989, questa volta per\u00f2 perdendo la finale contro il Brasile. Gioca infine i Mondiali del 1990 in Italia, dove la squadra sudamericana giunge sino agli ottavi di finale. La sua ultima apparizione con \"La Celeste\" risale al 16 novembre 1997 in occasione della vittoria per 5-3 contro l'Ecuador, gara valida per le qualificazioni ai Mondiali del 1998.\nIn totale colleziona 65 presenze e 23 gol con la propria nazionale, bottino che lo pone all'ottavo posto nella classifica dei marcatori di tutti i tempi.\nProcedimenti giudiziari.\nAguilera nel 1994 fu condannato dal Tribunale di Genova a due anni di reclusione e cinque milioni di multa per sfruttamento della prostituzione e per detenzione e cessione gratuita di un grammo di cocaina: l'episodio risale al marzo 1990. Nel 1996 la condanna fu confermata e definitiva, ma Aguilera non scont\u00f2 mai la pena in quanto non mise successivamente pi\u00f9 piede in Italia. Ad inizio 2007 poi, grazie al provvedimento di indulto introdotto dal governo italiano qualche mese prima, la condanna gli fu condonata."}
{"id": "312828", "revid": "1632387", "url": "https://it.wikipedia.org/wiki?curid=312828", "title": "Charles Gounod", "text": "Biografia.\nFu il secondogenito di Fran\u00e7ois Louis Gounod, pittore, e di Victoire Lemachois, pianista e figlia di un famoso avvocato del Parlamento di Normandia. Il primogenito, Louis-Urbain, era nato nel 1807. Nel 1823, quando Charles aveva cinque anni, la famiglia venne a trovarsi in seri problemi finanziari derivanti dalla morte del padre Fran\u00e7ois, e Victoire si vide costretta a dare lezioni di pianoforte per poter crescere i figli.\nNel 1829 Charles Gounod entr\u00f2 al \"lyc\u00e9e Saint-Louis\", terminandolo poi nel 1835, iniziando nel frattempo gli studi musicali con Anton\u00edn Reicha, coetaneo nonch\u00e9 amico di Beethoven, proseguendoli poi al Conservatorio di Parigi sotto la guida dei maestri Hal\u00e9vy, Paer e Lesueur.\nNel gennaio del 1831 si rec\u00f2, quasi per caso, con la madre ad una rappresentazione dell\"Otello\" di Rossini; nel 1832 fu la volta del \"Don Giovanni\" di Mozart. I due avvenimenti convinsero il giovane Gounod a diventare un compositore.\nNel 1839 si rec\u00f2 a Roma a Villa Medici in seguito alla vittoria del Prix de Rome. Durante il suo soggiorno a Roma, Gounod conobbe Fanny Mendelssohn; tale conoscenza fu per lui una risorsa inestimabile che gli permise di conoscere molte delle opere tastieristiche di Bach e Beethoven. Vi rimase dal 1840 al 1843, per poi spostarsi a Vienna, ove diresse il proprio \"Requiem\", e a Lipsia, dove ebbe modo di conoscere Felix Mendelssohn, fratello di Fanny.\nRientrato in patria, fu colto da una forte crisi interiore, per la quale trasse conforto dalla meditazione sacerdotale, vita che non riusc\u00ec mai a decidere di intraprendere. E fu proprio tale profonda devozione a portarlo a scrivere moltissime opere sacre fino alla morte, tra cui la celebre \"Ave Maria\", nata inizialmente come parafrasi per violino e pianoforte sul primo preludio del Clavicembalo ben temperato di Bach, successivamente rielaborata per coro omofono e orchestra e, tuttavia, non destinata ad esecuzioni liturgiche.\nMor\u00ec a Saint-Cloud nel 1893, dopo un'ultima revisione delle sue dodici Opere; il suo corpo venne inumato nel Cimitero d'Auteuil.\nNegli anni sessanta del secolo scorso la sua \"Marcia funebre per una marionetta\" (1873) \u00e8 stata usata come tema musicale per le serie televisive \"Alfred Hitchcock Presents\" e \"The Alfred Hithcock Hour\"."}
{"id": "312829", "revid": "287204", "url": "https://it.wikipedia.org/wiki?curid=312829", "title": "Decorati con la croce di cavaliere con fronde di quercia", "text": "Di seguito una lista dei soldati della \"Wehrmacht\" decorati con la Croce di cavaliere con fronde di quercia. Tra le forze armate del Terzo Reich venne cos\u00ec distribuita:"}
{"id": "312831", "revid": "118382138", "url": "https://it.wikipedia.org/wiki?curid=312831", "title": "Principato", "text": ""}
{"id": "312832", "revid": "1784938", "url": "https://it.wikipedia.org/wiki?curid=312832", "title": "Eugenio Colorni", "text": "Oltre che per le sue opere filosofiche, Colorni \u00e8 noto come uno dei massimi promotori del federalismo europeo: mentre era confinato, in quanto socialista e antifascista, nell'isola di Ventotene, partecip\u00f2 con Altiero Spinelli ed Ernesto Rossi, anch'essi l\u00ec confinati, alla scrittura del \"Manifesto per un\u2019Europa libera e unita\", che poi da quel luogo prese il nome.\nIn seguito, nella Roma occupata dai nazisti, cur\u00f2 l'introduzione e la pubblicazione clandestina di questo documento fondamentale per lo sviluppo dell'idea federalista europea.\nBiografia.\nColorni nacque a Milano il 22 aprile del 1909 da una famiglia ebraica. Il padre, Alberto Colorni, era un commerciante originario di Mantova, mentre la madre, Clara Pontecorvo, milanese di famiglia pisana, era zia del fisico nucleare Bruno Pontecorvo, del regista Gillo, del genetista Guido e del giurista Tullio Ascarelli. Si spos\u00f2 con Ursula Hirschman, un'ebrea tedesca, sorella dell'economista Albert O. Hirschmann, e da cui ebbe 3 figlie: Silvia, Renata e Eva Colorni.\nFormazione.\nColorni frequent\u00f2 il Liceo Ginnasio Statale Alessandro Manzoni di Milano. Durante gli anni del liceo, si appassion\u00f2 al \"Breviario di estetica\" di Benedetto Croce. La sua formazione adolescenziale - come raccont\u00f2 egli stesso nella \"Malattia filosofica\" - fu influenzata dal rapporto intrattenuto con i cugini Enrico, Enzo Sereni ed Emilio Sereni, tutti pi\u00f9 grandi di lui. Fu Enzo, che era un convinto socialista sionista, ad esercitare su di lui una forte influenza ideale e religiosa, tanto da far avvicinare il quattordicenne Eugenio, seppur per breve tempo, al sionismo.\nNel 1926 si iscrisse presso la facolt\u00e0 milanese di Lettere e filosofia. Giuseppe Antonio Borgese e Piero Martinetti furono suoi insegnanti prediletti. Col secondo dei due si laure\u00f2 in filosofia nel 1930, discutendo una tesi su \"Sviluppo e significato dell'individualismo leibniziano\"; a Leibniz dedicher\u00e0 poi gran parte dei suoi studi.\nDurante il periodo universitario, strinse amicizia con Guido Piovene, che sar\u00e0 giornalista e scrittore, amicizia che per\u00f2 verr\u00e0 interrotta nel 1931 per via di certi articoli anti-semitici scritti dallo stesso Piovene su \"L'Ambrosiano\". In quel periodo, Colorni partecip\u00f2 all'attivit\u00e0 dei Gruppi goliardici per la libert\u00e0 di Lelio Basso e Rodolfo Morandi.\nNel 1928, sotto lo pseudonimo di G. Rosenberg, pubblic\u00f2 su \"Pietre\", la rivista di Basso, un articolo sull'estetica di Roberto Ardig\u00f2. Nel 1930 si accost\u00f2 alla divisione milanese del movimento anti-fascista Giustizia e Libert\u00e0; collabor\u00f2 in seguito col nucleo giellista torinese, che fece capo prima a Leone Ginzburg e poi a Vittorio Foa.\nNel 1931 incontr\u00f2 Benedetto Croce, con il quale discusse a lungo.\nNello stesso anno, comp\u00ec un viaggio di studi in Germania, a Berlino, dove conobbe la futura compagna Ursula, che spos\u00f2 nel 1935.\nDal 1931, cominci\u00f2 a scrivere recensioni ed articoli per \"Il Convegno\", \"La Cultura\", \"Civilt\u00e0 Moderna\", \"Solaria\" e la \"Rivista di filosofia\" di Martinetti. Nel 1932 pubblic\u00f2, presso la societ\u00e0 editrice \"La Cultura\" di Milano, uno studio critico su \"L'estetica\" di Croce.\nTra il 1932 ed il 1933, fu lettore d'italiano presso l'Universit\u00e0 di Marburgo; con l'avvento del nazismo in Germania, fu costretto a tornare in Italia.\nNel 1933, conclusa la tesi di perfezionamento sulla filosofia giovanile di Leibniz, vinse il concorso per l'insegnamento di storia e filosofia nei licei; dopo una prima assegnazione al liceo Grattoni di Voghera, nel 1934 ottenne la cattedra di filosofia e pedagogia all'istituto magistrale \"Giosu\u00e8 Carducci\" di Trieste; qui conobbe e frequent\u00f2, fra gli altri, Umberto Saba (ritratto poi in \"Un poeta\") ed anche Pier Antonio Quarantotti Gambini, Bruno Pincherle ed Eugenio Curiel.\nNel 1934, nella collana scolastica che Giovanni Gentile diresse per Sansoni, pubblic\u00f2 una traduzione della \"Monadologia\" di Leibniz, preceduta da una lunga introduzione intitolata \"Esposizione antologica del sistema leibniziano\". Come scrisse Eugenio Garin, \u00abLeibniz lo costrinse ad affrontare studi di logica e di matematica, a rimettere in discussione il modo stesso di concepire la scienza, e i rapporti fra scienza e filosofia. [...] Ripart\u00ec da Kant e dalla problematica kantiana, e medit\u00f2 sulle conseguenze che la fisica teorica e la psicanalisi potevano avere per la dissoluzione di impostazioni filosofiche tradizionali\u00bb.\nQuando, come si legge in \"Un poeta\", Umberto Saba gli domander\u00e0 \u00abPerch\u00e9 fa filosofia?\u00bb, Colorni concluse: \u00abDa quel giorno, io non faccio pi\u00f9 filosofia\u00bb, o come ebbe a dire lo stesso Garin, \u00abIn realt\u00e0 non era la filosofia che rifiutava, ma un orientamento legato a quell'idealismo di cui erano seguaci [...] Croce come Gentile e Martinetti\u00bb.\nAttivit\u00e0 politica.\nA partire dal 1935, Colorni intensific\u00f2 il proprio impegno politico contro il regime fascista.\nQuando una riuscita operazione di polizia, nel maggio del 1935, port\u00f2 all'arresto di quasi tutto il direttivo giellista torinese, prese contatto con il Centro interno socialista, costituito clandestinamente a Milano nell'estate del 1934 da Rodolfo Morandi, Lelio Basso, Lucio Mario Luzzatto, Bruno Maffi e altri, come organismo di collegamento dei socialisti in Italia.\nNell'aprile del 1937, dopo gli arresti di Luzzatto e Morandi, Colorni divenne, di fatto, il responsabile del Centro.\nNell'estate del 1937, in occasione del \"IX Congresso internazionale di filosofia\" di Parigi, ebbe modo d'incontrare di persona Carlo Rosselli, Angelo Tasca, Pietro Nenni ed altri esponenti della direzione del PSI, del quale entr\u00f2 poi a far parte, mantenendosi su un'originale posizione autonomista. Con vari pseudonimi, ma soprattutto con quello di Agostini, tra il 1936 ed il 1937, pubblic\u00f2 importanti articoli su \"Politica socialista\" e sul \"Nuovo Avanti\".\nL'8 settembre del 1938, all'inizio della campagna razziale promossa dal regime, fu arrestato dall'OVRA a Trieste, in quanto ebreo ed anti-fascista militante, venendo pertanto rinchiuso nel carcere di Varese. I giornali pubblicarono la notizia con gran risalto, sottolineando che egli \u00abdi razza ebraica, manteneva rapporti di natura politica con altri ebrei residenti in Italia e all'estero\u00bb; in questa campagna giornalistica contro di lui si distinsero, con articoli di particolare livore anti-semita, \"Il Piccolo\" di Trieste ed il \"Corriere della Sera\". La sottolineatura sul \"complotto ebraico\" serviva a giustificare la legislazione anti-semita appena varata in Italia dal regime, per potersi cos\u00ec allineare alla linea politica seguita dagli alleati nazisti.\nIl Tribunale speciale non riusc\u00ec per\u00f2 ad imbastire un formale processo nei suoi confronti. Venne quindi assegnato al confino per la durata massima, ovvero cinque anni.\nIl confino a Ventotene.\nDal gennaio del 1939 all'ottobre del 1941, Colorni fu confinato nell'isola di Ventotene, dove prosegu\u00ec i suoi studi filosofico-scientifici e discusse intensamente con gli altri compagni confinati, Ernesto Rossi, Manlio Rossi Doria e Altiero Spinelli: un'eco fedele di quelle discussioni si ritrova nei sette \"Dialoghi di Commodo\", scritti in collaborazione con Spinelli e pubblicati postumi.\nRisale a questo periodo la sua adesione alle idee federaliste europee propugnate da Spinelli e Rossi, con i quali, nel 1941, partecip\u00f2 alla stesura del \"Manifesto per un\u2019Europa libera e unita\", meglio noto come \"Manifesto di Ventotene\". Nel 1944, a Roma, nel mezzo della lotta partigiana, Colorni riusc\u00ec a pubblicare clandestinamente un volumetto dal titolo \"Problemi della Federazione Europea\", che raccoglieva il \"Manifesto\" ed altri scritti sul tema dello stesso Spinelli. Nella sua \"Prefazione\" al \"Manifesto\", auspic\u00f2 la nascita di una politica federalista europea di respiro universalista, come scenario democraticamente praticabile dopo la catastrofe della guerra. In tale ottica, la creazione di una federazione di Stati europei era da lui considerata come condizione indispensabile per un profondo rinnovamento sociale, anche per iniziativa popolare, che partendo dagli enti territoriali avrebbe coinvolto tutta l\u2019Italia e, quindi, l\u2019intera Europa.\nCirca le dinamiche che portarono alla stesura del \"Manifesto\", \u00e8 generalmente ricondotto ai soli Spinelli e Rossi il contributo maggioritario del testo, sebbene, alcuni recenti studi storiografici, abbiano seriamente rivalutato il suo ruolo:\nNell'ottobre del 1941, grazie anche all'intervento di Giovanni Gentile, riusc\u00ed ad essere trasferito a Melfi, in provincia di Potenza, dove, nonostante lo stretto controllo della polizia, riusc\u00ec ad avere contatti con alcuni degli anti-fascisti locali.\nNel 1942, assieme con Ludovico Geymonat, elabor\u00f2 il progetto di una rivista di metodologia scientifica.\nLa resistenza romana e l'assassinio.\nIl 6 maggio del 1943 riusc\u00ec a fuggire da Melfi, rifugiandosi a Roma, dove visse da latitante.\nDopo la caduta del fascismo, avvenuta il 25 luglio del 1943, si dedic\u00f2 all'organizzazione del Partito Socialista Italiano di Unit\u00e0 Proletaria, nato nell'agosto dalla fusione del PSI col giovane gruppo del Movimento di Unit\u00e0 Proletaria.\nTra il 27 e il 28 agosto partecip\u00f2, assieme ad Altiero Spinelli, Ernesto Rossi, Ursula Hirschmann, Manlio Rossi Doria, Giorgio Braccialarghe e Vittorio Foa, in casa dello scienziato azionista Mario Alberto Rollier a Milano, alla riunione che diede vita al Movimento Federalista Europeo. Il movimento adott\u00f2 come proprio programma il \"Manifesto di Ventotene\".\nA seguito dell'8 settembre, svolse nella capitale un'intensissima attivit\u00e0 nelle file della Resistenza: prese parte alla direzione del PSIUP e s'impegn\u00f2 a fondo nella ricostruzione della Federazione Giovanile Socialista Italiana e nella formazione partigiana della prima brigata Matteotti.\nFu redattore capo dell\"Avanti!\" clandestino; cos\u00ec Sandro Pertini ricord\u00f2 il suo impegno per la stampa del giornale socialista:\nIl 22 gennaio del 1944, nella Roma occupata dalle forze naziste, in una tipografia nascosta di Monte Mario, fece stampare 500 copie di un libriccino di 125 pagine intitolato \"Problemi della Federazione Europea\", contenente il \"Manifesto di Ventotene\".\nIl 28 maggio del 1944, pochi giorni prima della liberazione della capitale, venne fermato in via Livorno da una pattuglia di militi fascisti della famigerata banda Koch: tent\u00f2 di fuggire, ma fu raggiunto e ferito gravemente da tre colpi di pistola. Trasportato all'Ospedale San Giovanni, mor\u00ec il 30 maggio, a soli 35 anni, sotto la falsa identit\u00e0 di Franco Tanzi.\nNel 1946 gli fu conferita la medaglia d'oro al valor militare alla memoria.\n\u00c8 sepolto al Cimitero Monumentale di Milano, nella tomba di famiglia.\nCommemorazioni.\nNel 2014, in occasione del 70\u00ba anniversario della morte, il Comune di Melfi, la locale Sezione ANPI e l'Associazione \"Francesco Saverio Nitti\" hanno celebrato la Festa della Liberazione dedicando la ricorrenza del 25 aprile al ricordo della figura e dell'opera di Eugenio Colorni.\nIn via Livorno a Roma, luogo dove Colorni venne ferito a morte, vennero poste tre lapidi in suo ricordo, che furono distrutte da atti vandalici. Delle tre lapidi esistenti, una, posta nel 1982 dalla III Circoscrizione del Comune di Roma \u00e8 semilleggibile perch\u00e9 scurita dal tempo, un'altra, posta nel 1978 dal Partito Socialista Italiano, \u00e8 spaccata in due e un'ultima, posta nel 2004 sempre dalla III Circoscrizione del Comune di Roma, contiene un errore."}
{"id": "312856", "revid": "547034", "url": "https://it.wikipedia.org/wiki?curid=312856", "title": "Successione ricorsiva", "text": "Una successione \nformula_1\n\u00e8 detta ricorsiva o definita per ricorrenza quando viene definita specificando il valore dei primi \"m\" termini formula_2 (il \"caso base\") ed una funzione formula_3 tale che formula_4\nQuesto significa che a partire dal valore del termine formula_5 si pu\u00f2 calcolare il termine successivo formula_6 e da questo si pu\u00f2 calcolare formula_7, formula_8 e cos\u00ec via.\nEsempi famosi di successioni ricorsive sono la successione di Collatz e quella logistica.\nSi possono considerare anche definizioni pi\u00f9 generali in cui si ha formula_9; il pi\u00f9 famoso esempio di successione ricorsiva di quest'ultimo tipo \u00e8 la successione di Fibonacci.\nUn altro esempio pu\u00f2 essere il calcolo di un interesse composto discontinuo annuo; alternativamente all'uso del montante, data la coppia formula_10, dove formula_11 \u00e8 il capitale iniziale e formula_12 il tasso d'interesse definiamo la successione:\ndove formula_15 \u00e8 la somma maturata al tempo \"t\" "}
{"id": "312861", "revid": "29863", "url": "https://it.wikipedia.org/wiki?curid=312861", "title": "High voltage", "text": ""}
{"id": "312862", "revid": "289247", "url": "https://it.wikipedia.org/wiki?curid=312862", "title": "A.S. Mastini Varese Hockey", "text": ""}
{"id": "312866", "revid": "21079", "url": "https://it.wikipedia.org/wiki?curid=312866", "title": "Diagonalizzazione di una matrice", "text": ""}
{"id": "312874", "revid": "6392", "url": "https://it.wikipedia.org/wiki?curid=312874", "title": "Telegrafo elettrico", "text": ""}
{"id": "312884", "revid": "642579", "url": "https://it.wikipedia.org/wiki?curid=312884", "title": "Cornizzolo", "text": "Il monte Cornizzolo, (\"Curnisci\u00f6\u00f6\" nel dialetto locale) \u00e8 una montagna delle Prealpi Lombarde alta 1.241\u00a0m s.l.m. Si trova in Lombardia, tra la provincia di Como e quella di Lecco. Nell'Ottocento era anche registrato come monte Pesura, ma in realt\u00e0 questo era il nome di una parte del pendio canzese (quello che genera il torrente \"Val\u00e8t\"). Nel gergo venatorio, la zona prossima alla sommit\u00e0 del monte \u00e8 conosciuta come \"Curungh\u00e8ll\"/\"Curunghel\u00ecn\". Antonio Stoppani lo chiama \"Cornicciolo\".\nDescrizione.\nLa cima \u00e8 sormontata da una croce, mentre poco pi\u00f9 in basso, a circa 1100\u00a0m s.l.m., vi \u00e8 il rifugio Marisa Consigliere, aperto ogni domenica durante tutto l'anno e tutti i giorni nel mese di agosto. \u00c8 in fase sperimentale l'installazione di una serie di webcam ad alta risoluzione e di una centralina meteo. Il monte Cornizzolo \u00e8 famoso tra gli appassionati di deltaplano e parapendio, visto che presenta un campo di decollo accessibile quasi tutto l'anno, dove da diversi anni vengono organizzate competizioni sportive di livello internazionale.\nIl luogo \u00e8 frequentato anche dai ciclisti poich\u00e9 la strada che porta al rifugio Consigliere, completamente asfaltata, \u00e8 una delle salite pi\u00f9 impegnative della zona: da Eupilio sale per poco meno di 8\u00a0km per un dislivello di circa 740 metri. La pendenza media \u00e8 superiore al 9%; tra l'\"Alpe Carella\" e l'\"Alpe Fusi\" vi \u00e8 un tratto di circa 3\u00a0km costantemente sopra il 10% con punte fino al 18-19%. La seconda met\u00e0 della salita \u00e8 chiusa al traffico; occorre scendere di bicicletta per superare la sbarra.\nEscursioni.\nIl monte Cornizzolo \u00e8 raggiungibile attraverso innumerevoli percorsi di varia difficolt\u00e0. Il pi\u00f9 utilizzato \u00e8 quello che parte da Eupilio e, attraverso una comoda strada asfaltata di pendenza modesta, permette di arrivare fino al rifugio Marisa Consigliere. Da li un breve ma ripido sentiero porta alla vetta in poco pi\u00f9 di 300 metri. La via pi\u00f9 veloce \u00e8 quella che parte da Suello, la direttissima, un itinerario di 2,5 km che richiede per\u00f2 di superare un dislivello di 900 metri. Un percorso simile alla direttissima ma pi\u00f9 lungo e con una pendenza pi\u00f9 moderata \u00e8 quello che parte da Civate. Un'ulteriore alternativa \u00e8 partire dalle fonti di Fonti di Gajum di Canzo, un percorso di media lunghezza e difficolt\u00e0.\nArcheologia.\nSul suo pendio, a quota 1100\u00a0m s.l.m., in una sella col monte Rai, sul del crinale, orientato a sud, verso i laghi di Pusiano e Annone \u00e8 stato scoperto un sito mesolitico, con tracce di focolare di industria litica, utilizzante pietra locale ritenuto una possibile stazione di caccia stagionale ad opera di cacciatori raccoglitori.\nArchitetture.\nDi notevole interesse storico-architettonico \u00e8 invece l'abbazia di San Pietro al Monte e il sottostante oratorio di San Benedetto al Monte, costruzione risalente all'XI secolo in stile romanico, la quale sorge alle pendici del suddetto monte nel territorio del comune di Civate (LC).\nAttorno al monte sono inoltre presenti: il santuario di San Miro, la cappella di San Michele al Lazzaretto, la Madonna dei Sette Dolori, La Santa, la chiesa di San Francesco, la chiesa dei Santi Vito e Modesto, il monastero di San Calocero, la chiesa di San Nazaro, la chiesa di Sant'Andrea di Isella, la casa del Pellegrino, la chiesa di Santo Stefano, la cappella della Madonna di Caravaggio, il monastero dei Padri Barnabiti, la chiesa di San Lorenzo, il santuario della Madonna della Neve, la chiesa dello Spirito Santo, la chiesa di Sant'Antonio, la chiesa di San Martino, la chiesa di San Tommaso, e molti altri edifici religiosi. Questi luoghi sono toccati dall'evento \"Gir di Sant\".\nIl monte \u00e8 sede di antichi culti preceltici, celtici e romani. Il Cornizzolo \u00e8 sormontato da un'imponente croce in ferro battuto, opera dei mastri fabbri di Canzo; anticamente vi era una croce in pietra, tuttora conservata accanto alla cappella degli Alpini, posta sul piano del Cornizzolo. \u00c8 perci\u00f2 una montagna sacra a tutti gli effetti.\nLa societ\u00e0 multinazionale cementiera Holcim, dopo aver rilevato gli impianti industriali produttivi e le tre cave di marna per cemento precedentemente operate dalla Cementeria Merone (posti sul versante su del Cornizzolo), ha posto in essere un progetto d'ampliamento dei siti estrattivi, con l'apertura di una quarta cava a cavallo dell'Abbazia di San Pietro al Monte. Successivamente, nel 2013, complici la crisi del settore edilizio e lo sviluppo di un nuovo stabilimento a Ternate, la Holcim ha chiuso i propri siti in zona, provvedendo anche allo smantellamento della storica teleferica (lunga 6 km) che dal Cornizzolo portava la marna a Merone.\n2012 Anno del Cornizzolo.\nIl 2012 \u00e8 stato l'anno del Cornizzolo: per valorizzare le ricchezze del territorio, le amministrazioni comunali del circondario hanno indetto ufficialmente un calendario annuale di eventi"}
{"id": "312885", "revid": "125173974", "url": "https://it.wikipedia.org/wiki?curid=312885", "title": "Nazionale di calcio della Bulgaria", "text": "La nazionale di calcio della Bulgaria () \u00e8 la rappresentativa calcistica nazionale della Bulgaria ed \u00e8 controllata dalla federazione calcistica bulgara.\nIl miglior risultato conseguito dalla nazionale maggiore bulgara \u00e8 il quarto posto al , dove una generazione di talenti guidati dalla stella Hristo Stoi\u010dkov batt\u00e9 prima l' nel girone ed elimin\u00f2 i campioni del mondo in carica della nei quarti di finale, prima di perdere la semifinale contro l'. La Bulgaria vanta inoltre la vittoria di tre Coppe dei Balcani (1931, 1932, 1973-1976).\nI migliori marcatori della nazionale sono, con 48 gol, Dimit\u0103r Berbatov e Hristo Bonev. Il primatista di presenze con la maglia della nazionale bulgara \u00e8 Stilijan Petrov, con 105 partite giocate.\nNel ranking FIFA, istituito nel 1993, il miglior posizionamento della Bulgaria \u00e8 l'8\u00ba posto occupato nel giugno 1995, mentre il peggior posizionamento \u00e8 il 96\u00ba posto del maggio 2012. Occupa il 71\u00ba posto.\nStoria.\nOrigini.\nLa nazionale bulgara nacque nel 1924 e disput\u00f2 la prima partita della sua storia il 21 maggio di quell'anno, venendo sconfitta per 6-0 dall'.\nNonostante la vittoria di due Coppe dei Balcani nel 1931 e nel 1932, non riusc\u00ec a qualificarsi per le due edizioni dei mondiali degli anni trenta disputate in Europa.\nAnni cinquanta.\nPartecip\u00f2 per la prima volta ai Giochi Olimpici del 1952, dove fu subito eliminata dall'.\nMeglio fece quattro anni dopo a Melbourne 1956, in cui arriv\u00f2 alla conquista della medaglia di bronzo.\nAnni sessanta e settanta.\nEsord\u00ec ai mondiali nell'edizione del 1962, subito eliminata al primo turno anche a causa dell'umiliante 6-1 subito dall', pur riuscendo a bloccare sullo 0-0 l'.\nPrese parte, senza fortuna, anche ai mondiali del 1966, 1970 e 1974, prima di vincere per la terza volta la Coppa dei Balcani nel 1976.\nAlle Olimpiadi del 1968 la Bulgaria arriv\u00f2 in finale, dove fu battuta dall'.\nAnni ottanta.\nDieci anni dopo, sotto la guida del CT Ivan Vucov (in carica dal 1982), riusc\u00ec a conquistare gli ottavi di finale nel mondiale messicano, dove era arrivata grazie al secondo posto dietro la (solo per una peggiore differenza reti) nel girone di qualificazione, in cui si piazz\u00f2 davanti a , e . In Messico esord\u00ec imponendo il pareggio all' campione del mondo in carica e replic\u00f2 il risultato contro la , per poi essere sconfitta dall' (2-0). Nonostante il k.o. nell'ultimo match, fu ripescata in quanto tra le migliori terze ed ebbe pertanto accesso agli ottavi di finale, diventando, insieme all', la prima nazionale ad accedere alla fase ad eliminazione diretta di un mondiale senza aver vinto alcuna partita della fase a gironi. Agli ottavi di finale fu battuta per 2-0 dai padroni di casa del Messico.\nAnni novanta.\nNel 1991 si apr\u00ec il quinquennio del commissario tecnico Dimit\u0103r Penev sulla panchina della nazionale bulgara.\nIl 17 novembre 1993, al Parco dei Principi di Parigi, in una partita di qualificazione al , la Bulgaria batt\u00e9 per 2-1 la con un gol all'89\u00ba minuto di gioco di Emil Kostadinov, eliminando clamorosamente la selezione francese, cui sarebbe bastato un pareggio per qualificarsi per il campionato mondiale, e qualificandosi dunque per il torneo iridato a scapito della squadra allenata da G\u00e9rard Houllier. I bulgari chiusero il girone al secondo posto, un punto dietro la capolista e un punto davanti alla Francia.\nIl quarto posto ottenuto al campionato del mondo del 1994 rimane il migliore piazzamento di tutti i tempi per la Bulgaria in un torneo per nazionali. Guidata da campioni come Hristo Stoi\u010dkov, Krasimir Bal\u0103kov e Jordan Le\u010dkov, facenti parte insieme ad altri compagni di squadra di quella che in Bulgaria \u00e8 chiamata la \"generazione d'oro\", la nazionale di Penev super\u00f2 il primo turno da seconda classificata nel girone nonostante la battuta d'arresto iniziale con la , sconfiggendo per 4-0 la e per 2-0 l'. Elimin\u00f2 poi nella fase a eliminazione diretta il (1-1 dopo i tempi supplementari, 3-1 dopo i tiri di rigore) agli ottavi di finale e la campione del mondo e vice-campione d'Europa in carica ai quarti di finale (2-1 in rimonta, con due gol segnati nella ripresa). In semifinale fu eliminata dall', che vinse per 2-1 con una doppietta di Roberto Baggio. Nella finale per il terzo posto una Bulgaria sottotono fu poi sconfitta per 4-0 dall'altra rivelazione del mondiale, la . Con questa partecipazione al mondiale la Bulgaria divent\u00f2 la prima nazionale che in una fase finale di Coppa del mondo affront\u00f2 tre semifinaliste dell'edizione precedente, riuscendo inoltre nell'impresa di battere i vice-campioni e i campioni del mondo uscenti.\nDue anni dopo, al campionato europeo 1996, una brillante Bulgaria, che si era qualificata come seconda nel proprio girone a tre punti dalla , sfior\u00f2 l'accesso ai quarti di finale. Dopo un pareggio per 1-1 con la ed una vittoria per 1-0 contro la , la Bulgaria fu eliminata perch\u00e9 perse la terza e decisiva partita del proprio girone, per 1-3 contro la , futura campione del mondo due anni pi\u00f9 tardi (terzo gol del francese Patrice Loko al 90\u00ba minuto), e perch\u00e9 nella partita contemporanea la Spagna sconfisse 2-1 allo scadere la Romania, gi\u00e0 eliminata prima di quella gara.\nAlla fase finale dei mondiale francese del 1998 la Bulgaria arriv\u00f2 vincendo il girone di qualificazione davanti alla , ma in terra francese fu eliminata al primo turno, anche a causa del tramonto della \"generazione d'oro\". Un pareggio senza reti all'esordio contro il e due sconfitte contro (1-0) e (6-1) misero fine all'avventura bulgara nel torneo.\nAnni duemila.\nInserita in un girone difficile con , e , la Bulgaria fall\u00ec la qualificazione al piazzandosi quarta con otto punti. La partita pareggiata per 1-1 contro gli inglesi fu l'ultima in nazionale per la leggenda del calcio bulgaro Hristo Stoi\u010dkov.\nNelle qualificazioni al , i bulgari, guidati dal giovane attaccante Dimit\u0103r Berbatov, si piazzarono terzi nel girone con 17 punti, 3 in meno della seconda, e alle spalle della capolista.\nNel 2003 la Bulgaria vinse il girone di qualificazione al campionato europeo 2004 con e , tornando cos\u00ec a qualificarsi per la fase finale del torneo dopo otto anni. In Portogallo la squadra fu poi eliminata al primo turno, piazzandosi ultima nel proprio raggruppamento comprendente anche Danimarca, Svezia e Italia, con tre sconfitte in tre partite (0-5 contro la Svezia, 0-2 contro la Danimarca e 1-2 contro l'Italia).\nDopo l'insuccesso all\u2019europeo la federazione affid\u00f2 la panchina della nazionale a Hristo Stoi\u010dkov.\nLa Bulgaria fall\u00ec l'accesso al piazzandosi terza nel proprio raggruppamento di qualificazione dietro Svezia e Croazia.\nNell'aprile 2007 Stoi\u010dkov si dimise per allenare gli spagnoli del Celta Vigo.\nIl presidente federale Borislav Mihajlov affid\u00f2 temporaneamente l'incarico di commissario tecnico a Stanimir Stoilov, allenatore del Levski Sofia, prima che fosse ingaggiato Dimit\u0103r Penev alla fine di luglio 2007. La Bulgaria di Penev fall\u00ec l'approdo ai play-off per la qualificazione al per un solo punto, piazzandosi terza nel girone con e , dopo aver subito una sola sconfitta (contro i Paesi Bassi capolisti) in dodici partite. Penev fu sostituito da Plamen Markov.\nAnni duemiladieci.\nDopo un inizio stentato delle qualificazioni al nel girone con Italia e , alla fine di gennaio 2009 Markov fu esonerato e Stoilov fece ritorno sulla panchina della nazionale. La Bulgaria si classific\u00f2 terza nel girone, mancando l'accesso al mondiale sudafricano. Nel maggio 2010 l'attaccante Berbatov lasci\u00f2 la nazionale.\nIl 23 settembre 2010, una settimana dopo le dimissioni di Stoilov, la panchina della nazionale bulgara fu affidata a Lothar Matth\u00e4us. Le qualificazioni al furono molto negative. Il 19 settembre 2011, tredici giorni dopo la sconfitta per 3-1 al St. Jakob-Park di Basilea contro la nella penultima partita del cammino nel girone, Matth\u00e4us fu esonerato e al suo posto fu chiamato temporaneamente, nelle vesti di traghettatore, Mihail Madanski, che guid\u00f2 la nazionale per l'ultima partita delle qualificazioni, persa a Sofia contro il per 1-0. La Bulgaria si piazz\u00f2 ultima nel girone alle spalle di Inghilterra, , Svizzera e Galles, con una vittoria in otto partite.\nIl 2 novembre 2011 la federazione affid\u00f2 l'incarico di CT a Ljuboslav Penev. La Bulgaria impression\u00f2 in alcune amichevoli, riuscendo a battere anche i vicecampioni del mondo dei ad Amsterdam per 2-1 il 26 maggio 2012. Inserita in un girone di qualificazione a con Italia, Danimarca, Repubblica Ceca, e , la nuova Bulgaria di Ljuboslav Penev esord\u00ec in gare ufficiali il 7 settembre 2012 pareggiando per 2-2 contro l'Italia vicecampione d'Europa a Sofia. Nel novembre 2012 la squadra scal\u00f2 numerose posizioni nella classifica mondiale della FIFA, portandosi dal 96\u00ba posto, risultato peggiore della propria storia, al 40\u00b0, diventando la \"FIFA Best Mover of the Year\". A quattro partite dalla fine del girone la Bulgaria, seconda e imbattuta, vol\u00f2 in Italia, dove perse per 1-0 contro gli azzurri. Segu\u00ec la vittoria per 2-0 ottenuta a Malta, ma le sconfitte contro l'Armenia (2-1 in trasferta) e la Repubblica Ceca (1-0 in casa) lasciarono ancora una volta i bulgari fuori da un mondiale.\nItalia, Croazia, , e Malta furono le avversarie della Bulgaria verso la fase finale del , la prima allargata a 24 squadre. L'inizio fu negativo: alla vittoria contro gli azeri seguirono le sconfitte contro croati e norvegesi. Nel novembre 2014, dopo il pari interno contro Malta (1-1), Ljuboslav Penev fu sollevato dall'incarico e rimpiazzato da Ivajlo Petev, che esord\u00ec con uno 0-0 in amichevole contro la Romania nel febbraio 2015. Alla fine di marzo Petev debutt\u00f2 come CT in gare ufficiali pareggiando a Sofia per 2-2 contro l'Italia, che raggiunse i bulgari sul pari a sei minuti dalla fine. A giugno la formazione bulgara sconfisse Malta, ma poi perse contro Norvegia, Italia e Croazia, prima dell'inutile vittoria contro l'Azerbaigian (2-0). Ancora una volta per i bulgari la fase finale dell'europeo fu un tab\u00f9.\nIl 27 settembre 2016 Petev lasci\u00f2 l'incarico di CT per diventare l'allenatore della . Il 28 settembre la federazione bulgara ingaggi\u00f2 al suo posto Pet\u0103r Hub\u010dev, che non riusc\u00ec a condurre i suoi alla qualificazione al . La Bulgaria, inserita in un difficile girone eliminatorio, si piazz\u00f2 quarta alle spalle di Francia, Svezia e Olanda e prima di Bielorussia e Lussemburgo.\nNell'edizione 2018-2019 della UEFA Nations League la Bulgaria, inserita nel gruppo 3 della Lega C con la , e la , ottenne il secondo posto con 11 punti, frutto di 3 vittorie, 2 pareggi e una sconfitta, chiudendo dietro i norvegesi.\nIl 14 maggio 2019 la panchina della nazionale fu affidata a Krasimir Bal\u0103kov, rimasto in carica per sole sei partite. L'ex nazionale bulgaro si dimise dopo le polemiche sorte al termine della partita del 14 ottobre 2019, valida per le qualificazioni al campionato europeo di calcio 2020, persa per 0-6 contro l' allo Stadio nazionale Vasil Levski. L'incontro era stato sospeso tre volte a causa degli insulti ed ululati razzisti, provenienti militanti di estrema destra della tifoseria di casa e rivolti ai calciatori inglesi Marcus Rashford, Tyrone Mings e Raheem Sterling. Nonostante l'evidenza dei fatti, al termine dell'incontro Bal\u0103kov neg\u00f2 di aver sentito cori razzisti, aggiungendo che avrebbe chiesto scusa ai giocatori inglesi solo nel caso in cui l'UEFA avesse provato il fatto.\nAl posto di Bal\u0103kov la federazione, multata tra l'altro per euro e sanzionata con un incontro a porte chiuse, assunse Georgi Dermend\u017eiev. Nell'edizione 2020-2021 della UEFA Nations League la Bulgaria chiuse all'ultimo posto nel proprio girone di Lega B, con un bilancio di 2 pareggi e 4 sconfitte in 6 partite e la conseguente retrocessione in Lega C. Nel gennaio 2021 fu nominato CT Jasen Petrov.\nConfronti con le altre nazionali.\nQuesti sono i saldi della Bulgaria nei confronti delle nazionali con cui \u00e8 stato disputato almeno un incontro.&lt;br&gt;\nStatistiche aggiornate al 28 marzo 2021.\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la gara amichevole contro l' dell'11 novembre e la gara di qualificazione al campionato mondiale di calcio 2022 contro la del 15 novembre 2021.\nPresenze e reti aggiornate al 15 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\n\"Statistiche aggiornate al 31 marzo 2021.\"\nI giocatori in grassetto sono ancora in attivit\u00e0 con la maglia della nazionale."}
{"id": "312897", "revid": "599013", "url": "https://it.wikipedia.org/wiki?curid=312897", "title": "Jonathan Zebina", "text": "Carriera.\nClub.\nInizi.\nL'esordio nel calcio professionistico avviene l'8 marzo 1997 quando entra in campo nella partita casalinga del , la squadra in cui milita, contro il Metz, gara valida per il campionato francese professionistico di Ligue 1, conclusasi sul punteggio di 0-0. La stagione 1996-1997 si conclude per lui con 6 presenze in campionato, in cui inizia a mettersi in luce. L'anno successivo il miglioramento \u00e8 marcato e le sue presenze in campionato si moltiplicano, alla fine del torneo sono 21.\nCagliari e Roma.\nDurante il calciomercato estivo del 1998 viene prelevato dal Cagliari. In Sardegna disputa le successive due stagioni dal 1998 al 2000, con un totale di 48 presenze. In estate avviene il suo trasferimento alla dell'allenatore Fabio Capello. Nella prima stagione in \"giallorosso\" totalizza 22 presenze, vince lo scudetto e la Supercoppa italiana del 2001.\nDal 2001 al 2004 disputa altre 66 partite in Serie A, 10 in Coppa UEFA, 18 in Champions League e, proprio nella sua ultima stagione nella capitale, mette a segno il suo primo gol ufficiale in massima serie italiana, nella partita contro la sua futura squadra, la . A fine stagione, infatti, scade il suo contratto con la Roma e la societ\u00e0 bianconera lo acquista a parametro zero, con un contratto fino a luglio 2009.\nJuventus.\nAlla prima stagione, 2004-2005, colleziona 24 presenze in Serie A e 6 in Champions League, e i \"bianconeri\" conquistano lo scudetto \u2013 poi revocato l'anno dopo in seguito ai fatti di \"Calciopoli\". Nella stagione successiva, 2005-2006, continua a giocare per i colori della Juventus, dove il rapporto con la dirigenza non \u00e8 dei migliori a causa della sua richiesta, giudicata sproporzionata dalla societ\u00e0, del raddoppio dell'ingaggio. Alla fine dell'annata, anche se con poche presenze, contribuisce alla conquista del titolo nazionale da parte della Juventus, poi declassata in ultima posizione dalla giustizia sportiva. Nell'estate dello stesso anno viene operato a causa di un'ernia inguinale e, decide di rimanere in \"bianconero\" anche in Serie B.\nNella stagione 2006-2007 si ripropongono i problemi con la dirigenza e, nonostante abbia affermato di essere stato costretto a rimanere a Torino, decide di rimanere e rispettare il contratto, superando anche le critiche dei tifosi. Disputa quindi un campionato che gli vale la riconferma per la stagione successiva e l'allungamento del contratto fino al 2011.\nNella nuova stagione in Serie A conferma il carattere bizzoso, colpendo con una manata un addetto allo Stadio durante la gara contro il Cagliari che gli costa una squalifica di quattro turni e 15.000 euro di multa. A causa di problemi con l'allenatore Ranieri e l'ennesimo infortunio patito a gennaio, disputa solo 16 gare in campionato. Nella stagione 2008-2009 la prima partita giocata \u00e8 stato il derby, vinto dalla Juventus, dal momento che prima non aveva disputato ancora nessuna gara in quanto infortunato da agosto al tendine d'achille sinistro. Nella stagione 2009-2010 ha segnato il suo secondo gol in carriera e il primo (e unico) con la maglia della Juventus, l'11 marzo, contro il Fulham in Europa League. Il 31 agosto 2010 rescinde il contratto con la Juventus.\nBrescia, Brest, Tolosa e Arles-Avignon.\nIl pomeriggio del 31 agosto 2010 firma un biennale con il Brescia debuttandovi un mese e mezzo dopo, il 17 ottobre 2010 nella gara interna contro l' L'8 luglio 2011 decide di rescindere il contratto che lo legava al club bresciano. Il 29 luglio 2011 la squadra francese del Brest ufficializza l'ingaggio del difensore facendogli firmare un contratto annuale con opzione sulla stagione successiva. Il 22 maggio 2012 la dirigenza comunica che il giocatore non rinnover\u00e0 il contratto in scadenza il 30 giugno.\nIl 20 giugno 2012 accetta il biennale proposto dal Tolosa, con decorrenza 1\u00ba luglio. Il 6 ottobre 2014 l'Arles-Avignon, squadra di Ligue 2 francese, ne annuncia l'ingaggio.\nNazionale.\nL'esordio nella Nazionale francese (e anche unica sua partita in Nazionale) avviene il 9 febbraio 2005 in una gara amichevole contro la Svezia."}
{"id": "312904", "revid": "775372", "url": "https://it.wikipedia.org/wiki?curid=312904", "title": "Severino Citaristi", "text": "Biografia.\nLaureatosi all'Universit\u00e0 Cattolica del Sacro Cuore di Milano, fece parte della Resistenza partigiana e nel 1947 si iscrisse alla Democrazia Cristiana. Di professione editore (tra l'altro fond\u00f2 la casa editrice Minerva Italica), fu Sindaco di Villongo dal 1956 al 1964 e Presidente dell'Amministrazione provinciale di Bergamo dal 1970 al 1976. Deputato della VII legislatura (1976), della VIII (1979) e della IX (1983). Senatore della X legislatura (1987) e della XI (1992). Fu Sottosegretario al Turismo e Spettacolo del governo Craxi.\nDurante Mani Pulite, Citaristi - all'epoca tesoriere della DC - ricevette 74 avvisi di garanzia, il primo il 12 maggio 1992, un record per cui divenne il simbolo dell'inchiesta Tangentopoli. Fu condannato in Cassazione a 16 anni di carcere e oltre 8 miliardi di ammende; il 15 giugno del 1994 venne anche arrestato nell'ambito dell'inchiesta su tangenti pagate dai fratelli Caltagirone per gli appalti per la costruzione di una delle torri al Portello-Fiera, ma a causa delle sue avverse condizione di salute fu rimesso in libert\u00e0 dopo 8 giorni di arresti domiciliari.\nNel 1999, in un programma condotto da Bruno Vespa, raccont\u00f2 la sua versione dei fatti:\nNegli ultimi anni della sua vita ader\u00ec alla Casa delle Libert\u00e0, e in particolare all'UDC. Mor\u00ec ultraottantenne nel 2006. Otto anni prima, in un tragico incidente aereo avvenuto in Colombia, aveva perso la figlia Silvia di 39 anni e il nipote."}
{"id": "312907", "revid": "634034", "url": "https://it.wikipedia.org/wiki?curid=312907", "title": "Debriefing", "text": "Il debriefing \u00e8 un intervento psicologico-clinico strutturato e di gruppo, condotto da uno psicologo esperto di situazioni di emergenza, che si tiene a seguito di un avvenimento potenzialmente traumatico, allo scopo di eliminare o alleviare le conseguenze emotive spesso generate da questo tipo di esperienze.\nLa tecnica classica.\nIl Debriefing \"classico\" (Mitchell, 1983), detto anche \"Critical Incident Stress Debriefing / Psychological Debriefing\" (CISD/PD) - a sua volta solo una delle parti del pi\u00f9 ampio e complesso protocollo del \"Critical Incident Stress Management\" (CISM) - dovrebbe essere rivolto esclusivamente a gruppi relativamente omogenei di soccorritori (e quindi non di vittime), ed \u00e8 composto da sette fasi distinte (fattore ritenuto da molti come aspetto di eccessiva rigidit\u00e0 funzionale del protocollo iniziale).\nNormalmente viene svolto tra le 24 e le 96 ore che seguono l'avvenimento (ovvero quando l'esperienza si \u00e8 potuta strutturare psicologicamente almeno un minimo, ma non si \u00e8 comunque ancora \"cristallizzata\" del tutto nel vissuto delle persone coinvolte).\nEsiste comunque in letteratura scientifica un ampio dibattito sul problema del \"timing\" migliore per l'intervento, tema tecnico assai delicato e controverso.\nIl CISD permette, attraverso lo scambio strutturato e \"significante\" dell'esperienza gruppale, di ridurre le possibili conseguenze negative di un avvenimento traumatico a livello psichico, come per esempio l'insorgere della sindrome da stress post-traumatico (dall'inglese \"Post-Traumatic Stress Disorder\") ed altre sindromi collegate. \nNel corso del lavoro di gruppo, attraverso le varie fasi, si affrontano progressivamente fatti, pensieri, emozioni e sintomi, al fine di proporre una prima rielaborazione e ristabilire una migliore comprensione dell'avvenimento, per permettere di reinserirlo nel corso della propria esistenza dandogli almeno un parziale significato, coerente e condiviso con gli altri membri del gruppo.\nLe fasi procedurali.\nLe sette fasi \"classiche\" del protocollo di Mitchell sono:\n1. \"Introduzione\" (alla situazione ed al lavoro di gruppo)\n2. \"Discussione dei Fatti\" (ricostruzione degli eventi occorsi, attraverso le \"narrazioni\" e le prospettive multiple dei partecipanti)\n3. \"Discussione dei Pensieri/Cognizioni\" (che i partecipanti hanno avuto durante l'evento)\n4. \"Discussione delle Emozioni\" (condividendo quelle provate durante l'evento, e comprendendo cos\u00ec che \u00e8 \"legittimo e normale\" sentirsi a disagio dopo un evento critico, e che anche altri colleghi possano aver avuto emozioni simili alle proprie)\n5. \"Discussione dei Sintomi\" (eventualmente provati nelle ore o nei giorni successivi all'evento critico)\n6. \"Fornire Informazioni\" (sulle reazioni post-traumatiche e su eventuali \"punti di contatto\" in caso di necessit\u00e0 personali future)\n7. \"Conclusione\" (che \"chiude\" l'esperienza, sfumando dopo - a volte - verso una chiusura anche informale - spesso bevendo e mangiando qualcosa insieme per rinsaldare i legami sociali di gruppo dopo l'evento critico e la \"fatica emotiva\" del Debriefing)\nIn alcuni approcci europei, si aggiunge tra la sesta e la settima fase una fase aggiuntiva, detta del \"Rito\" (di particolare valore simbolico).\nGeneralmente, il Debriefing \u00e8 preceduto da un incontro di Defusing, soprattutto con gli specialisti dell'aiuto (infermieri, pompieri, soccorritori, etc.; se svolto al termine del servizio in cui si \u00e8 verificato l'evento critico, il Defusing viene detto Demobilization).\nEfficacia e criticit\u00e0 del Debriefing.\nFin dalla sua proposta iniziale, il Debriefing ha conosciuto rapido sviluppo ed un notevole successo nell'ambito della psicologia dell'emergenza, arrivando ad esserne forse la tecnica operativa pi\u00f9 conosciuta e diffusa. Verso la met\u00e0 degli anni '90, il CISD era divenuto la tecnica standard per la gestione di eventi critici che coinvolgessero un gruppo pi\u00f9 o meno strutturato di persone, e le ricerche sulla sua efficacia ed applicabilit\u00e0 divennero il \"mainstream\" della ricerca psicotraumatologica d'urgenza. \nLa maggior parte dei clinici lo riteneva un'importante tecnica di prevenzione dell'insorgenza di eventuali forme post-traumatiche nelle persone esposte ad incidenti critici.\nA partire dai primi anni del nuovo secolo, con la pubblicazione di alcuni importanti articoli di review e meta-analisi della sua efficacia, iniziarono ad essere sollevati dubbi sull'efficacia della tecnica nell'ottenere tale risultato: in molti casi, infatti, il suo profilo di efficacia nella prevenzione del PTSD risultava scarso se non nullo, ed in letteratura iniziarono ad essere discussi gli occasionali effetti iatrogeni della procedura stessa.\nIl bias prevalente nella ricerca precedente venne individuato proprio nell'\"aspettativa magica\" di molti clinici rispetto alla procedura del Debriefing, aspettativa legata ad un atteggiamento estremamente ottimistico rispetto alla tecnica stessa. Effettivamente, ritenere che una singola sessione di elaborazione gruppale di un gravissimo incidente critico, della durata media di 90 minuti, possa annullare il rischio di sviluppare a mesi di distanza un disturbo post-traumatico in soggetti predisposti \u00e8 indubbiamente molto ottimistico, ed in contrasto con i dati clinici psicotraumatologici, dati che sottolineano come, seppure il rischio di sviluppo di un PTSD sia comunque mediamente molto basso anche in coloro che presentano reazioni emotive patologiche nell'immediato post-evento, gli interventi clinico-preventivi efficaci non possano mai essere del tipo \"one-shot\" (occasionali), ma debbano essere al contrario molto pi\u00f9 ampi e complessi (ad esempio, attraverso il ricorso ad una completa procedura CISM).\nDunque, l'obbiettivo dell'esecuzione del Debriefing (che dovrebbe essere solo una parte del CISM) nell'immediato post-evento non dovrebbe tanto essere quello dell'ipotetico tentativo di riduzione del rischio di sviluppo di future reazioni post-traumatiche strutturate, quanto un primo momento di elaborazione gruppale dei vissuti emotivi e degli \"spazi di parola\" dell'evento occorso; processo che, seppur non strettamente correlato con la prevenzione del PTSD, \u00e8 ritenuto comunque spesso di buona utilit\u00e0 emotiva dai partecipanti.\nI nuovi approcci al Debriefing: il \"Process Debriefing\" ed il \"Debriefing di Val-de-Grace\".\nIn anni recenti sono state proposte molte modifiche al protocollo originale di Mitchell, ritenuto troppo rigido e con fasi troppo nettamente distinte tra loro (mentre i processi psicologici sottostanti sono in realt\u00e0 molto pi\u00f9 \"fluidi\" e \"continui\"); in particolare, ha avuto ampia diffusione il Process Debriefing di Atle Dyregrov (1997), in cui vi \u00e8 una minore rigidit\u00e0 funzionale del protocollo, ed una maggiore attenzione clinica ai processi psicologici sottostanti. \nNel \"Process Debriefing\", le dinamiche interattive interne del gruppo non vengono ignorate (come pu\u00f2 succedere nel modello originario), ma vengono al contrario considerate uno degli assetti principali di lavoro nel corso della seduta di Debriefing.\nAnche la \"Scuola di Val-de-Grace\" (la psichiatria militare francese ad orientamento psicodinamico) ha proposto modifiche strutturali ed adattamenti clinici importanti dell'originario protocollo del 1983, proponendone un riorientamento su assetti pi\u00f9 \"dinamici\" e \"processuali\" (e quindi meno \"cognitivi\" e \"procedurali\"), con una complessiva semplificazione delle sette fasi originarie.\nIl focus di tutti questi tentativi di rinnovamento del protocollo originario va appunto nella direzione di sottolineare come sia la tecnica a doversi adattare alla realt\u00e0 dei processi psicologici delle persone coinvolte (priorit\u00e0 dei \"processi\" psicologici), e non debba mai accadere il contrario (cosa invece frequente quando le sedute di Debriefing classico vengono rigidamente vincolate al rispetto delle fasi e dei tempi del protocollo originario: si verifica cos\u00ec una iatrogena \"priorit\u00e0 della procedura tecnica\" rispetto ai \"processi psicologici reali\" delle persone che ne dovrebbero usufruire)."}
{"id": "312911", "revid": "92723", "url": "https://it.wikipedia.org/wiki?curid=312911", "title": "Diocesi di Sion", "text": "La diocesi di Sion (in latino: \"Dioecesis Sedunensis\") \u00e8 una sede della Chiesa cattolica in Svizzera immediatamente soggetta alla Santa Sede. Nel 2017 contava 265.739 battezzati su 358.213 abitanti. \u00c8 retta dal vescovo Jean-Marie Lovey, C.R.B.\nTerritorio.\nLa diocesi comprende quasi per intero il Canton Vallese, in Svizzera. Ne sono esclusi il territorio di competenza dell'abbazia di San Maurizio d'Agauno e la parte svizzera della parrocchia di Saint-Gingolph, che appartiene alla diocesi di Annecy. Fa parte della diocesi anche parte del distretto di Aigle, nel canton Vaud.\nSede vescovile \u00e8 la citt\u00e0 di Sion, dove si trova la cattedrale di Nostra Signora di Sion.\nIl territorio si estende su 5.589\u00a0km\u00b2 ed \u00e8 suddiviso in 157 parrocchie, distribuite in 12 decanati e 35 settori pastorali (\"secteurs pastoraux\"). I decanati della parte gemanofona della diocesi sono: Ernen, Brig, Visp, Raron e Leuk. I decanati della parte francofona sono: Sierre, Sion, Vex, Ardon, Martigny, Monthey e Aigle.\nStoria.\nLa diocesi del Vallese \u00e8 documentata per la prima volta nella seconda met\u00e0 del IV secolo. Essa ha origine nell'antica diocesi di \"Octodurus\", oggi Martigny, capitale del popolo dei Veragri, che assunse il nome di \"Forum Claudii Vallensium\" quando Roma conquist\u00f2 queste terre e ne fece una \"civitas\" della provincia delle Alpi Pennine.\nPrimo vescovo conosciuto \u00e8 san Teodoro o Teodulo, la cui firma si trova negli atti dei concili di Aquileia del 381 e di Milano del 390, e che oggi \u00e8 il patrono della diocesi. Tra il 565 e il 585 la sede episcopale fu trasferita a Sion: il primo vescovo con il titolo \"Sedunensis\" fu Eliodoro, che si fece rappresentare al concilio di M\u00e2con del 585 da un \"missus Eliodori episcopi a Seduni\". Non sono chiari i motivi che portarono i vescovi a trasferire la sede della diocesi: le ipotesi pi\u00f9 probabili sono o le invasioni dei Longobardi oppure problemi di vicinanza e di rivalit\u00e0 con gli abati di Agauno.\nIncerta \u00e8 pure la suffraganeit\u00e0 della diocesi di Sion: non \u00e8 chiaramente documentata l'appartenenza alla metropolia di Milano e in seguito a quella di Vienne; in epoca carolingia, tra il 794 e l'811, entr\u00f2 a far parte della provincia ecclesiastica di Tarantasia, assieme alla diocesi di Aosta. Nel 1513 papa Leone X la rese immediatamente soggetta alla Santa Sede.\nNel 999 Rodolfo III di Borgogna concesse al vescovo Ugo e ai suoi successori il titolo di conti del Vallese, con poteri comitali su tutto il Vallese; quando la Borgogna fu annessa al Sacro Romano Impero, i conti-vescovi divennero principi dell'Impero, riunendo cos\u00ec i poteri spirituale e temporale nella loro diocesi. Questo potere temporale cess\u00f2 nel 1798, anche se fin dal XVII secolo il titolo di principe era divenuto oramai solamente onorifico.\nIl capitolo della cattedrale \u00e8 attestato per la prima volta nel 1043 e i suoi pi\u00f9 antichi statuti risalgono all'anno 1168; l'archivio capitolare \u00e8 uno dei pi\u00f9 importanti della Svizzera e comprende i pi\u00f9 antichi atti notarili del Paese; nel 1919 ha rinunciato al diritto di eleggere i vescovi, seguito dalla rinuncia del Consiglio cantonale nel 1929: Jules-Maurice Abbet fu l'ultimo vescovo eletto congiuntamente da queste due istituzioni.\nDal libro delle decime sappiamo che tra il XIV ed il XV secolo la diocesi annoverava 66 parrocchie, suddivise in due decanati: quello del nord, germanofono, e quello del sud, francofono, divisi dal fiume Sionne. Alla fine del Settecento, la diocesi contava circa 97 parrocchie, suddivise in 10 decanati, introdotti nel XVII secolo. Poche erano le abbazie presenti nel territorio diocesano; oltre a quelle di Agauno e di San Pietro del Mont-Joux a Bourg-Saint-Pierre, sorte nel I millennio come fondazioni monastiche secondo la regola di San Colombano, sono documentate altre quattro abbazie benedettine nel XII secolo a Ayent, Granges, Port-Valais e Saint-Pierre-de-Clages.\nLa diocesi resistette bene ai tentativi dei riformatori di imporre il luteranesimo. Nel 1604 la dieta del Vallese riconobbe il cattolicesimo come religione ufficiale e questo comport\u00f2 l'espulsione dalla diocesi di tutte le famiglie protestanti.\nIn attuazione delle decisioni del concilio di Trento, i vescovi si impegnarono nel corso del XVII e XVIII secolo a visitare con assidua frequenza le parrocchie della diocesi. Nel 1748 fu eretto il seminario diocesano nel convento di G\u00e9ronde (come di Sierre) ad opera del vescovo Johann Jakob Blatter.\nLa diocesi non ebbe a soffrire molto a causa della rivoluzione francese; il vescovo Joseph Anton Blatter dovette rifugiarsi per un certo periodo a Novara; nel 1802 la costituzione cantonale riconobbe nuovamente la religione cattolica come religione di Stato.\nNel 1822 Sion ha incorporato le parrocchie di Zwischbergen e Sempione, che erano appartenute alla diocesi di Novara; in questo modo la diocesi ha raggiunto i confini attuali. Tuttavia l'annosa questione dei confini e delle competenze tra la diocesi di Sion e l'abbazia territoriale di San Maurizio d'Agauno fu definitivamente risolta da papa Pio XI l'11 ottobre 1933 con la bolla \"Pastoralis cura\".\nNel territorio diocesano, a Ec\u00f4ne, si trovano la casa-madre ed il seminario della Fraternit\u00e0 sacerdotale San Pio X fondata da Marcel Lefebvre.\nNel 1984 \u00e8 aperto nei locali del palazzo episcopale, edificato nel 1838, il museo diocesano e del tesoro della cattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nGli studi condotti a partire dalla seconda met\u00e0 dell'Ottocento, in particolare quelli di Jean Gremaud, hanno dimostrato che l'antica lista episcopale di Sion, riportata da \"Gallia christiana\", \u00e8 relativamente recente e comunque non anteriore al XVI secolo, non si riferisce a nessuna sicura tradizione, contiene evidenti errori e molti nomi di vescovi spuri.\nStatistiche.\nLa diocesi nel 2017 su una popolazione di 358.213 persone contava 265.739 battezzati, corrispondenti al 74,2% del totale."}
{"id": "312929", "revid": "339392", "url": "https://it.wikipedia.org/wiki?curid=312929", "title": "Post Grunge", "text": ""}
{"id": "312932", "revid": "438678", "url": "https://it.wikipedia.org/wiki?curid=312932", "title": "Pulp", "text": ""}
{"id": "312949", "revid": "287204", "url": "https://it.wikipedia.org/wiki?curid=312949", "title": "Cure", "text": ""}
{"id": "312950", "revid": "14691", "url": "https://it.wikipedia.org/wiki?curid=312950", "title": "Kinks", "text": ""}
{"id": "312955", "revid": "287204", "url": "https://it.wikipedia.org/wiki?curid=312955", "title": "Pielinen", "text": "Il Pielinen (anche \"Pielisj\u00e4rvi\") \u00e8 il quinto lago pi\u00f9 vasto della Finlandia. Copre un'area di 868\u00a0km\u00b2 nella regione della Carelia settentrionale ad un'altitudine di 93,7\u00a0m sul livello del mare. Il lago \u00e8 lungo 120\u00a0km e largo 40\u00a0km.\nLa sua profondit\u00e0 massima \u00e8 pari a 90\u00a0m mentre la profondit\u00e0 media \u00e8 di 9,9 m\nI maggiori immissari del lago sono i fiumi Koitajoki, Lieksanjoki e il suo ramo laterale Jongunjoki. A meridione le acque del lago confluiscono nel fiume Pielisjoki.\nSulla punta pi\u00f9 a nord del lago si trova la citt\u00e0 di Nurmes. Il parco nazionale di Koli \u00e8 situato sulla costa occidentale del lago, la citt\u00e0 di Lieksa su quella orientale.\nIl lago \u00e8 costellato di isole, tra cui Paalasmaa, nota per essere l'isola pi\u00f9 elevata della Finlandia; il suo punto pi\u00f9 elevato si trova infatti a 132\u00a0m s.l.m.\nL'asteroide 1536 Pielinen prende nome da questo lago."}
{"id": "312956", "revid": "12582", "url": "https://it.wikipedia.org/wiki?curid=312956", "title": "Peak Oil", "text": ""}
{"id": "312957", "revid": "324090", "url": "https://it.wikipedia.org/wiki?curid=312957", "title": "Eriberto di Aosta", "text": "Fu vescovo di Aosta dal 1114 o 1132 al 1139, fece rivivere le antiche tradizioni religiose, attivandosi a che i canonici della collegiata di Sant'Orso potessero fondare la loro comunit\u00e0 e costruire un loro convento.\nBiografia.\nFu canonico regolare di Sant'Agostino del capitolo di Abondance nel Chiablese in Alta Savoia, monastero figliato dall'abbazia di Saint-Maurice d'Agaune. Il suo nome con la qualifica di vescovo di Aosta ricorre in varie carte datate dal 1132 al 1138 .\nNel 1132 la sua richiesta finalizzata ad avere, per la congregazione di Sant'Orso, la possibilit\u00e0 di fondare una comunit\u00e0 di agostiniani, avanzata al papa Innocenzo II, ottenne risposta positiva. Arnolfo di Avise - che, in anni successivi, divenne a sua volta vescovo di Aosta- fu nominato da Eriberto priore della comunit\u00e0 agostiniana. Fu verosimilmente in quegli anni che prese avvio la costruzione dei locali conventuali adiacenti alla collegiata di Sant'Orso, con il bellissimo chiostro. Uno dei capitetti del chiostro raffigura Arnolfo di Avise, presentato da Sant'Orso che riceve, al cospetto del vescovo Eriberto, la benedizione di sant'Agostino ."}
{"id": "312962", "revid": "123783616", "url": "https://it.wikipedia.org/wiki?curid=312962", "title": "N\u00e4sij\u00e4rvi", "text": "Il N\u00e4sij\u00e4rvi \u00e8 un lago finlandese di 257 km\u00b2 che bagna la citt\u00e0 di Tampere. \nTampere si trova proprio in mezzo al N\u00e4sij\u00e4rvi e al Pyh\u00e4j\u00e4rvi, creando un rapido corso d'acqua, rapide Tammerkoski, che scorre attraverso la citt\u00e0 dal lago N\u00e4sij\u00e4rvi. La qualit\u00e0 dell'acqua \u00e8 migliorata col decrescere dell'inquinamento proveniente dalle industrie del legno.\nIl N\u00e4sij\u00e4rvi \u00e8 fornito di eccellenti servizi navali.\nGli \u00e8 stato dedicato un asteroide, 1534 N\u00e4si."}
{"id": "312966", "revid": "1543377", "url": "https://it.wikipedia.org/wiki?curid=312966", "title": "Cubo magico 5x5x5", "text": "Il cubo magico 5x5x5 (o cubo magico perfetto) \u00e8 stato scoperto nel novembre 2003 dal matematico tedesco Walter Trump, e dall'informatico francese Christian Boyer.\nTrump e Boyer hanno impostato un particolare algoritmo matematico su 5 computer funzionanti in parallelo, elaborando questi calcoli per parecchie settimane. Il cubo magico perfetto era un tormento plurisecolare dei matematici, che erano arrivati a dubitare della sua esistenza. Pu\u00f2 essere definito \"ultramagico\" in quanto non calcolato dalla mente umana, ma determinato dagli elaboratori. Nel cubo magico di ordine 5, 53 numeri, da 1 a 125, danno sempre 315 come costante magica su una qualsiasi delle linee, righe, colonne o diagonali del cubo.\nDefinizione.\nUn cubo magico perfetto \u00e8 un cubo magico in cui la costante magica pu\u00f2 essere trovata come somma dei numeri sia di ogni riga, colonna e delle quattro diagonali maggiori, sia di ogni altra diagonale interna del cubo.\nLa formula che consente di trovare la somma costante su righe, colonne e diagonali, nelle tre dimensioni, di un cubo magico di ordine \"n\" \u00e8\nNel settembre del 2003, Trump aveva gi\u00e0 trovato il primo cubo magico perfetto 6x6x6, con 651 come costante magica."}
{"id": "312968", "revid": "1543377", "url": "https://it.wikipedia.org/wiki?curid=312968", "title": "Canary Wharf", "text": "Canary Wharf, nel distretto londinese di Tower Hamlets, che a sua volta fa parte dell'East End di Londra, \u00e8 un importante centro direzionale, sviluppato a partire dagli anni ottanta nella vecchia zona portuale dell'Isle of Dogs.\nCanary Wharf, che rivaleggia ormai con il tradizionale distretto finanziario londinese della City, ospita tre fra gli edifici pi\u00f9 alti del Regno Unito: il grattacielo 1 Canada Square (conosciuto anche come \"Canary Wharf Tower\" o, pi\u00f9 semplicemente, \"Canary Wharf\"), l'HSBC Tower ed il Citigroup Centre.\nStoria.\nA Canary Wharf si trovavano i depositi che servivano i moli delle Docklands. Prese il nome dai commerci marittimi che si svolgevano con le Isole Canarie. Si pu\u00f2 notare che il nome delle isole Canarie derivi dalla grande quantit\u00e0 di cani selvatici che gli spagnoli vi trovarono al momento della scoperta. Cos\u00ec il commercio si svolgeva tra le \"Isole dei Cani\" e la londinese Isle of Dogs (che, a dispetto del nome, non \u00e8 un'isola).\nNegli anni sessanta, le fortune del porto di Londra iniziarono a declinare. Il progetto di dare nuova vita ad otto miglia quadrate (21\u00a0km\u00b2) di aree portuali dismesse inizi\u00f2 nel 1981, con l'istituzione della London Docklands Development Corporation da parte del governo di Margaret Thatcher. All'inizio i piani di riqualificazione furono indirizzati all'insediamento dell'industria leggera e una compagnia di produzioni televisive, la Limehouse Studios, divenne il maggiore occupante di Canary Wharf.\nIniziano le costruzioni.\nNel 1984, Michael von Clem, capo della banca d'investimento Credit Suisse First Boston stava visitando l'area dei Docklands in cerca di un sito adatto per l'impianto di lavorazione degli alimenti di un cliente. Egli sapeva anche che gli uffici cittadini delle banche erano sovraffollati e mal equipaggiati a gestire i moderni sistemi di trading \u2014 in particolare con l'imminente (1986) deregolamentazione dei mercati finanziari. Not\u00f2 che l'area delle Docklands poteva essere sviluppata per un'utilizzazione in tal senso.\nContattato il proprio omologo della Morgan Stanley, i due concordarono sul fatto che era necessaria una pianificazione ad ampio respiro per raggiungere la \"massa critica\" necessaria e convennero anche sulla necessit\u00e0 di una nuova linea della Metropolitana. I piani di costruzione furono annunciati, ma in seguito le banche ritirarono il loro supporto. La riqualificazione sembr\u00f2 definitivamente archiviata, quando la Metropolitana di Londra cancell\u00f2 la nuova stazione di Canary Wharf dalla mappa della costruenda Docklands Light Railway.\nIl costruttore canadese Olympia and York acquis\u00ec allora il progetto e riavvi\u00f2 i programmi di sviluppo. L'edificazione di Canary Wharf inizi\u00f2 cos\u00ec nel 1988. La \"fase uno\" fu completata nel 1992. Fondamentale fu la decisione di Olympia and York di coprire met\u00e0 dei costi dell'estensione della Jubilee Line.\nCollasso del mercato immobiliare.\nIl mercato immobiliare mondiale collass\u00f2 nei primi anni 1990. Le domande di affitto evaporarono e i lavori della Jubilee Line non erano ancora iniziati quando avvenne il crollo della Olympia &amp; York, lasciando l'area accessibile solo tramite la sottodimensionata Docklands Light Railway.\n1 Canada Square rimase con la sua cima met\u00e0 al buio, fatto simbolico delle difficolt\u00e0 che erano cadute non solo su Canary Wharf, ma sull'intero mercato delle propriet\u00e0 commerciali britanniche.\nSalvataggio e recupero.\nNel dicembre 1995 un consorzio internazionale, appoggiato dall'ex proprietario di Olympia &amp; York e da altri investitori, compr\u00f2 l'area. A quel tempo il numero di persone che vi lavoravano era attorno alle 13.000 unit\u00e0 e met\u00e0 dello spazio uffici era vuoto.\nUn evento critico nel recupero di Canary Wharf fu il molto ritardato avvio dei lavori sulla Jubilee Line, che il governo voleva pronta per le celebrazioni del nuovo millennio. Da questo momento affittuari e lavoratori iniziarono a vedere Canary Wharf come un'alternativa alle tradizionali zone direzionali. Non solo vennero completate le fasi rimanenti, ma ne vennero iniziate di nuove. La popolazione di lavoratori nel 2004 era di 63.000 unit\u00e0. Canary Wharf Group, la proprietaria dell'area, divenne per breve tempo la pi\u00f9 grande compagnia immobiliare del Regno Unito.\nCanary Wharf oggi.\nTra gli affittuari di Canary Wharf si trovano grandi banche e studi professionali, come Credit Suisse, HSBC, Citigroup, Morgan Stanley, Clifford Chance, Bank of America e Barclays, oltre a grandi societ\u00e0 dell'informazione, tra cui \"The Telegraph\", \"The Independent\", Reuters, e il \"Daily Mirror\". Ci sono inoltre alcune societ\u00e0 del settore pubblico tra cui la \"Financial Services Authority\", il \"LOCOG\" (comitato organizzatore delle olimpiadi di Londra 2012) e la \"The Olympic Delivery Authority\".\nAgli inizi del 2006 il numero ufficiale di persone che hanno il loro impiego nella propriet\u00e0 era di 78.000, di cui circa un quarto vivono nei cinque distretti di Londra confinanti. Sempre pi\u00f9 Canary Wharf sta diventando una destinazione per lo shopping, in particolare con l'apertura del centro commerciale \"Jubilee Place\" nel 2004, che ha portato il numero totale di negozi a oltre 200 e aumentato l'impiego nel commercio a circa 4.500 unit\u00e0. Circa mezzo milione di persone ogni settimana fa acquisti a Canary Wharf.\nNel marzo 2004 la Canary Wharf Group plc \u00e8 stata acquisita da un consorzio di investitori denominato Songbird, guidato dalla Morgan Stanley, ed \u00e8 listata sul mercato azionario AIM invece che su quello principale.\nTrasporti.\nCanary Wharf \u00e8 connessa al centro di Londra tramite la Canary Wharf DLR station, aperta nel 1991, e l'estensione della Jubilee Line fino alla stazione della metropolitana di Canary Wharf, aperta nel 2000. Un servizio di traghetto fluviale da Canary Waterside collega Canary Wharf al centro di Londra e a Greenwich. Anche la Heron Quays DLR station \u00e8 nelle vicinanze. Il London City Airport \u00e8 a pochi chilometri di distanza verso est ed \u00e8 raggiungibile via DLR, autobus, o taxi. L'estensione della DLR ha aperto nel dicembre 2005.\nL'importanza di Canary Wharf.\nCanary Wharf non \u00e8 solo un centro direzionale. Ha avuto impatto a livello locale, metropolitano, e in misura minore a livello nazionale.\nL'effetto pi\u00f9 immediato \u00e8 stato il notevole aumento del valore dei terreni nell'area circostante. Ci\u00f2 significa che l'Isle of Dogs, che in precedenza era vista come adatta solamente per lo sviluppo di industria leggera a bassa densit\u00e0, \u00e8 stata rivalutata. Progetti come il South Quay Plaza e l'East India Dock sono conseguenza diretta di ci\u00f2. Pi\u00f9 recentemente, Canary Wharf ha aperto la strada ad altri piani di sviluppo per la parte est di Londra, come Stratford City e Greenwich Peninsula. Ha dato fresco impulso a costruzioni residenziali gi\u00e0 ben stabilite, in particolare appartamenti e case di citt\u00e0 di propriet\u00e0 della classe media.\nA livello metropolitano, Canary Wharf \u00e8 stata e rimane una sfida diretta al primato della City come principale centro finanziario britannico. Le relazioni tra Canary Wharf e la \"Corporation of London\" sono spesso state tese, con la City che accusa Canary Wharf di andare illegalmente \"a caccia\" di affittuari, e Canary Wharf che accusa la City di non soddisfare i bisogni degli inquilini.\nL'importanza nazionale di Canary Wharf \u00e8 dovuta a ci\u00f2 che \u00e8 andata a sostituire. I vecchi moli erano, ancora nel 1961, i pi\u00f9 trafficati del mondo. Servivano grandi zone industriali nella parte orientale di Londra e oltre. Sia i \"Docks\" che gran parte di quella capacit\u00e0 industriale sono scomparsi, con gli impieghi che si spostano verso quel tipo di industria dei servizi che trova posto negli uffici di quei palazzi. Da questo punto di vista, Canary Wharf pu\u00f2 essere citata come il pi\u00f9 forte simbolo della mutata geografia economica del Regno Unito.\nLa sua importanza simbolica venne tristemente dimostrata il 10 febbraio 1996, quando l'IRA fece esplodere una bomba nella South Quay DLR station, uccidendo due persone e distruggendo lo sviluppo della South Quay Plaza e di diversi altri edifici. La bomba pose fine a diciassette mesi di tregua.\nRecentemente, Canary Wharf ha conseguito una indesiderata notoriet\u00e0 vietando una manifestazione per portare all'attenzione pubblica il problema dei bassi salari degli addetti alle pulizie degli uffici. Ken Loach \u2014 il cui film \"Bread and Roses\" ispir\u00f2 la marcia \u2014 denunci\u00f2 il divieto come \"spregevole\".\nIl molo di Canary Wharf.\nIl molo di Canary si trova a Canary Riverside, e fornisce un collegamento via barca per i pendolari con Greenwich a est e la City di Londra e il West End ad ovest, e un servizio navetta con il London Docklands Hilton a Rotherhithe.\n\"Canary Wharf\" (soap opera).\n\"Canary Wharf\" fu anche il titolo di una soap opera di breve durata trasmessa da L!VE TV, una televisione via cavo britannica. Usava gli spazi in loco di propriet\u00e0 dell'emittente come set.\nCanary Wharf nel cinema e nella televisione.\nNel 2006 Canary Wharf \u00e8 scelto come base dell'istituto del \"Torchwood\", negli ultimi due episodi della 28 stagione di \"Doctor Who\", dove si consuma una tremenda guerra tra \"Dalek\" e \"Cyber-men\" causando la morte di migliaia di persone.\nLo skyline di Canary Wharf appare avvolto da una coltre di nubi in una scena di \"Harry Potter e l'Ordine della Fenice\"."}
{"id": "312970", "revid": "423858", "url": "https://it.wikipedia.org/wiki?curid=312970", "title": "Lappaj\u00e4rvi (lago)", "text": "Lappaj\u00e4rvi \u00e8 un lago finlandese appartenente al comune omonimo.\n\u00c8 formato da un cratere meteoritico di 22-23 km di diametro. L'et\u00e0 del cratere \u00e8 stimata essere 77,85 \u00b1 0,78 milioni di anni (Cretaceo superiore)."}
{"id": "312971", "revid": "287204", "url": "https://it.wikipedia.org/wiki?curid=312971", "title": "Ouluj\u00e4rvi", "text": "L'Ouluj\u00e4rvi \u00e8 il quinto dei laghi pi\u00f9 vasti della Finlandia, con una superficie di 930 km\u00b2. \u00c8 situato nella regione centro-settentrionale del paese e ha come emissario l'Oulujoki, che scorre verso nord-ovest dal lago al golfo di Botnia.\nCirca il 40% del lago appartiene al comune di Vaala."}
{"id": "312973", "revid": "709565", "url": "https://it.wikipedia.org/wiki?curid=312973", "title": "Andrea, duca di York", "text": "Biografia.\nI primi anni e l'educazione.\nAndrea nacque nella \"Belgian Suite\" di Buckingham Palace il 19 febbraio 1960, terzo figlio e secondo maschio della regina Elisabetta II e di Filippo, duca di Edimburgo, nonch\u00e9 terzo nipote della regina madre Elizabeth Bowes-Lyon. Egli venne battezzato nella Sala della Musica del palazzo reale l'8 aprile 1960 dall'arcivescovo di Canterbury, Geoffrey Fisher, e suoi padrini furono Henry, duca di Gloucester, la principessa Alexandra di Kent, John Elphinstone, XVII lord Elphinstone, Hugh FitzRoy conte di Euston e Georgina Kennard. Egli ebbe il nome del nonno paterno, il principe Andrea di Grecia.\nAndrea fu il primo figlio nato da un monarca regnante in carica dai tempi della regina Vittoria. Come figlio di un sovrano, ottenne il titolo di Altezza Reale.\nCome per i suoi fratelli maggiori, gli venne assegnata una governante a Buckingham Palace. Successivamente venne inviato alla Heatherdown Preparatory School e nel settembre 1973 a Gordonstoun, nel nord della Scozia, come il padre e il fratello maggiore Carlo, principe del Galles prima di lui. Mentre si trovava qui, Andrea trascorse sei mesi (dal gennaio al giugno del 1977) partecipando a uno scambio culturale organizzato con il Lakefield College School a Lakefield, Ontario, e nel luglio di quello stesso anno ottenne il diploma, ottenendo poi il diploma di livello A in inglese, storia, economia e scienze politiche. Andrea non frequent\u00f2 l'universit\u00e0, preferendo invece iscriversi al Britannia Royal Naval College a Dartmouth.\nIl servizio militare.\nLa \"Royal Navy\".\nNel novembre del 1978 venne annunciato che Andrea sarebbe stato arruolato dall'anno successivo nella Royal Navy e nel dicembre di quell'anno fece dei test attitudinali sportivi presso l'Aircrew Selection Centre della base aerea RAF di Biggin Hill, assieme ad altri test alla base aerea della marina denominata HMS \"Daedalus\" e alla base denominata HMS \"Sultan\". Dal marzo all'aprile del 1979, venne incorporato nel Royal Naval College Flight, incominciando l'addestramento come pilota, qualificandosi come pilota di elicotteri e coscritto per 12 anni dall'11 maggio 1979. Il 1\u00ba settembre di quello stesso anno venne nominato \"Guardiamarina\" ed entr\u00f2 al college di Dartmouth. Dal 1980 ottenne anche il brevetto del Green Beret commando course dei Royal Marines.\nDopo l'uscita da Dartmouth, il principe incominci\u00f2 la propria formazione come pilota presso la Royal Air Force alla base RAF Leeming e successivamente presso la base aerea della marina di Culdrose, denominata HMS \"Seahawk\", dove impar\u00f2 a pilotare gli elicotteri Gazelle. Egli rimase in addestramento sino al 1982 quando venne assegnato al \"820 Naval Air Squadron\" della Fleet Air Arm a bordo della HMS \"Invincible\".\nLa guerra delle Falkland.\nAllo scoppio della Guerra delle Falkland, la \"Invincible\" fu una delle due portaerei facenti parte della squadra navale impegnata all'epoca nell'operazione di riconquista delle isole. A ogni modo il fatto che un principe reale potesse essere ucciso in conflitto fece preoccupare il governo, che voleva il ritiro dalla prima linea del principe. Fu la madre a volere che Andrea restasse al suo posto: pertanto partecip\u00f2 alle operazioni della squadriglia come pilota di Westland Sea King durante tutte le ostilit\u00e0, con codice di chiamata \"H\", operando tra l'altro come SAR (Search And Rescue, ovvero ricerca e soccorso) il recupero dei superstiti dell\"'Atlantic Conveyor\", oltre che in missioni antisommergibile e antinave.\nDopo la cessazione delle ostilit\u00e0, la \"Invincible\" fece ritorno a Portsmouth dove la regina e il principe Filippo si unirono alle altre famiglie per dare il benvenuto al ritorno del vascello e dei suoi marinai a bordo. Dopo quest'azione egli venne imbarcato sulla HMS \"Illustrious\", prest\u00f2 servizio alla RNAS Culdrose e frequent\u00f2 la Joint Services School of Intelligence. Nel volume del comandante Nigel Ward, \"Sea Harrier Over the Falklands\", il principe Andrea viene descritto come \"un pilota eccellente e un promettente ufficiale\".\nLa carriera da ufficiale di marina.\nAlla fine del 1983, Andrea venne trasferito alla RNAS Portland dove prese l'abilitazione al pilotaggio degli elicotteri Lynx e venne promosso al rango di tenente di vascello il 1\u00ba febbraio 1984, data in cui la regina lo nomin\u00f2 suo aiutante di campo personale. Prest\u00f2 poi servizio all'estero sulla HMS \"Brazen\" come pilota sino al 1986, includendo anche alcune operazioni nel Mediterraneo come parte della Standing NATO Maritime Group 2, frequentando poi il Lieutenants' Greenwich Staff Course. Il 23 ottobre 1986 il principe venne trasferito e frequent\u00f2 il corso di istruttore di elicotteri presso la RNAS Yeovilton e, dopo il brevetto, prest\u00f2 servizio dal febbraio 1987 all'aprile 1988 come ufficiale del 702 Naval Air Squadron, presso la RNAS Portland, cos\u00ec come sulla HMS \"Edinburgh\" come ufficiale di guardia e assistente nocchiere sino al 1989.\nDivenuto duca di York prest\u00f2 servizio come flight lieutanant e pilota di Lynx HAS3 sulla \"HMS Campbeltown\" dal 1989 al 1991, periodo durante il quale ricopr\u00ec l'incarico di \"Force Aviation Officer\" (ufficiale di aviazione della forza navale, in sostanza referente per la componente aerea imbarcata) anche dello Standing NATO Maritime Group 1 mentre la Campbeltown batt\u00e9 bandiera della NATO nel Nord Atlantico dal 1990 al 1991. Egli super\u00f2 gli esami di comandante di squadriglia il 16 luglio 1991 e frequent\u00f2 il corso di Stato Maggiore di Camberley dall'anno successivo, completandolo e divenendo Lieutenant commander dal 1\u00ba febbraio, passando infine l'esame di comando di nave il 12 marzo 1992. Dal 1993 al 1994 ebbe il comando della \"HMS Cottesmore\", un cacciamine della classe Hunt.\nDal 1995 al 1996 venne assegnato come Senior Pilot (il pilota pi\u00f9 anziano in grado dopo il comandante di squadriglia) presso l'815 Naval Air Squadron \u2013la pi\u00f9 numerosa unit\u00e0 di volo dell'aviazione inglese\u2013 con l'incarico di supervisionare i voli e garantire il mantenimento della capacit\u00e0 operativa. Nominato Commander dal 27 aprile 1999, venne assegnato al Ministero della Difesa ove termin\u00f2 la propria carriera nel 2001 come ufficiale del Direttorato Diplomatico dello Stato Maggiore della Royal Navy. Nel luglio di quell'anno termin\u00f2 il servizio attivo e tre anni dopo venne nominato \"Capitano onorario\", piuttosto che venire promosso al grado di Captain come da tradizione. Il 19 febbraio 2010, in occasione del suo cinquantesimo compleanno, \u00e8 stato promosso al grado di Contrammiraglio.\nMatrimonio e discendenza.\nIl 23 luglio 1986 ha sposato Sarah Ferguson ed \u00e8 stato nominato dalla regina duca di York, conte di Inverness e barone Killyleagh. Dal matrimonio l'8 agosto 1988 \u00e8 nata la figlia Beatrice e il 23 marzo 1990 \u00e8 nata un'altra figlia, Eugenia. \nAndrea ha divorziato dalla moglie il 30 maggio 1996. \nAccuse di molestie.\nNel marzo 2011 la BBC News ha riferito che l'amicizia tra il principe Andrea e Jeffrey Epstein, un finanziere americano condannato per reati sessuali, stava producendo \"un flusso costante di critiche\", chiedendo che il principe si dimettesse dal suo ruolo di inviato commerciale. Il duca di York \u00e8 stato criticato dai media anche dopo che Sarah Ferguson ha rivelato che Epstein aveva contribuito con \u00a315.000 a pagare i suoi debiti. Nel luglio 2011 il ruolo del duca di York come inviato commerciale \u00e8 stato interrotto e, secondo quanto riferito, ha tagliato tutti i legami con Epstein.\nIl 30 dicembre 2014 un esposto al tribunale della Florida rappresentato dagli avvocati Bradley J. Edwards e Paul G. Cassell ha affermato che il principe Andrea era una delle diverse figure di spicco, tra cui \"un ex primo ministro\" e l'avvocato Alan Dershowitz, ad aver partecipato ad attivit\u00e0 sessuali con una minorenne poi identificata con Virginia Roberts Giuffre, che \u00e8 stata presumibilmente stuprata da Epstein. Una dichiarazione giurata della Giuffre era stata inclusa in una precedente causa del 2008 che accusava il Dipartimento di Giustizia degli Stati Uniti di violare il Crime Victims Rights Act durante il primo procedimento penale contro Epstein, non permettendo a molte delle sue vittime di contestare il suo patteggiamento; il duca di York non era parte in causa.\nNel gennaio 2015 ci sono state nuove pressioni da parte dell'opinione pubblica e dei media verso Buckingham Palace per spiegare i rapporti del principe Andrea con Epstein. Buckingham Palace dichiar\u00f2 che \"qualsiasi insinuazione di comportamento inadeguato con minori \u00e8 categoricamente falsa\", ripetendo in seguito le smentite.\nDershowitz sment\u00ec con veemenza le accuse nella dichiarazione della Giuffre e cerc\u00f2 delle incongruenze nella causa. Edwards e Cassell hanno citato in giudizio Dershowitz per diffamazione nel gennaio 2015. Le due parti si sono accordate nel 2016 per un importo finanziario non divulgato. Epstein fece causa a Edwards per reato civile ma in seguito lasci\u00f2 cadere la causa; nel dicembre 2018 Edwards ha intentato l'accusa di molestie con il risultato che Epstein ha presentato scuse pubbliche all'avvocato.\nVirginia Giuffre (allora conosciuta con il nome da nubile di Virginia Roberts) afferm\u00f2 di aver fatto sesso con il principe Andrea in tre occasioni, ossia durante un viaggio a Londra nel 2001 quando aveva 17 anni e successivamente a New York e a Little Saint James nelle isole Vergini. Ha sostenuto che Epstein le ha pagato $15.000 per fare sesso con il principe a Londra. I registri dei voli dimostrano che il principe e la Giuffre si trovavano nei luoghi in cui ella sostiene siano avvenuta le molestie. All'epoca il principe Andrea e la Giuffre sono stati fotografati insieme con un braccio di lui attorno alla vita di lei, in una inquadratura in cui compare anche Ghislaine Maxwell in piedi sullo sfondo, sebbene i difensori di Andrea abbiano ripetutamente affermato che la foto \u00e8 falsa e modificata. La Giuffre dichiar\u00f2 di aver ricevuto pressione per fare sesso con il principe e che \"non avrebbe osato rifiutare\", temendo che Epstein avrebbe potuto farla \"uccidere o rapire\". Dall'inizio del 2015 le accuse non sono state esaminate in alcun tribunale.\nIl 7 aprile 2015 il giudice Kenneth Marra ha stabilito che \"le accuse sessuali fatte contro il principe Andrea nei documenti giudiziari depositati in Florida devono essere cancellate dai registri pubblici\". Marra non si \u00e8 pronunciato sul fatto che le affermazioni della Giuffre siano vere o false, specificando che potrebbe in seguito fornire prove quando il caso verr\u00e0 portato in tribunale.\nNell'agosto 2019 i documenti del tribunale relativi a un caso di diffamazione tra la Giuffre e la Maxwell hanno rivelato che una seconda ragazza, Johanna Sjoberg, ha dimostrato che il principe Andrea le aveva messo una mano sul petto, mentre si trovava nella dimora di Epstein in posa per una foto con la sua marionetta Spitting Image. Lo stesso mese il duca di York rilasci\u00f2 una dichiarazione, sostenendo \"in nessuna fase del breve periodo trascorso con Epstein ho visto, assistito o sospettato qualsiasi comportamento del genere che successivamente ha portato al suo arresto e alla sua condanna\", seppure abbia espresso rammarico per averlo incontrato nel 2010 dopo che Epstein si era gi\u00e0 dichiarato colpevole di crimini sessuali per la prima volta. Il principe Andrea era stato fotografato nel dicembre 2010 mentre passeggiava con Epstein a Central Park durante una visita a New York City. Alla fine di agosto 2019 \"The New Republic\" ha pubblicato uno scambio di e-mail tra John Brockman ed Evgeny Morozov a partire dal settembre 2013, in cui Brockman menziona di aver visto un uomo britannico soprannominato \"Andy\" ricevere un massaggio ai piedi da due donne russe nella residenza di Epstein a New York durante la sua ultima visita al palazzo nel 2010.\nTitoli e trattamento.\nIl titolo e trattamento completo di Andrea era il seguente: \"Sua Altezza Reale il Principe \"Andrew Albert Christian Edward\", Duca di York, Conte di Inverness in Inverness e Barone Killyleagh in Killyleagh, Cavaliere Compagno Reale del Nobilissimo Ordine della Giarrettiera, Cavaliere di Gran Croce dell'Ordine Reale Vittoriano, Decorazione delle Forze Canadesi, Personale Aiutante di Campo di S.M.\".\nPerdita del titolo di Altezza e rinuncia ai gradi militari.\nIn seguito alla causa civile intentata contro di lui per abuso sessuale da Virginia Giuffre, il 13 gennaio 2022 la Regina Elisabetta ha tolto il trattamento ufficiale di \"Altezza Reale\" al Duca di York, il quale ha anche rimesso nelle sue mani i gradi militari di cui era stato insignito."}
{"id": "312980", "revid": "767487", "url": "https://it.wikipedia.org/wiki?curid=312980", "title": "Punto di equilibrio", "text": " \nUn punto di equilibrio di un sistema dinamico \u00e8 un punto in corrispondenza del quale l'evoluzione del sistema \u00e8 stazionaria.\nDato un sistema autonomo formula_1, il vettore formula_2 \u00e8 un punto di equilibrio se formula_3. In tal caso la funzione formula_4 \u00e8 una soluzione (stazionaria) per ogni formula_5. Le soluzioni stazionarie sono tutti e soli i punti di equilibrio dell'equazione, la cui ricerca coincide quindi con il trovare gli zeri del campo vettoriale formula_6.\nDefinizione.\nSe il sistema dinamico \u00e8 determinato da una equazione differenziale (o un sistema di equazioni):\nun punto di equilibrio \u00e8 un punto formula_8 tale che formula_9 per ogni formula_5. Questa condizione implica infatti che:\nda cui, integrando, si ottiene formula_12 indipendentemente dal tempo formula_5, ovvero il sistema tende a rimanere immutato alle condizioni descritte dal punto formula_8. Di particolare interesse \u00e8 lo studio delle derivate (o la jacobiana) di formula_15 in corrispondenza dei punti di equilibrio, poich\u00e9 fornisce diverse informazioni sul comportamento locale della soluzione.\nSe il sistema dinamico \u00e8 determinato da un'equazione di ricorrenza:\nallora un punto di equilibrio \u00e8 un punto formula_8 che sia un punto fisso delle mappe formula_18, ovvero tale che formula_19 per ogni \"n\".\nStabilit\u00e0.\nI punti di equilibrio possono essere classificati linearizzando l'equazione, e osservando il segno degli autovalori della matrice jacobiana (relativa al sistema linearizzato) valutata nel punto di equilibrio.\nUn punto di equilibrio \u00e8 iperbolico se nessuno degli autovalori ha parte reale nulla. Se tutti gli autovalori hanno parte reale negativa il punto di equilibrio \u00e8 \"stabile\", mentre se almeno un autovalore ha parte reale positiva l'equilibrio \u00e8 \"instabile\". Infine, se ci sono almeno un autovalore che ha parte reale positiva e uno che ha parte reale negativa, il punto \u00e8 un punto di sella."}
{"id": "312982", "revid": "287204", "url": "https://it.wikipedia.org/wiki?curid=312982", "title": "Benesov", "text": ""}
{"id": "312983", "revid": "287204", "url": "https://it.wikipedia.org/wiki?curid=312983", "title": "Spindleruv Mlyn", "text": ""}
{"id": "312984", "revid": "339392", "url": "https://it.wikipedia.org/wiki?curid=312984", "title": "Attilio Boccazzi", "text": ""}
{"id": "312987", "revid": "228587", "url": "https://it.wikipedia.org/wiki?curid=312987", "title": "Reiser4", "text": "Reiser4 \u00e8 un file system per computer, una nuova versione implementata \"da zero\" del file system ReiserFS, sviluppato da Namesys e sponsorizzato dalla DARPA ed anche da Linspire.\nReiser4 \u00e8 disponibile nei sorgenti del kernel di Andrew Morton. Gli sviluppatori del kernel di Linux sostengono che Reiser4 non rispetti lo stile di programmazione del kernel. Tuttavia Hans Reiser sostiene che il rifiuto di includere il codice all'interno del kernel sia dovuto a motivi politici.\nNamesys ha come prima priorit\u00e0 l'inclusione del loro file system nel Kernel ufficiale di Linux.\nCaratteristiche.\nAlcuni degli obiettivi di Reiser4:\nAlcune delle caratteristiche pi\u00f9 avanzate (come le transazioni definite dall'utente) non sono disponibili a causa della mancanza di API per gestirle.\nAttualmente Reiser4 non dispone di alcune caratteristiche considerate standard nei filesystem, come una utility di deframmentazione.\nGli sviluppatori sostengono che queste caratteristiche saranno implementate nel futuro, se ci saranno dei finanziatori.\nIl futuro di ReiserFS.\nHans Reiser \u00e8 stato arrestato il 10 ottobre 2006 dall'FBI, in quanto sospettato di aver ucciso sua moglie. Il 29 aprile 2008 \u00e8 stato condannato in primo grado per uxoricidio.\nNel gennaio 2008, Edward Shishkin, un programmatore dipendente della Namesys, in un'intervista a CNET ha dichiarato che \u00able attivit\u00e0 commerciali della Namesys sono state fermate\u00bb. Shishkin e altri hanno continuato lo sviluppo di Reiser4, rendendo il codice sorgente disponibile dal sito web di Shishkin, e successivamente spostandolo in kernel.org.\nNell'agosto 2008 lo sviluppo di Reiser4 continua senza Namesys. Comunque, lo sviluppatore del kernel Theodore Ts'o ha suggerito btrfs come un'alternativa per chi \u00e8 interessato alle idee progettuali di Reiserfs."}
{"id": "312989", "revid": "61051", "url": "https://it.wikipedia.org/wiki?curid=312989", "title": "Wicklow", "text": "Wicklow (in irlandese \"Cill Mhant\u00e1in\" che significa \"chiesa di San Mantan\") \u00e8 la \"county town\" dell'omonima contea della Repubblica d'Irlanda. Situata a breve distanza a sud della capitale Dublino nella costa orientale dell'Irlanda, ha una popolazione di circa 9.355 abitanti. \u00c8 attraversata dalla strada nazionale N11 che collega Dublino e Wexford, oltre che connessa al servizio ferroviario pendolare di Dublino. Linee aggiuntive la collegano ad Arklow, Wexford e Rosslare, il porto principale per traghetti irlandese. Dispone anche di un discreto porto commerciale."}
{"id": "312990", "revid": "677779", "url": "https://it.wikipedia.org/wiki?curid=312990", "title": "Smoking", "text": "Lo smoking \u00e8 un tipo formale di abito completo da uomo.\n\u00c8 un abito da sera, pertanto non deve essere assolutamente indossato di giorno. Lo si pu\u00f2 sfoggiare per i cenoni di San Silvestro, nelle serate di gala e alle prime teatrali, nei casin\u00f2, in tutte le serate formali con esclusione di quelle in cui \u00e8 richiesto il frac. \u00c8 necessario nelle occasioni sul cui invito \u00e8 specificato: cravatta nera oppure abito da sera.\nOrigine.\nVolendo risalire fino alla preistoria di questo capo di abbigliamento, si arriva al XVII secolo quando la seta inizi\u00f2 a essere utilizzata massicciamente in Europa. Questo tessuto, data la sua bellezza e il suo pregio, venne subito in voga tra la nobilt\u00e0 dell'epoca. Sebbene ancora molto lontani dal design e dai modi di impiego odierni, queste \"robe de chambre\" di seta possono essere considerate come gli antenati dello smoking.\nIl termine \"smoking\" deriva dall'inglese \"smoking jacket\" (\"giacca da fumo\"), una veste da camera che veniva indossata dagli uomini nelle stanze per fumatori, con lo scopo di preservare l'abito dall'odore del tabacco. In seguito alla guerra di Crimea, aveva infatti avuto grande diffusione la pratica tipica della cultura turca di fumare del tabacco dopo i pasti; le nobili dame della nobilt\u00e0 inglese sarebbero state molto infastidite dall'odore di cui questo passatempo era responsabile. Fino al 1880 l'unico abito formale maschile da sera accettato era il frac, con la marsina a coda di rondine e il farfallino bianco.\nSembra che nel 1865 il principe del Galles futuro Edoardo VII commission\u00f2 al suo sarto Henry Poole una giacca da sera corta in blu da usare per le serate informali nella tenuta di campagna di Sandringham, di forma simile alla \"giacca da fumo\" ma \"pi\u00f9\" \"corta\" e da poter utilizzare anche durante i pasti. Dagli archivi della sartoria risulta che prima d'allora non fosse mai stata cucita una giacca da sera del genere, come non se ne ha conoscenza nemmeno di eseguita da altre sartorie. Perci\u00f2 si pu\u00f2 affermare che da quel progetto nacque qualcosa di molto simile a quello che ora noi chiamiamo smoking e gli inglesi \"dinner jacket\".\nNegli Stati Uniti invece \u00e8 chiamato \"tuxedo\", per la diffusione che ebbe dopo la sua prima apparizione nell'ottobre 1886 nell'omonimo club del New Jersey. La storia, ben documentata dai registri della sartoria Henry Poole &amp; Co. di Savile Row a Londra, vuole che tra i soci fondatori del Tuxedo Club ci fossero molti suoi clienti, fra cui William Waldorf Astor, Robert Goelet, Ogden Mills e Pierre Lorillard, che vollero importare oltreoceano questo nuovo tipo di abito da sera che si facevano fare a emulazione del carismatico Principe di Galles.\nComposizione.\nLo smoking \u00e8 un abito codificato, ma in modo meno rigido rispetto ad altri abiti formali come il tight e, soprattutto, il frac; nella sua storia \u00e8 stato aggiornato e modificato molte volte seguendo la moda, tuttavia, un buon taglio classico, il rispetto di alcune regole sartoriali e la sapiente giustapposizione degli accessori sono parametri fondamentali di uno smoking elegante.\nGiacca e pantaloni.\nLa giacca storica \u00e8 monopetto a unico bottone; la variante doppiopetto (da tenere sempre abbottonata), a due bottoni pi\u00f9 due di mostra (ossia solo per bellezza che non possono essere abbottonati), si ebbe a partire dalla fine degli anni venti, mentre molto pi\u00f9 recentemente \u00e8 arrivata anche la versione quattro pi\u00f9 due ma sono sicuramente da evitare. I revers sono ricoperti di seta, principalmente in \"satin\" (che ha un effetto lucido) o gros grain (che ha un effetto opaco); essi nascono a scialle, come nelle originarie smoking jacket, ma diventano sin dagli albori anche a lancia. I bottoni, quasi sempre, sono ricoperti dello stesso tessuto del revers.\nLa giacca dello smoking non deve avere spacchi (nonostante si veda un autorevole trasgressore a questa tradizione come il principe Carlo), n\u00e9 pattine alle tasche. Il tessuto pi\u00f9 classico \u00e8 il barathea di lana, molto adatte e in voga anche le tele classiche di mohair in varie percentuali; in caso che lo smoking non sia nero ma blu notte si pu\u00f2 optare per uno spigato poco visibile. Le fodere dovrebbero essere di raso di seta.\nAnche se negli anni cinquanta si sono viste versioni in tartan, o altri colori simili, e negli anni sessanta versioni molto colorate o comunque tinta unita di colori vistosi, il colore tradizionale \u00e8 il nero e l'unica variante ammissibile, secondo i canoni formali, \u00e8 la versione \"blu notte\" (pantaloni dello stesso colore) tanto amata dal duca di Windsor, quindi quelle colorate sono da riservarsi esclusivamente ai cabarettisti. Un'altra versione ammessa per l'estate dalla met\u00e0 degli anni trenta, \u00e8 la giacca di colore bianco con tutti gli altri componenti dello smoking invariati e in inverno, se l'evento si svolge in casa di qualcuno, il padrone di casa pu\u00f2 indossare una giacca in velluto color rosso borgogna.\nI pantaloni sono neri dello stesso tessuto, di taglio dritto classico, assolutamente senza risvolto. Si contraddistinguono per una sottile banda (detta gallone) di seta nera, applicata lungo le cuciture esterne su entrambe le gambe dalla vita all'orlo. I pantaloni da smoking sono di regola privi di passanti per la cintura, in quanto lo smoking \u00e8 sostenuto da un paio di bretelle sottili. Queste dovrebbero essere per tradizione di seta bianca ma la cosa pi\u00f9 importante \u00e8 che restino assolutamente invisibili.\nPanciotto o fascia.\nSotto la giacca da smoking si indossa il panciotto, anch'esso nero (anche in caso di giacca bianca) e dello stesso tessuto dello smoking, deve nascondere le bretelle. In alternativa al panciotto, specie con la calura estiva, si pu\u00f2 indossare la fascia, \"cummerbund\" in inglese, nera come il farfallino e della stessa seta, plissettata nella parte anteriore e va portata con le pieghe rivolte verso l'alto, vi \u00e8 spesso ricavato un piccolo taschino. La fascia \u00e8 stata mutuata dalla fusciacca delle uniformi anglo-indiane in seguito alla prima guerra mondiale ma ha origini molto antiche nell'abbigliamento maschile e femminile; la fascia deve sempre avere un'asola per abbottonarla al bottone dei pantaloni. Con la giacca doppio petto non si portano n\u00e9 panciotto n\u00e9 fascia.\nPapillon.\nElemento fondamentale dello smoking \u00e8 il farfallino (\"papillon\"): di seta, raso \"(satin\") o gros grain, nero, cui si deve l'espressione \"cravatta nera\" (\"black tie\") sui cartoncini d'invito, infatti l'espressione inglese \"black tie\" \u00e8 di fatto un'abbreviazione del termine \"Black Bow Tie\" dove \"Bow Tie\" significa appunto farfallino nero. Quindi \u00e8 bene specificare che con \"black tie\" sui cartoncini d'invito (per l'esattezza \"Dress: black tie\"), si intende l'abito da sera, lo smoking (\"tuxedo\", abbreviato \"tux\", per gli americani; \"dinner suit\" per gli australiani) e non un qualunque abito portato con una comune cravatta nera.\nCamicia.\nLa camicia da smoking \u00e8 rigorosamente bianca, inizialmente si usava solo la tipica camicia di cotone con polsini doppi, sparato inamidato da chiudere con gli \"stud\" (piccoli bottoni gioiello) e colletto diplomatico, con il tempo sono comparsi gli sparati con l'abbottonatura nascosta, gli sparati con plissettatura, principalmente verticale ma anche orizzontale (si tratta di una serie di pieghe del tessuto, di scopo puramente ornamentale), che serve in qualche modo a movimentare e rendere otticamente gradevole lo spazio vuoto al di sotto del farfallino; ma \u00e8 accettata anche una trama fine se non si possiedono queste camicie, anche i colletti hanno iniziato a essere sempre pi\u00f9 spesso del tipo normale (classici e di buone proporzioni per\u00f2), tanto che sono ormai camicie classiche da smoking anche camicie piuttosto simili alle classiche camicie da uomo: nate in seta possono anche essere in cotone sempre per\u00f2 molto leggero, meglio se voile o batista, i polsini devono essere di tipo francese per indossare gemelli. Non sono accettate camicie con colletto coreano e \"button-down\" (inadatto a un abito da sera perch\u00e9 troppo sportivo).\nCalze.\nLe calze da smoking sono nere e lunghe al ginocchio, ancor meglio se di seta, sono corrette anche in filo di Scozia; Devono essere lisce senza disegni geometrici o costine, ma la libert\u00e0 di colori \u00e8 molto ampia a patto che non siano troppo appariscenti.\nScarpe.\nLe francesine nere di vernice. Si possono calzare anche scarpe di pelle nera stringate tipo Oxford purch\u00e9 non Brogue, ma lucidate a specchio. Possono essere indossate \"Velvet slippers\".\nComponenti accessorie.\nFazzoletto da taschino e fiore all'occhiello.\nNel taschino della giacca si pu\u00f2 piegare o sistemare un fazzoletto di lino bianco o di seta colorata ma in tinta unita, di colori non troppo sgargianti.\nAllo stesso modo, un fiore ben scelto pu\u00f2 essere molto elegante.\nOrologio.\nDa tasca o da polso. I metalli andrebbero coordinati con i gemelli almeno nel colore, il cinturino deve essere nero.\nCappello.\nSe si vuole indossare il cappello, il tipo \"homburg\" di colore molto scuro \u00e8 quello pi\u00f9 adatto in inverno, ma in estate si pu\u00f2 andare con la magiostrina.\nSoprabito, sciarpa e guanti.\nDurante gli spostamenti nelle stagioni fredde, si pu\u00f2 indossare il soprabito: per quanto esistesse in passato un cappotto creato appositamente per lo smoking, noto come\"black tie coat\" con un solo bottone risvolti a punta di lancia in seta e lungo fino alla caviglia, la sciarpa pi\u00f9 adatta \u00e8 bianca di seta. Il mantello, scelta migliore sul frac, pu\u00f2 essere elegante anche sullo smoking, un altro soprabito con cui andare \u00e8 il paletot."}
{"id": "312993", "revid": "110157", "url": "https://it.wikipedia.org/wiki?curid=312993", "title": "Wexford", "text": "Wexford (\"Loch Garman\" in irlandese, \"Weiseforth\" in yola) \u00e8 la \"county town\" dell'omonima contea della Repubblica d'Irlanda. \u00c8 situata nella parte sud-orientale dell'isola d'Irlanda, molto vicina all'Europorto di Rosslare, e connessa alla capitale Dublino tramite la strada nazionale N11 e la rete ferroviaria nazionale che parte da Dublino al porto di Rosslare.\nLa citt\u00e0 \u00e8 situata alla foce di un fiume, il centro storico \u00e8 disposto attorno ad un'unica lunga strada centrale, dai cui lati si dipartono vari vicoli in una struttura a spina di pesce tipica dei primi insediamenti in Irlanda.\nDal 17 aprile 2000 \u00e8 legata con patto di fraternit\u00e0 alla cittadina di Lugo (RA) e dal 3 maggio 2013 \u00e8 legata con gemellaggio allo stesso comune.\nNei dintorni di Wexford si trova un parco chiamato Heritage Park a tema in cui sono ricostruite le abitazioni e gli edifici caratteristici delle diverse fasi della storia d'Irlanda, a partire dalla preistoria e fino al medioevo.\nDa segnalare inoltre la spiaggia di Kilmore Quay. \nCultura.\nA partire dal 1951 in questa citt\u00e0 si \u00e8 svolto annualmente il Festival dell'Opera di Wexford."}
{"id": "312994", "revid": "1833487", "url": "https://it.wikipedia.org/wiki?curid=312994", "title": "Zeno Saltini", "text": "Biografia.\nNono di dodici figli, nacque a Fossoli, una frazione agricola di Carpi, da una famiglia di agricoltori benestanti: altri tre dei suoi fratelli scelsero la vita religiosa, tra cui la sorella Marianna (nota anche come \"Mamma Nina\").\nA quattordici anni scelse di interrompere gli studi e inizi\u00f2 a lavorare nell'azienda agricola di famiglia: ebbe cos\u00ec modo di entrare in contatto con la dura realt\u00e0 dei braccianti, da cui impar\u00f2 le teorie socialiste.\nChiamato alle armi nel 1917, conobbe la terribile realt\u00e0 della guerra. Durante il servizio militare, si rese anche conto dell'importanza di una buona istruzione: ebbe a scontrarsi con un commilitone ateo, anarchico e istruito, che vedeva nel cristianesimo e nella Chiesa solo un ostacolo al progresso umano; avrebbe voluto obiettare che il problema stava nell'incoerenza dei fedeli, ma non ne fu capace.\nIntenzionato a diventare avvocato, si laure\u00f2 in legge presso l'Universit\u00e0 Cattolica di Milano. Compresa la sua vocazione al sacerdozio, comp\u00ec anche gli studi teologici e filosofici al termine dei quali venne ordinato sacerdote dal vescovo Giovanni Pranzini.\nCelebr\u00f2 la sua prima messa nel duomo di Carpi il 6 gennaio 1931. Venne nominato vice parroco della chiesa di San Giacomo Roncole, frazione di Mirandola, dove fond\u00f2 l\"'Opera dei Piccoli Apostoli\", dedita all'accoglienza degli orfani di guerra e dei bambini abbandonati.\nNel 1947 occup\u00f2 con i \"Piccoli Apostoli\" l'ex campo di concentramento di Fossoli: la comunit\u00e0 inizi\u00f2 anche ad ammettere delle coppie di sposi disposti ad accogliere come figli i ragazzi senza famiglia. Il 14 febbraio 1948 venne approvato il testo di una Costituzione che verr\u00e0 firmata sull'altare. L\"'Opera Piccoli Apostoli\" divent\u00f2 cos\u00ec Nomadelfia (la fraternit\u00e0 \u00e8 legge).\nLa comunit\u00e0 arriv\u00f2 a superare i 1000 membri. Nonostante il sostegno di tanti benefattori (tra i quali padre Turoldo), per mancanza di fondi Nomadelfia entr\u00f2 finanziariamente in crisi: anche la cooperativa agricola fondata dai membri della comunit\u00e0 fall\u00ec.\nAnche per questo, il 5 febbraio 1952 il Sant'Uffizio ordin\u00f2 a don Zeno di lasciare Nomadelfia e di mettersi a disposizione del suo vescovo. I \"nomadelfi\" si rifugiarono a Grosseto, dove avevano ricevuto in dono una tenuta agricola dalla contessa Giovanna Albertoni Pirelli: nel 1953 il sacerdote, ottenuta da Pio XII la dimissione \"pro gratia\" dallo stato clericale, li raggiunse.\nNel 1962 la comunit\u00e0 venne eretta a parrocchia da Giovanni XXIII e a don Zeno venne permesso di riprendere l'esercizio del sacerdozio. Il 6 gennaio 1962 pot\u00e9 di nuovo celebrare la messa.\nIl 12 agosto 1980 venne ricevuto da papa Giovanni Paolo II a Castel Gandolfo con tutta la popolazione di Nomadelfia.\nMor\u00ec il 15 gennaio 1981, colpito da un infarto.\nL'apertura del processo di canonizzazione.\nLa Conferenza Episcopale toscana nel marzo 2009 diede il suo assenso all'apertura del processo di canonizzazione di don Zeno Saltini, introdotto a partire dal 9 aprile 2009 dall'allora vescovo Franco Agostinelli della diocesi di Grosseto.\nRicordo.\nA Zeno Saltini sono dedicate strade a Carpi (quartiere Cibeno), Messina e Modena (quartiere Madonnina), oltre a una scuola statale dell'infanzia a Revere e una scuola secondaria di primo grado a Burago di Molgora. A \"Don Zeno di Nomadelfia\" \u00e8 intitolata una piazza di Grosseto, cos\u00ec come il piazzale antistante la chiesa parrocchiale dei Santi Giacomo e Filippo a San Giacomo Roncole.\nNella cultura.\nLa Rai ha realizzato nel 2008 la miniserie televisiva \"Don Zeno - L'uomo di Nomadelfia\", con protagonista Giulio Scarpati nel ruolo di don Zeno, andata in onda su Rai 1 in prima visione il 27 e il 28 maggio 2008 e poi in replica il 19 agosto 2012. \nIl programma di approfondimento \"La Storia siamo noi\" di Rai 3 ha prodotto il documentario \"Don Zeno Saltini - Il prete ribelle\""}
{"id": "313000", "revid": "2127271", "url": "https://it.wikipedia.org/wiki?curid=313000", "title": "Mullingar", "text": "Mullingar (\"An Muileann gCearr\" in irlandese, che significa \"il mulino basso\") \u00e8 il capoluogo di contea del Westmeath, in Irlanda e la sede della Diocesi Cattolica Romana del Meath; dispone di un \"town council\".\nLa citt\u00e0 si trova nella regione centrale dell'Irlanda e nei suoi dintorni si trova un masso posto a segnalare il punto centrale dell'isola.\nIl territorio \u00e8 pianeggiante e ricco di laghi; la zona \u00e8 scarsamente popolata e l'agricoltura riveste ancora un ruolo significativo. La posizione di Mullingar la rende abbastanza importante, essendo situata lungo la strada che collega Dublino a Sligo Castlebar e al Donegal.\nEconomia.\nMullingar \u00e8 l'epicentro di tutta l'attivit\u00e0 commerciale e industriale delle Midlands irlandesi.\nNegli ultimi anni l'economia della citt\u00e0 ha conosciuto inoltre un esponenziale sviluppo, dovuto soprattutto alla presenza di importanti industrie nel campo manifatturiero IRALCO della plastica, Mergon, e della Pem Engineering.\nDiscreto il turismo: la citt\u00e0, molto gradevole e curata, ma soprattutto centro nevralgico dei trasporti irlandesi, attira molti visitatori sulle sponde dello Brusna a scattare foto alla chiesa di Christ the King, Mullingar (1939) urbano.\nInfrastrutture e trasporti.\nGrazie alla favorevole posizione geografica, che la colloca proprio al centro dell'isola, Mullingar \u00e8 ottimamente servita dal punto di vista dei trasporti sia a livello locale che nazionale.\nServizi di autobus pubblici e privati operano da e per Mullingar. In particolare, la Bus \u00c9ireann fornisce collegamenti giornalieri verso Dublino e Sligo, Galway.\nMullingar \u00e8 inoltre crocevia della linea ferroviaria che connette sempre le citt\u00e0 di Dublino, Longford e Sligo.\nLa citt\u00e0 dista 50 miglia (80\u00a0km) dall'Aeroporto Internazionale di Dublino, 145 miglia (240\u00a0km) dall'Aeroporto di Cork e 120 miglia (141\u00a0km) dall'Aeroporto Internazionale di Shannon.\nSport.\nLe Mullingar Golf Club e il Castletown-Geoghegan Golf &amp; Country Club sono due eccellenti percorsi per gli amanti del golf; la citt\u00e0 \u00e8 inoltre vicina ad altri importanti \"courses\", fra tutti il celebre Mount Temple Golf Club, che ne fa dunque una meta molto ambita per gli amanti di questo sport.\nVi sono anche un'importante squadra di calcio (Oliver Plunkett's Football Club), e una di rugby (Mullingar Rugby Club), entrambe piuttosto famose a livello nazionale.\nGli sport gaelici sono ovviamente i pi\u00f9 seguiti a Mullingar, in particolar modo l'hurling: la squadra della contea ha vinto nel 2004, per la prima volta nella sua storia, la prestigiosa Leinster final"}
{"id": "313001", "revid": "306856", "url": "https://it.wikipedia.org/wiki?curid=313001", "title": "Passo di Monte Giovo", "text": "Il passo di Monte Giovo (\"Jaufenpass\" in tedesco), (2.094\u00a0m) \u00e8 un valico alpino delle Alpi Retiche orientali, in provincia di Bolzano, che mette in comunicazione la val Passiria e i centri di Merano e San Leonardo in Passiria con l'alta valle Isarco (e in particolare il centro di Vipiteno).\nDal punto di vista orografico divide le Alpi dello Stubai a nord-ovest dalle Alpi Sarentine a sud-est. I suoi versanti sono caratterizzati dalla presenza di fitti boschi d'abeti e di pascoli nella zona pi\u00f9 alta, e non sono abitati se non fino ai 1200 metri di quota circa.\n\u00c8 stato percorso dal Giro d'Italia 1994 in una tappa di montagna con arrivo a Merano che ha visto l'affermazione di Marco Pantani in fuga proprio sul Passo."}
{"id": "313002", "revid": "104485", "url": "https://it.wikipedia.org/wiki?curid=313002", "title": "Isle of Dogs", "text": "L'Isle of Dogs \u00e8 una penisola nell'East End di Londra, circondata su tre lati est, sud e ovest dal Tamigi, che disegna un arco a forma di ferro di cavallo a sud della penisola. \u00c8 amministrata dal London Borough of Tower Hamlets ed \u00e8 compresa nell'area delle Docklands.\nDistretti.\nL'area include i distretti di Millwall, Cubitt Town e Blackwall. Il sud dell'isola, opposto a Greenwich, era conosciuto come \"North Greenwich\".\nEra sede della pi\u00f9 alta concentrazione di case popolari d'Inghilterra, ma ora \u00e8 meglio conosciuta poich\u00e9 vi trova ubicazione il prestigioso complesso di uffici della Canary Wharf. Il grattacielo One Canada Square, conosciuto anche come \"Canary Wharf Tower\", con i suoi 244 m di altezza \u00e8 il pi\u00f9 alto edificio abitabile in Gran Bretagna.\nLa penisola \u00e8 caratterizzata da forti estremi sociali, comprendendo alcune tra le pi\u00f9 prosperose ed alcune tra le pi\u00f9 depresse aree del paese.\nStoria.\nL'origine del nome non \u00e8 chiara. Le prime tracce scritte si trovano su una mappa del 1588 che sostiene che Enrico VIII - che aveva il suo Palazzo di Placentia posizionato sull'altra riva del Tamigi, nel Greenwich - avesse sulla penisola il ricovero per i suoi cani da caccia. Un'altra teoria dice che l'origine del nome deriverebbe dalla storpiatura dell'originale \"Isle of the Docks\" (\"isola dei bacini\"), in riferimento ai numerosi bacini e moli che circondavano la penisola.\nIn origine, la penisola era una palude scarsamente abitata, prima della bonifica avvenuta nel XIII secolo. Nel 1488 una catastrofica frattura nell'argine del Tamigi inond\u00f2 completamente l'area, riportandola al suo stato di palude, e cos\u00ec rimase fino al XVII secolo, quando ingegneri olandesi provvidero a realizzare una nuova bonifica.\nLa prima urbanizzazione.\nL'urbanizzazione dell'\"Isle of Dogs\" avvenne nel XVIII secolo a seguito della costruzione dei West India Docks, bacini che vennero inaugurati nel 1802 e diedero inizio al periodo di maggior successo della penisola, che divent\u00f2 un importante centro commerciale. Nel 1806 vennero quindi inaugurati gli East India Docks, seguiti nel 1868 dal Millwall Dock. I tre bacini vennero poi unificati nel 1909, quando il Port of London Authority ne assunse il controllo. Grazie a tutti questi bacini che le erano sorti attorno, l\"'Isle of Dogs\" poteva a quel punto essere quasi descritta come una vera isola.\nA mano a mano che i bacini accrescevano la loro importanza, un numero sempre maggiore di lavoratori portuali si stabil\u00ec sulla penisola. Nel 1901 si contavano 21.000 abitanti, la maggior parte dipendenti portuali della penisola, ma anche di Greenwich e Deptford sull'altra sponda del fiume, a sud e a ovest. L'isola fu quindi collegata al resto di Londra tramite la ferrovia London and Blackwall Railway, aperta nel 1840 e in seguito progressivamente estesa. I trasporti da e per Greenwich furono migliorati grazie alla costruzione del Greenwich foot tunnel, aperto nel 1902. Nel 1895 era stato anche inaugurato un parco, chiamato Island Garden.\nLa crisi del dopoguerra.\nDurante la seconda guerra mondiale i bacini rappresentarono un obiettivo chiave per la Luftwaffe e vennero pesantemente bombardati. Un considerevole numero di civili rimase ucciso sotto le bombe ed una massiccia distruzione colp\u00ec l'area, con molti magazzini completamente distrutti e molti moli e bacini messi fuori uso per un lungo periodo.\nDopo la guerra, i bacini ritrovarono un breve periodo di gloria e furono addirittura ammodernati nel 1967. Tuttavia, con l'avvento dei container, che i \"docks\" non potevano gestire, divennero presto obsoleti. Chiusero progressivamente durante gli anni settanta e gli ultimi - i West India e Millwall Docks - chiusero definitivamente nel 1980. Ci\u00f2 lasci\u00f2 l'area in uno stato di progressivo abbandono.\nI problemi economici dell'\"Isle of Dogs\" portarono alla disoccupazione di massa degli ex operai dei bacini e causarono una grave depressione sociale. La comunit\u00e0 locale evidenzi\u00f2 i problemi dell'area il 3 marzo 1970, dichiarando l\"'Isle of Dogs\" \"repubblica indipendente\" con il proprio presidente eletto.\nLa riconversione.\nDurante gli anni settanta i governi di conservatori e laburisti proposero diversi piani di azione, ma si dovette aspettare il 1981 perch\u00e9 venisse costituita la London Docklands Development Corporation, che si occup\u00f2 del nuovo sviluppo dell'area. L\"'Isle of Dogs\" divenne quindi parte di una zona imprenditoriale che copr\u00ec 1,95\u00a0km\u00b2 dell'area e comprendeva i West India Docks, i Millawall Docks e gli East India Docks. Furono costruite nuove abitazioni, cos\u00ec come nuove strutture per uffici e infrastrutture per i trasporti, come la Docklands Light Railway e successivamente l'estensione Jubilee Line che per la prima volta diede alla penisola l'accesso alla metropolitana di Londra.\nDal momento della sua costruzione, tra il 1987 e il 1991, l'area \u00e8 stata dominata dal crescente sviluppo del Canary Wharf, importante centro direzionale che copre, con i suoi uffici ed edifici, un'area pari a 437 000\u00a0km\u00b2. Ad oggi nel centro direzionale lavorano circa 78 000 persone.\nTuttavia, qualcuno sostiene che la ricostruzione non avrebbe avvantaggiato la popolazione indigena tanto quanto avrebbe potuto, accusando anche la sottrazione di terre destinate ad abitazioni private durante il periodo di rilassamento delle condizioni progettuali sotto la London Docklands Development Corporation.\nAlcuni tensioni rimangono tra la comunit\u00e0 dell\"'Isle of Dogs\" ed i professionisti da poco spostatisi sulla penisola. Ci\u00f2 \u00e8 dovuto soprattutto alla forte presenza di immigrati e di minoranze etniche che vivono nelle vecchie case popolari sparse tra nuove e costose abitazioni. Ci\u00f2 provoca nella giovent\u00f9 disoccupata e disagiata il vivere a contatto con una realt\u00e0 di automobili veloci e ricchezza, portandoli inevitabilmente verso problemi di criminalit\u00e0.\nCritiche sono anche state rivolte all'impatto ambientale dovuto all'architettura e al \"design\" urbano conseguenti la ricostruzione post-1980 dell\"'Isle of Dogs\". La tendenza \u00e8 stata quella di progettare case popolari, vere e proprie torri abitative, in aree piuttosto aperte, anzich\u00e9 creare aree per i pedoni. Anche per quel che riguarda i trasporti, si \u00e8 prediletto il trasporto meccanizzato piuttosto che quello \"verde\".\nTrasporti.\nZone adiacenti:\nStazioni della London Underground e DLR:\nLondon bus routes:\nCinema.\nSull\"'Isle of Dogs\" sono stati girati molti film di successo, comprese le scene di apertura del film \"Agente 007 - Il mondo non basta\" e i pi\u00f9 recenti \"Batman Begins\" e \"Love Actually - L'amore davvero\". Anche negli anni sessanta e settanta la penisola era stata utilizzata in molti film britannici, mentre erano ancora in funzione i \"docks\".\nFilm girati sull\"'Isle of Dogs\":"}
{"id": "313004", "revid": "1793900", "url": "https://it.wikipedia.org/wiki?curid=313004", "title": "Dundalk", "text": "Dundalk (, in irlandese: \"D\u00fan Dealgan\", lett. \"Forte di Dalgan\") \u00e8 il capoluogo di contea del Louth nella Repubblica d'Irlanda, molto vicina al confine con l'Irlanda del Nord.\nPrende il nome da \"D\u00fan Dealgan\", il forte residenza di Dalga associato al famoso guerriero mitologico C\u00fachulainn e ha un proprio statuto dal 1189.\nLa citt\u00e0 \u00e8 situata sul guado pi\u00f9 basso del fiume Castletown e si estende su un'area di .\nSport.\nCalcio.\nLa squadra principale della citt\u00e0 \u00e8 il Dundalk Football Club che \u00e8 il secondo club pi\u00f9 vincente della storia del calcio irlandese, dopo gli Shamrock Rovers di Dublino."}
{"id": "313007", "revid": "767487", "url": "https://it.wikipedia.org/wiki?curid=313007", "title": "Naas", "text": "Naas (pronuncia ; irlandese: \"N\u00e1s na Riogh\" o \"An N\u00e1s\" ) \u00e8 la \"county town\" di Kildare, Repubblica d'Irlanda. \u00c8 una delle principali citt\u00e0 dormitorio, popolata da tanti pendolari che durante il giorno lavorano a Dublino. \u00c8 gemellata con il comune di Sora"}
{"id": "313010", "revid": "1318658", "url": "https://it.wikipedia.org/wiki?curid=313010", "title": "VLC", "text": ""}
{"id": "313011", "revid": "1226", "url": "https://it.wikipedia.org/wiki?curid=313011", "title": "Vlc", "text": ""}
{"id": "313013", "revid": "767487", "url": "https://it.wikipedia.org/wiki?curid=313013", "title": "Monaghan", "text": "Monaghan (\"Muineach\u00e1n\" in irlandese) \u00e8 una cittadina della Repubblica d'Irlanda, capoluogo dell'omonima contea. \nIl nome deriva da un diminutivo plurale della parola irlandese \"muine\" che significa \"una leggera area rialzata\" o talvolta \"collinetta\". \nIl Consiglio della contea preferisce l'interpretazione \"terra delle piccole colline\", riferendosi ai numerosi \"drumlin\" della zona. Le Chiese Elim nacquero a Monaghan nel 1915.\nSport.\nLa squadra principale della citt\u00e0 \u00e8 il Monaghan United.\nCi \u00e8 nato il calciatore Mark Connolly."}
{"id": "313014", "revid": "767487", "url": "https://it.wikipedia.org/wiki?curid=313014", "title": "Muro portante", "text": "Il muro portante \u00e8 l'elemento strutturale di un edificio costruito con il sistema dei setti portanti. Si differenzia dal tramezzo, elemento divisorio interno e non portante, e dalla tamponatura, elemento che divide l'interno dall'esterno e che non porta peso. Fino all'avvento della tecnologia del cemento armato ed in genere del tipo strutturale\na telaio, tutte le murature si potevano considerare portanti.\nIl ruolo strutturale.\nIl muro portante serve a scaricare a terra il peso delle strutture sovrastanti al muro stesso. In base all'entit\u00e0 del carico che deve sostenere, il muro deve essere pi\u00f9 o meno spesso. Anche il materiale costitutivo \u00e8 di fondamentale importanza per stabilire quanto carico si pu\u00f2 gravare su un muro.\nIn condizioni normali il carico, dalla sommit\u00e0 del muro si ripartisce su tutto lo spessore, esercitando una pressione omogenea sulla sezione della struttura. La portanza del muro si misura in kg/cm\u00b2 o in N/m\u00b2. \nLa portanza di un buon muro non \u00e8 mai eccezionale: al massimo 8\u201310\u00a0kg/cm\u00b2, rispetto ai 40\u00a0kg/cm\u00b2 che potrebbe sostenere un muro in blocchi di granito a secco o rispetto ai 60\u201370\u00a0kg/cm\u00b2 del cemento armato, per non parlare dei 2.200\u00a0kg/cm\u00b2 dell'acciaio. Nonostante ci\u00f2, il muro portante di mattoni rappresenta ancora oggi una valida tecnica costruttiva, soprattutto per la realizzazione di abitazioni di modeste dimensioni o di strutture che comunque non superano i tre-quattro piani di altezza. Il muro, infatti, ha un vantaggio evidente rispetto al cemento armato e all'acciaio: una volta realizzato, non c'\u00e8 bisogno di tamponare la struttura, perch\u00e9 il muro stesso funge anche da protezione verso l'esterno.\nNon solo: il muro in mattoni \u00e8 anche pi\u00f9 veloce da montare rispetto al cemento armato, in cui bisogna aspettare il tempo della maturazione (circa 28 giorni).\nIl muro, data la sua struttura, non \u00e8 adatto a portare carichi concentrati come grosse travi: : si evita cos\u00ec anche il ponte termico della trave stessa.\nTipologia della muratura portante.\nOltre a quelle gi\u00e0 citate (muratura in pietre a secco, in pietre squadrate, in mattoni) esistono altre tecniche di realizzazione di un muro portante:\nIl muro a sacco \u00e8 un muro misto di mattoni e pietrame: \u00e8 costituito da due muri paralleli tra i quali viene posizionato un agglomerato disomogeneo di pietre e altri materiali duri. \u00c8 una tecnica per fare muri resistenti ed economici, molto utilizzata nel mondo romano. Gli stessi romani perfezionarono la tecnica del muro a sacco gettandovi all'interno del calcestruzzo, che produce un manufatto ancora pi\u00f9 resistente.\nLa muratura mista \u00e8 un muro realizzato con diversi materiali alternati per stratificazioni orizzontali. Risulta utilizzato largamente nell'edilizia romana con il nome di \"opus listatum\". Molto diffuso \u00e8 il muro misto di mattoni in laterizio e pietre squadrate di tufo: il tufo \u00e8 una pietra vulcanica molto economica (nelle vicinanze delle cave, quindi specialmente in zone vulcaniche) che abbassa il costo del muro senza comprometterne la resistenza e la durabilit\u00e0, ma le quantit\u00e0 dei due materiali devono essere sapientemente dosate.\nCon muro misto si intende anche una muratura costituita da pietra e mattoni non necessariamente alternati a stratificazioni orizzontali, ma mischiati, spesso in pezzature non molto grandi e regolari. Questo tipo di muratura veniva realizzata per economizzare sui materiali che spesso erano gi\u00e0 stati precedentemente utilizzati (materiali di ripiego). Numerosi esempi si hanno nell'edilizia tradizionale.\nIl muro di calcestruzzo \u00e8 un muro realizzato con una gettata di cemento all'interno di una cassaforma che viene successivamente rimossa; sono utilizzati come muri di sostegno o impiegati in situazioni strutturali particolarmente gravose."}
{"id": "313017", "revid": "34135", "url": "https://it.wikipedia.org/wiki?curid=313017", "title": "Tecniche edilizie", "text": ""}
{"id": "313018", "revid": "34135", "url": "https://it.wikipedia.org/wiki?curid=313018", "title": "Tecnica edilizia", "text": ""}
{"id": "313028", "revid": "198277", "url": "https://it.wikipedia.org/wiki?curid=313028", "title": "Michael Laudrup", "text": "Considerato uno dei migliori giocatori danesi di tutti i tempi nonch\u00e9 uno dei pi\u00f9 forti e completi di sempre, Laudrup, figlio d'arte, emerse nelle squadre locali di e , per poi inanellare nel corso della carriera numerose affermazioni con club blasonati come , , e , vincendo sette campionati nazionali \u2014 uno in Italia, cinque in Spagna e uno nei Paesi Bassi \u2014, una Coppa dei Campioni, una Coppa Intercontinentale, una Supercoppa UEFA, due Coppe di Danimarca, due Coppe del Re, una KNVB beker e una Supercoppa di Spagna.\nCon la nazionale danese, con cui ha trionfato nella FIFA Confederations Cup 1995, conta 104 gare e 37 reti, che lo rendono, rispettivamente, quinto e sesto assoluto nella classifica \"all time\". Tra nazionale e squadre di club realizz\u00f2 da professionista 172 gol in 608 partite ufficiali.\nA livello individuale \u00e8 stato insignito di numerosi riconoscimenti in campo internazionale, che resero il giocatore pi\u00f9 decorato nella storia del suo Paese. Venne premiato per due volte consecutive calciatore danese dell'anno e miglior giocatore della Liga, oltre a essere introdotto nella \"hall of fame\" del calcio danese. Nel 1992 gli fu assegnato il Premio Don Bal\u00f3n, titolo destinato al miglior giocatore militante nel massimo campionato spagnolo conferito dalla rivista omonima; nel 1999 \u00e8 stato nominato miglior giocatore straniero della Liga dei precedenti 25 anni.\nNel 2000 venne insignito all'Ordine del Dannebrog, un titolo cavalleresco danese conferitogli dalla regina Margherita II. Nel 2005, per celebrare il proprio 50\u00ba anniversario, la UEFA invit\u00f2 ogni Federazione nazionale a essa affiliata di indicare il proprio miglior giocatore dell'ultimo mezzo secolo: la scelta della Federazione danese ricadde su Michael Laudrup, designato quindi Golden Player dalla UEFA. L'anno seguente venne quindi nominato ufficialmente miglior calciatore danese di sempre.\nNel 2010 la Federazione Internazionale di Storia e Statistica del Calcio lo ha collocato al 55\u00ba posto nella sua lista dei migliori calciatori del XX secolo, mentre nel 2014 il quotidiano \"Marca\" lo inser\u00ec nell'undici ideale nella storia del Real Madrid. Occupa la 59\u00aa posizione nella lista dei calciatori pi\u00f9 forti del XX secolo stilata da \"World Soccer\".\nBiografia.\nNato a Frederiksberg, una cittadina completamente inglobata nell'area urbana di Copenaghen, Michael Laudrup fa parte di una famiglia di calciatori professionisti: suo padre Finn gioc\u00f2 in nazionale maggiore dal 1967 al 1979; due suoi figli, Mads e Andreas, hanno giocato nelle varie nazionali giovanili e nella massima serie danese, e suo fratello Brian, infine, ha avuto anch'egli una carriera professionistica (divenne campione d'Europa con la Danimarca nel 1992).\nCaratteristiche tecniche.\nGiocatore.\nMichael Laudrup era un giocatore di talento e fantasia, molto veloce ed elegante, conosciuto per i suoi morbidi tocchi di palla, moderno nella concezione del gioco. Indicato come l'archetipo del \"playmaker\" di centrocampo, di cui \u00e8 ritenuto uno degli interpreti pi\u00f9 forti e versatili di sempre, il suo raggio d'azione era sconfinato. Operava praticamente ovunque: sebbene i suoi fondamentali fossero essenzialmente di natura offensiva, era facilmente schierabile come regista di centrocampo, ala destra o sinistra \u2014 grazie alle sue ottime progressioni su entrambe le fasce, sostenute da scatti fulminei \u2014, trequartista o seconda punta, ruolo quest'ultimo ricoperto con successo a inizio carriera nel .\nFantasista dotato di creativit\u00e0, intelligenza, visione di gioco, abilit\u00e0 nei passaggi, negli assist, e di rara tecnica individuale, era una pedina impellente in fase di impostazione dove offriva il meglio di s\u00e9 alla squadra e recuperava palloni, spesso con duri \"tackle\" o negli uno-contro-uno, dimostrando grande grinta, qualit\u00e0, spirito di sacrificio e tenacia. Seppur sorretto da un fisico non imponente, era un centrocampista combattivo, autore di giocate di pregevole fattura nonch\u00e9 di tempestive incursioni in area di rigore. Altre sue peculiarit\u00e0 erano il dribbling nello stretto, la facilit\u00e0 nel saltare l'uomo, un tiro potente con ambo i piedi e la correttezza agonistica, tanto da non aver mai ricevuto un cartellino rosso in tutta la sua carriera; questo lo rese un giocatore molto apprezzato da arbitri e allenatori. Inoltre, Laudrup \u00e8 noto per essere stato uno dei primi esecutori della \"croqueta\", un particolare tipo di dribbling consistente nello spostare il pallone nel modo pi\u00f9 veloce possibile da un piede all'altro, effettuato sia da fermo sia in corsa.\nParagonato agli esordi al connazionale Preben Elkj\u00e6r Larsen, difettava per\u00f2 in risolutezza a inizio carriera, tanto che Michel Platini lo defin\u00ec \u00abil miglior giocatore del mondo, in allenamento\u00bb; dopo il passaggio al Barcellona, ha spesso ricevuto lodi unanimi dalla stampa specializzata e da calciatori di statura mondiale. Per via della sua levatura rispetto ad altri giocatori suoi connazionali (incluso il fratello Brian), le sue movenze palla al piede e il comportamento in campo, fu soprannominato \"Il Principe di Danimarca\".\nAllenatore.\nTecnico dal grande carisma e forte personalit\u00e0, come assistente del commissario tecnico Morten Olsen la si schierava abitualmente con il modulo 4-2-3-1, con le ali che partecipavano attivamente alla manovra offensiva della squadra. L'esperienza in nazionale lo spinse a replicare tale schema di gioco durante la sua successiva parentesi al , coltivando una tattica basata su passaggi corti e schieramento d'attacco sulla trequarti avversaria. Continu\u00f2 ad attuare moduli come il 4-3-3 o il 4-2-4 sino alla finale della Coppa del Re con il (persa contro il ), mentre allo dovette abbandonare tali moduli per via del ricorrente stile di gioco in Russia.\nNel 2012, con l'approdo sulla panchina dello , Laudrup si smarc\u00f2 dai precedenti dettami di gioco del club gallese sotto Brendan Rodgers \u2014 il quale era solito schierare la squadra con un 4-3-3 in cui i centrali di difesa spingevano quando in possesso palla, mentre i centrocampisti si trovavano a stretto contatto con le punte. Con l'arrivo del danese, l'organico dei \"Jacks\" si adatt\u00f2 a un innovativo 4-3-2-1 che puntava essenzialmente su un gioco di velocit\u00e0 e molto tecnico; nei suoi anni a Swansea Laudrup strinse contratti con diversi giocatori provenienti dal campionato spagnolo, amalgamandoli con il resto della squadra e ottenendo discreti risultati dal punto di vista tattico e realizzativo.\nCarriera.\nGiocatore.\nClub.\nInizi in patria: Br\u00f8ndby e KB.\nInizi\u00f2 a giocare molto presto, nelle giovanili del , il club nel quale militava suo padre. Quando Finn Laudrup divenne giocatore-allenatore del nel 1973, si port\u00f2 dietro i suoi due figli Michael e Brian. Michael segu\u00ec poi suo padre nel di Copenaghen, squadra della prima divisione danese, nel 1976.\nNel 1981, a 17 anni, esord\u00ec in prima squadra con il KB e nella stagione successiva torn\u00f2 al Br\u00f8ndby, squadra con la quale esord\u00ec nella massima serie danese, in un match contro il di Odense, battuto 7-1 con una doppietta del debuttante Laudrup.\nItalia: Lazio e Juventus.\nLa stagione 1982 gli valse il titolo di calciatore danese dell'anno, fino ad attirare le attenzioni degli italiani della che prima opzionarono e poi acquistarono il giocatore, nell'estate 1983, \nTuttavia per questioni regolamentari della Serie A del tempo, avendo gi\u00e0 in organico gli stranieri Platini e Boniek, la societ\u00e0 piemontese gir\u00f2 Laudrup in prestito biennale alla , anche per farlo ambientare ai ritmi del campionato italiano. La stagione 1983-1984 si concluse con la salvezza della squadra romana all'ultima giornata, mentre il campionato successivo, se pur non negativo dal punto di vista personale per il danese, vide la retrocessione in Serie B dei biancocelesti. Varie divergenze con gli allenatori avuti a Roma, gli insuccessi raggiunti in campionato e il difficile inserimento nell'ambiente della Capitale, di fatto lo spinsero dopo due anni al ritorno in pianta stabile alla Juventus, nel frattempo divenuta in grado di tesserarlo stante il trasferimento di Boniek alla .\nAttirandosi il nomignolo di \"Michelino\", a Torino divenne subito titolare fisso, emergendo negli anni seguenti come giocatore-emblema del club bianconero nella seconda met\u00e0 degli anni 1980, seppur l'unica stagione di successo sotto la Mole rimase quella d'esordio, 1985-1986, in cui conquist\u00f2 il campionato italiano e la Coppa Intercontinentale: proprio in quest'ultima competizione, vinta 4-2 ai tiri di rigore nella sfida di Tokyo contro l', a poco meno di 10' dalla fine e coi torinesi in svantaggio, Laudrup indovin\u00f2 da posizione molto defilata il tiro che diede ai bianconeri il 2-2, e permise loro di arrivare al vittorioso epilogo dal dischetto al termine del quale divennero per la prima volta campioni del mondo.\nSempre nel 1985 Laudrup fu insignito per la seconda volta del titolo di calciatore danese dell'anno. sicch\u00e9 nel 1989, complice anche una Juventus alle prese con un difficile rinnovamento dopo la fine dell'era di Michel Platini, il giocatore and\u00f2 in scadenza di contratto lasciando l'Italia per gli spagnoli del .\nSpagna: Barcellona e Real Madrid.\nSotto la guida di Johan Cruijff, in Catalogna Laudrup entr\u00f2 a far parte di un celebre \u00ab\"Dream Team\"\u00bb composto negli anni seguenti da stelle del calcio internazionale come il bulgaro Hristo Stoi\u010dkov e il brasiliano Rom\u00e1rio, con il quale vinse 4 edizioni della Primera Divisi\u00f3n (1990-1991, 1991-1992, 1992-1993, 1993-1994), 1 Coppa del Re, 2 Supercoppe di Spagna (1991 e 1992), 1 Supercoppa UEFA e, nel 1992, l'ultima edizione della Coppa dei Campioni, superando la nella finale di Wembley.\nDurante gli anni a Barcellona, in due occasioni (1991 e 1993) fu eletto miglior calciatore straniero del campionato spagnolo. Tuttavia, quando nel 1993 il club acquist\u00f2 Rom\u00e1rio iniziando cos\u00ec il \"turn over\" tra stranieri, il pi\u00f9 sacrificato fu proprio Laudrup; cosa questa confermata dall'esclusione del danese dalla finale della UEFA Champions League 1993-1994, che i \"blaugrana\" persero ad Atene contro il .\nNell'estate 1994 si trasfer\u00ec quindi abbastanza clamorosamente al , eterni rivali dei catalani, con cui nella stagione seguente vinse subito il campionato, divenendo nella circostanza il primo calciatore nella storia a conquistare cinque titoli spagnoli di fila. Nell'annata 1995-1996, l'ultima a Madrid per il danese, i \"blancos\" non furono capaci di difendere il titolo nazionale, mentre in Champions League furono eliminati ai quarti di finale proprio da una ex squadra di Laudrup, la Juventus poi vincitrice dell'edizione.\nUltimi anni: Vissel Kobe e Ajax.\nDopo una stagione passata in Giappone tra le file del , dove realizz\u00f2 6 gol in 15 incontri, nel 1997 torn\u00f2 in Europa per un'ultima stagione nell', con cui vinse nel 1998 il campionato olandese, prima di annunciare il suo ritiro dal calcio al termine dell'imminente in Francia.\nNazionale.\nNel 1980 inizi\u00f2 a giocare nelle varie rappresentative giovanili nazionali, con le quali totalizz\u00f2 complessivamente 25 presenze e 14 gol.\nEsord\u00ec in nazionale maggiore il 15 giugno 1982, giorno del suo diciottesimo compleanno, nella partita giocata a Oslo contro la e terminata 2-1 per i danesi, realizzando una rete all'esordio. La carriera di Laudrup con la maglia della Danimarca dur\u00f2 sedici anni, dal 1982 al 1998.\nGioc\u00f2 i campionati d'Europa di , e ; non partecip\u00f2, invece, causa divergenze con il commissario tecnico danese Richard M\u00f8ller Nielsen, all'edizione di che la Danimarca vinse a sorpresa, da ripescata, e che vide suo fratello Brian laurearsi campione europeo. Prese altres\u00ec parte a due edizioni del campionato del mondo, quelle di e Francia 1998, e alla vittoriosa Coppa re Fahd 1995 in Arabia Saudita (poi riconosciuta retroattivamente quale edizione della FIFA Confederations Cup).\nLa sua ultima partita ufficiale, quando era ormai solo un giocatore a disposizione della nazionale non avendo pi\u00f9 un contratto con squadre di club, fu il 3 luglio 1998 a Nantes, nel quarto di finale del mondiale francese, che vide la Danimarca sconfitta 2-3 dal ; dieci giorni prima Laudrup aveva segnato il suo ultimo gol ufficiale contro la , nel primo turno dell'edizione.\nAllenatore.\nDal 1\u00ba luglio 2000 inizi\u00f2 la sua carriera di allenatore, come vice del commissario tecnico danese Morten Olsen. Rimase sulla panchina della nazionale fino al termine del girone di qualificazione per il , quando venne ingaggiato per guidare il . Con i giallobl\u00f9 vinse una Coppa di Danimarca nel 2003, e nel 2005 riusc\u00ec a conseguire il \"double\" nazionale campionato-coppa. Lasci\u00f2 il Br\u00f8ndby alla fine della stagione 2005-2006, chiusa con un secondo posto in campionato.\nIl 9 luglio 2007 divenne allenatore del , squadra spagnola della Primera Divisi\u00f3n, con cui ha concluso il campionato ottenendo la salvezza. Il 16 maggio 2008 lascia la panchina, e dal successivo 9 settembre pass\u00f2 ad allenare lo , che ha condotto all'ottavo posto nel campionato russo. Iniziata la nuova stagione a marzo 2009, venne esonerato il successivo 16 aprile dopo aver raccolto quattro punti in altrettante partite.\nIl 2 luglio 2010 torna in Spagna, accordandosi con il . Inizi\u00f2 l'avventura alle Isole Baleari affrontando alla sua prima partita il di Jos\u00e9 Mourinho, anche lui alla sua prima partita con i \"blancos\", in un match che si concluse in parit\u00e0 sullo 0-0. La stagione vide i maiorchini dopo qualche risultato negativo nei mesi finali, salvarsi all'ultima giornata. Il 28 settembre 2011 si dimise a causa di contrasti con il vicepresidente del club.\nIl 15 giugno 2012 venne ingaggiato dallo . Il 24 febbraio 2013 guid\u00f2 i gallesi alla vittoria della loro prima Coppa di Lega, grazie al 5-0 inflitto nella finale del Wembley Stadium al , ottenendo cos\u00ec la qualificazione all'Europa League; in campionato la squadra si piazz\u00f2 al nono posto, mentre nella Coppa d'Inghilterra venne eliminata al terzo turno dall' alla ripetizione. La stagione successiva lo Swansea City venne subito estromesso al terzo turno della Coppa di Lega dal . Il 4 febbraio 2014, nonostante il passaggio della fase a gironi di Europa League, e quello al terzo turno della Coppa d'Inghilterra, Laudrup venne sollevato dall'incarico in seguito alla sconfitta per 0-2 sul campo del e ai risultati negativi maturati nella seconda parte di stagione (una sola vittoria tra dicembre e gennaio); il successivo 23 maggio trov\u00f2 l'accordo per la rescissione contrattuale.\nIl 1\u00ba luglio 2014 venne ingaggiato dai qatarioti del . Al primo anno vinse subito la Qatar Stars League, e raggiunse la finale della Qatar Crown Prince Cup persa contro l'. Nonostante un fresco rinnovo contrattuale, il 18 giugno 2015 lasci\u00f2 la panchina della squadra. Il 26 settembre 2016 venne nominato allenatore dell', in sostituzione di Jorge Fossati passato alla guida del .\nStatistiche.\nTra club, nazionale maggiore e giovanili Laudrup ha giocato globalmente 608 partite, in cui ha segnato 172 reti, alla media di 0,28 gol a partita.\nStatistiche da allenatore.\nClub.\n\"Statistiche aggiornate al 13 maggio 2018\". In grassetto le competizioni vinte.\nRiconoscimenti.\nNel 2011 \u00e8 stato ammesso nella Hall of fame del calcio danese."}
{"id": "313034", "revid": "125354698", "url": "https://it.wikipedia.org/wiki?curid=313034", "title": "Truppe ausiliarie dell'esercito romano", "text": "Le truppe ausiliarie (\u201cTruppe d'appoggio\u201d, in latino auxilia) furono un corpo dell'esercito romano reclutato fra le popolazioni sottomesse di \"peregrini\", ovvero non ancora in possesso della cittadinanza romana.\nStoria.\nLe truppe alleate (\"socii\") in epoca repubblicana.\nGli alleati di Roma (dal latino Socii) cominciarono molto presto, nella storia di Roma repubblicana a giocare una parte rilevante nelle campagne annuali delle guerre su grande scala. Essi erano obbligati a fornire contingenti di fanti pari a quelli dei legionari (per un totale di due legioni di 4.200/5.000 fanti ciascuna), e di cavalieri tre volte superiori (pari a 900 cavalieri). Queste unit\u00e0 militari erano chiamate \"Alae\", proprio perch\u00e9 erano poste alle \"ali\" dello schieramento romano.\nSappiamo, inoltre, sempre da Polibio, che se ai cavalieri romani erano date razioni mensili per sette medimni di orzo e due di grano (che il questore detraeva poi dallo \"stipendium\"), agli alleati (\"socii\") invece erano dati gratuitamente un medimno ed un terzo di frumento e cinque di orzo al mese.\nLa grande capacit\u00e0 tattica di Annibale aveva messo in crisi l'esercito romano. Le sue manovre imprevedibili, repentine, affidate soprattutto alle \"ali\" di cavalleria cartaginese e numidica, avevano distrutto numerosi eserciti romani accorrenti, anche se superiori nel numero dei loro componenti, come era avvenuto soprattutto nella battaglia di Canne dove perirono 50.000 Romani. Questo port\u00f2 ad una rielaborazione della tattica legionaria, ma soprattutto all'impiego di contingenti di cavalleria di regni alleati, come avvenne con Scipione Africano nella battaglia di Zama del 202 a.C., dove l'esercito romano (unitamente a 4.000 cavalieri alleati numidi, comandati da Massinissa) riusc\u00ec a battere in modo definitivo le forze cartaginesi di Annibale. A questi contingenti di cavalleria furono aggregati anche altre tipologie di combattenti dell'area mediterranea, i quali avevano sviluppato dei metodi di attacco particolari, come gli arcieri orientali o cretesi, i frombolieri delle isole Baleari (come successe anche durante la conquista della Gallia). Del resto contro le agili trib\u00f9 montane e contro le fanterie leggere, i legionari erano troppo lenti ed impacciati. L'esigenza del Romani di dotarsi di questi corpi specializzati e di questi metodi di combattimento divenne fondamentale soprattutto a partire dalle guerre puniche.\nNon era sempre possibile ottenere le abilit\u00e0 richieste da parte del cerchio degli alleati accettati ed a volte divenne necessario assumere dei mercenari. La riforma militare di Gaio Mario introdusse un nuovo concetto: tutte le forze straniere, qualunque fosse la loro condizione, divennero \"auxilia\", ovvero truppe sussidiare ai cittadini legionari. Con estensione del dominio ed influenza di Roma su pi\u00f9 popolazioni, essa fu in grado di richiedere truppe ai paesi conquistati e cos\u00ec aumentarono le varie specializzazioni delle truppe ausiliarie.\nA maggior ragione in seguito alla guerra sociale degli anni 91-88 a.C., il fatto di aver conferito a tutte le popolazioni dell'Italia antica la cittadinanza romana, non fece altro che eliminare le cosiddette \"Alae\" di \"socii\" (costituite da fanti e cavalieri). Fu, pertanto, una necessit\u00e0 crescente quella di impiegare formazioni di fanteria \"leggera\" e di cavalleria \"ausiliaria\" presa dagli stati clienti o alleati (fuori dai confini italici), tanto pi\u00f9 che con la riforma di Gaio Mario gli \"equites legionis\" erano stati soppressi. Non \u00e8 un caso che Gaio Giulio Cesare, abbia a pi\u00f9 riprese cominciato ad utilizzare contingenti di cavalieri di popolazioni alleate nel corso della conquista della Gallia. Reclut\u00f2 tra le sue fila soprattutto Galli e Germani, inquadrando queste nuove unit\u00e0 sotto decurioni romani, con grado pari a quello dei centurioni legionari ed un \"praefectus equitum\". La stessa cosa avvenne anche nel corso della guerra civile che segu\u00ec tra Cesare e Pompeo degli anni 49-45 a.C.\nIn sostanza tutti gli ausiliari del tardo periodo Repubblicano eran arruolati di volta in volta, per la durata delle varie campagne, per mezzo di leve militari eseguite direttamente nei territori sottomessi a Roma, oppure venivano forniti in blocco dai capi delle trib\u00f9 alleate (o \"Clienti\"). In questo secondo caso venivano retribuiti dai loro capi con paghe che non conosciamo, ma che certo erano molto inferiori a quelle dei legionari.\nIn battaglia il valore degli ausiliari era molto variabile e non sempre si poteva farvi affidamento. Le scariche delle loro frecce o i proiettili delle loro fionde furono utilizzati per coprire le avanzate della fanteria \"pesante\" legionaria o la \"carica\" della cavalleria. In Britannia, ad esempio, servirono a coprire lo sbarco dei legionari di Cesare, mentre ad \"Uxellodunum\" (nel 51 a.C.) arcieri e frombolieri impedirono ai Galli assediati di rifornirsi d'acqua. Spesso gli ausiliari partecipavano a scaramucce e ad operazioni di pattuglia, oppure erano inviati in missioni di vettovagliamento, di saccheggio, di rappresaglia. In certi schieramenti rinforzavano gli effettivi delle legioni.\nLa riorganizzazione augustea.\nAugusto, dopo la battaglia di Azio del 31 a.C., si vide costretto a decidere non soltanto quante legioni dovessero essere trattenute in servizio, ma anche quante truppe di \"auxilia\" fosse necessario inquadrare permanentemente nell'esercito. I loro reparti erano sottoposti al legato della legione pur rimanendo nettamente distinti da questa.\nGli \"auxilia\" costituivano la seconda componente fondamentale dell'esercito. In base al grado di specializzazione delle forze legionarie ed ai loro limiti tattici, \u00e8 chiaro che gli \"auxilia\" non erano solo delle forze aggiuntive, ma complementari rispetto alle legioni (cavalleria \"leggera\" o \"pesante\", arcieri \"a piedi\" o a cavallo, e \"fanteria leggera\"). Probabilmente molte di queste unit\u00e0 non esistevano prima della battaglia di Azio, ma i nomi di alcuni squadroni di cavalleria fanno pensare che siano stati reclutati in Gallia dagli ufficiali di Cesare.\nReclutamento.\nGli ausiliari erano reclutati prevalentemente dalle province occidentali come la Gallia, l'Hispania, la Batavia, la Tracia, oltre a quelle d'oltre frontiera come la Germania Magna. Anche il Nord Africa e le province orientali fornivano notevoli contingenti specializzati. \u00c8 Cheesman a fornirci una tabella sulle principali regioni di provenienza degli ausiliari del I secolo.\nNel I secolo, la maggior parte delle truppe ausiliarie fu reclutata tra i romani \"peregrini\" (cittadini di second'ordine). Durante la dinastia Giulio-Claudia, fino al 68, sembra che l'arruolamento di \"peregrini\" sembra sia stato praticato, probabilmente sotto forma di una quota fissa di uomini che avessero raggiunto l'et\u00e0 militare minima in ogni trib\u00f9, a fianco del reclutamento di volontari.\nDalla dinastia dei Flavi, sia le truppe ausiliarie, come le legioni, cominciarono ad essere arruolate in grossa parte tra i volontari, con leva obbligatoria solo in tempi di estrema necessit\u00e0, come durante la conquista della Dacia (101-106). E bench\u00e9 fossero stati arruolati anche giovani 14-enni, la maggior parte del reclutamento (66%) avveniva in una fascia di et\u00e0 compresa tra i 18 ed i 23 anni.\nQuando si procedeva ad arruolare per la prima volta un'unit\u00e0 ausiliaria, normalmente questa stessa unit\u00e0 prendeva il nome dalla trib\u00f9 o popolo nativo a cui apparteneva. Nel periodo Giulio-Claudio, sembra furono fatti degli sforzi per mantenere l'integrit\u00e0 etnica di queste unit\u00e0, perfino quando le stesse erano dislocate in lontane province. Ma a partire dall'epoca Flavia, il reclutamento avveniva non pi\u00f9 nella regione d'origine, ma in quella dove l'unit\u00e0 era ormai posizionata, diventando quindi col tempo predominante, perdendo cos\u00ec questi reggimenti la loro identit\u00e0 etnica. Il nome dell'unit\u00e0 diventava cos\u00ec una semplice curiosit\u00e0 priva di significato, anche se alcuni dei suoi membri potevano aver ereditato i loro antichi nomi dai suoi veterani. \u00c8 vero anche che in alcuni casi, come per le unit\u00e0 dei Batavi, numerosi diplomi militari ed altre iscrizioni, alcune unit\u00e0 hanno continuato a reclutare i loro effettivi ancora nelle loro zone di origine. E cos\u00ec, per alcune zone particolari, come quelle del limes danubiano (Rezia, Pannonie, Mesie e Dacie), molti elementi di reclutamento rimasero legati alla loro nazione d'origine.\nCirca 50 unit\u00e0 ausiliarie, formate al tempo di Augusto, furono reclutate in modo eccezionale tra cittadini romani. Ci\u00f2 fu dovuto alla grave crisi determinata dalla rivolta dalmato-pannonica del 6-9, che fu descritta dallo storico Svetonio come una della peggiori dai tempi delle guerre puniche. E bench\u00e9 la richiesta di un minimo di ricchezza di epoca Repubblicana fosse stata abbandonata con la riforma mariana, al fine di essere arruolati nella legione, tutti cittadini romani che erano vagabondi, criminali, debitori o liberti, ne erano comunque esclusi. Augusto, per\u00f2, alla disperata ricerca di reclute, fece invece ricorso ad una leva obbligatoria, dopo aver liberato migliaia di schiavi, come non era successo dai tempi della disfatta di Canne di due secoli prima. Ma l'Imperatore trov\u00f2 assolutamente incompatibile il fatto di ammettere tali uomini nelle legioni. Decise cos\u00ec di creare unit\u00e0 separate con questi individui. A queste unit\u00e0 fu cos\u00ec accordato il titolo di \"civium Romanorum\" (= cittadini romani), o \"c.R.\" pi\u00f9 brevemente. Al termine della rivolta dalmato-pannonica, queste coorti rimasero attive e tra le loro file tornarono ad essere arruolati solo \"peregrini\", esattamente come per le altre unit\u00e0 ausiliarie, pur conservando il titolo iniziale di \"c.R.\". Successivamente anche ad altre unit\u00e0 ausiliarie fu aggiunto il titolo di \"c.R.\" per meriti eccezionali, conferendo a tutti i suoi membri la cittadinanza romana.\nA parte le unit\u00e0 di cittadini arruolate da Augusto, i cittadini romani furono reclutati regolarmente tra le \"auxilia\". Molto probabilmente, la maggior parte dei cittadini reclutati tra gli ausiliari erano i figli dei veterani tra gli ausiliari che erano stati affrancati grazie al servizio prestato dei loro padri nell'esercito romano. Molti di loro potrebbero, infatti, aver preferito unirsi ai reggimenti dei loro padri, che rappresentavano per loro una specie di seconda famiglia, piuttosto che arruolarsi nelle legioni, ambiente per loro poco familiare. L'incidenza dei cittadini nella auxilia sarebbe quindi cresciuto costantemente nel tempo fino a quando, dopo la concessione della cittadinanza a tutti i \"peregrini\" del 212 (\"Constitutio antoniniana\"), molte unit\u00e0 ausiliarie divennero prevalentemente, se non esclusivamente, unit\u00e0 di cittadini romani.\n\u00c8 meno evidente il fatto che nelle unit\u00e0 ausiliarie regolari fossero reclutati anche i \"barbari\" (come i Romani chiamavano le persone che vivevano al di fuori dai confini dell'Impero), almeno prima del III secolo. Sebbene sembra che ci\u00f2 sia stato possibile, anche se in misura limitata. Nel terzo secolo, infatti, poche unit\u00e0 ausiliarie avevano chiare connotazioni \"barbariche\", come l'\"Ala I Sarmatarum\", il \"cuneus Frisiorum\" e il \"numerus Hnaufridi\" in Britannia.\nTipologia di unit\u00e0.\nLe truppe ausiliarie, come le legioni, avevano i loro nomi e numeri. Erano composte fin dall'inizio del principato di Augusto, fino a Nerone-Vespasiano, da circa 500 uomini (\"quingenarie\"). Solo in seguito queste unit\u00e0 cominciarono ad raddoppiare il numero degli effettivi fino ai 1.000 armati (\"milliarie\").\nCoorti di sola fanteria (\"cohors peditata\").\nLe coorti di fanteria avevano una struttura molto similare a quelle delle coorti legionarie. Erano inizialmente sottoposte ad un \"praefectus cohortis\" quando erano ancora \"quingenariae\" e formate da \"peregrini\", in seguito ad un \"tribunus militum\" se \"milliariae\" o se costituite da \"cives Romanorum\". Le coorti quingenarie erano composte da 6 centurie di 80 uomini ciascuna, oltre a 6 centurioni (tra cui un centurione \"princeps\") per un totale di 480 fanti, in alcuni casi muniti di armi da lancio (arcieri, frombolieri e lanciatori di giavellotto) per completarsi con la fanteria pesante legionaria.\n\"Alae\" di cavalleria.\nLe \"alae\" di cavalleria inizialmente furono solo \"quingenarie\" (composte cio\u00e8 da 500 armati circa). Erano sottoposte ad un \"praefectus equitum\" (almeno fino a Tiberio) poi ad un \"praefectus alae\". Erano divise in 16 \"turmae\" da 32 uomini (comandate ciascuna da 16 decurioni, tra cui un decurione \"princeps\"), per un totale di 512 cavalieri. Fornivano alle legioni truppe di ricognizione e di inseguimento, oltre a costituire elemento d'urto sui fianchi dello schieramento nemico.\nCoorti miste di fanteria e cavalleria (\"cohors equitata\").\nLe coorti miste o \"equitatae\", erano anch'esse inizialmente solo \"quingenarie\". Di loro abbiamo notizia fin dal principato di Augusto, da un'iscrizione rinvenuta a Venafro nel Sannio. Si caratterizzavano dalle normali coorti ausiliarie per essere unit\u00e0 militari miste. Erano formate da 6 centurie di 80 fanti ciascuna (secondo Giuseppe Flavio da 6 centurie di 100 fanti) e 4 \"turmae\" di cavalleria di 32 cavalieri ciascuna, per un totale di 480 fanti e 128 cavalieri. L'origine, come abbiamo visto sopra, risalirebbe al tipico modo di combattere dei Germani, descritto da Cesare nel suo De bello Gallico.\nUnit\u00e0 speciali.\nDurante il periodo repubblicano le unit\u00e0 specializzate, utilizzate dall'esercito romano, erano di tre tipologie: i frombolieri delle Baleari, gli arcieri Cretesi e la cavalleria leggera dei Numidi. Queste unit\u00e0 continuarono ad essere utilizzate anche nei secoli successivi.\nLanceri, armati in modo \"pesante\".\nSi trattava dei cosiddetti \"equites cataphractarii\" o semplicemente \"cataphractarii\", erano la cavalleria pesante dell'esercito romano. Queste unit\u00e0 furono create, copiando unit\u00e0 nemiche dei Sarmati e dei Parti, per contrastarle. Furono gli unici cavalieri che non facevano parte di una particolare squadra di esploratori, ma erano un corpo ben distinto di cavalleria (pu\u00f2 essere considerato il primo esistente del genere). I catafratti di epoca romana erano armati con una lancia a due punte (\"contus\") e una spada leggermente pi\u00f9 lunga del gladio in dotazione ai legionari (la \"spatha\"). Avevano un elmo con pennacchio e con apertura a visiera. La loro corazza proteggeva anche braccia e gambe (si trattava di una evoluzione della \"lorica squamata\").\nLe prime unit\u00e0 di catafratti introdotte nell'esercito romano, furono create da Adriano. Si trattava ad esempio dell'\"Ala I Gallorum et Pannoniorum catafractaria\", formata da Sarmati Roxolani,\nCavalleria leggera.\nDalla seconda guerra punica fino al III secolo d.C., il grosso della cavalleria \"leggera\" tra le \"auxilia\" romane (a parte quelle unit\u00e0 montate di arcieri siriani), fu fornito per lo pi\u00f9 dalle province romane del Nord-Africa di Africa proconsolare e Mauretania Cesariense. Erano perci\u00f2 conosciuti come \"equites Numidarum\" e \"equites Maurorum\". Sulla Colonna di Traiano i cavalieri mauri sono rappresentati con lunghi capelli, in sella ai loro cavalli, piccoli ma resistenti, senza sella, con un giro semplice di corda intrecciata al collo per controllarli. Non indossano armature, portano solo un piccolo scudo rotondo di cuoio. Le loro armi non possono essere individuate a causa dell'erosione della pietra, ma sappiamo da Tito Livio che disponevano di alcuni corti giavellotti.\nSi trattava di un corpo di cavalleria molto veloce nella manovra tattica, venendo impiegati soprattutto per colpire rapidamente il nemico e ritirarsi altrettanto rapidamente, lanciando i loro giavellotti. Erano anche impiegati con compiti di perlustrazione, avanguardia, agguati, ma erano estremamente vulnerabili nel combattimento \"corpo a corpo\". Non \u00e8 molto chiaro quanto di queste forze fossero usate come reparti regolari di \"auxilia\" e quanti tra i \"foederati\". Poi nel III secolo apparvero nuove unit\u00e0 di cavalleria leggera, apparentemente reclutate lungo le province danubiane, chiamate \"equites Dalmatae\". Poco si sa di queste unit\u00e0, sebbene ce ne fossero numerose durante tutto il IV secolo, come ci tramanda la \"Notitia Dignitatum\".\nTruppe su cammelli o dromedari.\nUn'unit\u00e0 di \"dromedarii\" \u00e8 attestata dal II secolo. Si trattava dell\"'ala I Ulpia dromedariorum milliaria\" in Siria.\nArcieri.\nSappiamo di un discreto numero di unit\u00e0 ausiliarie di arcieri (almeno 32, nel II secolo), denominate dai Romani \"sagittariorum\" o \"sagittarii\" (da \"sagitta\" = freccia). Queste 32 unit\u00e0 (4 delle quali erano certamente milliarie) potevano contare una forza pari a 17.600 arcieri. Servivano in tutte le tipologie di unit\u00e0: dalle \"Alae\" di cavalleria, alle \"coorti equitatae\" e \"peditatae\". Ovviamente non sappiamo se tutti i membri di queste unit\u00e0 \"sagittariorum\" fossero arcieri, o solo una parte di essi.\nDa circa il 218 a.C., gli arcieri dell'esercito repubblicano erano virtualmente tutti mercenari, provenienti dall'isola di Creta, che aveva una lunga tradizione. Nel corso della tarda Repubblica (88-30 a.C.) e poi in et\u00e0 augustea, Creta fu gradualmente sostituita da corpi di arcieri provenienti da altre province appena costituite, regioni con forti tradizioni nel tiro con l'arco. Tra queste si ricordano la Tracia, Anatolia e, soprattutto, la Siria. Dei 32 reparti di \"Sagittarii\" della met\u00e0 del II secolo, 13 provenivano dalla Siria, 7 dalla Tracia, 5 dall'Anatolia e solo 1 da Creta, mentre le restanti 6 avevano origini incerta.\nConosciamo, inoltre, tre differenti tipo di arcieri, rappresentati sulla Colonna di Traiano:\nIl primo tipo era quasi certamente proveniente da Siria e Anatolia; il terzo era di tipo tracio. Aggiungiamo che gli archi standard usati dalle \"auxilia\" romane erano archi compositi, ricurvi, sofisticati, compatti e armi molto potenti.\nFrombolieri.\nDa circa il 218 a.C., i frombolieri dell'esercito repubblicano erano virtualmente tutti mercenari, provenienti dalle isole delle Baleari, che avevano una lunga tradizione, fin dall'epoca preistorica. Non sappiamo per\u00f2 se durante il periodo imperiale, queste unit\u00e0 di frombolieri delle Baleari avessero continuato ad esistere o se fossero stati man mano sostituiti da altre unit\u00e0 di altre regioni, come avvenne per gli arcieri di Creta. Durante il principato non sono menzionate unit\u00e0 di questo tipo, almeno epigraficamente. Resta per\u00f2 un dato di fatto che unit\u00e0 di questo tipo sono state rappresentate sulla Colonna di Traiano, senza armatura, con una tunica corta, una borsa per tenere i loro colpi (\"glandes\").\nEsploratori.\nGli \"exploratores\" (dal latino \"explorare\" = scoprire) o \"speculatores\" rappresentavano una sorta di sistema di spionaggio di epoca romana. Ne conosciamo un paio di queste unit\u00e0 (\"numeri exploratorum\") attive nel III secolo in Britannia (a \"Habitanco\" e \"Bremenio\").\nGerarchia interna alle unit\u00e0 ausiliarie e \"cursus honorum\".\nTutte queste unit\u00e0 ausiliarie erano comandate da un prefetto (\"praefectus cohortis\" il comandante di fanteria, e \"praefectus equitum\" quello della cavalleria), spesso capo trib\u00f9 o \"primus pilum\" di legione, tranne nel caso di coorti di cittadini romani. In quest'ultimo caso il comandante era un \"tribunus militum\" (dell'ordine equestre). Gli ausiliari erano reclutati sia fra coloro che non avevano la cittadinanza romana (nelle province meno romanizzate), sia fra cittadini romani volontari (in questo caso i soldati erano equiparati ai legionari).\nGli ufficiali subordinati come i \"decuriones\" delle \"turmae\" di cavalleria ed i \"centurioni\" delle coorti, erano cittadini romani che potevano in seguito aspirare ad essere promossi alla carica di \"centurioni di legione\".\nOra in una prospettiva di una \"carriera\" militare tra le milizie ausiliarie, al primo gradino c'era:\nDurata servizio, paga e congedo.\nAugusto riordin\u00f2 anche il sistema d'arruolamento offrendo loro, una volta reclutati in servizio permanente e non pi\u00f9 solo in occasione di campagne militari, una paga quadrimestrale ed un equipaggiamento uniforme, pari a circa un terzo di quanto percepiva un legionario. La paga (\"stipendium\") di un cavaliere di \"Ala\" si aggirava attorno ai 250 denari, mentre quella di un cavaliere di \"coorte equitata\" attorno ai 150/200 denari. In sostanza gli \"equites alares\" (cavalieri di \"Ala\") erano i pi\u00f9 pagati. Dopo di loro c'erano gli \"equites cohortales\" (cavalieri di una coorte equitata) ed infine i fanti di una coorte peditata. Qui sotto una tabella riassuntiva degli stipendi dei militari che servirono negli \"auxilia\" romani, sulla base dei calcoli effettuati da alcuni studiosi moderni e dei pochi elementi letterari dell'epoca:\nAugusto stabil\u00ec, inoltre, che rimanessero di stanza nella loro regione di reclutamento per un periodo di 25 anni, e al momento del congedo (\"honesta missio\") ottenevano:\nModifiche successive all'ordinamento augusteo (I e II secolo).\nUnit\u00e0 \"quingenarie\" e \"milliarie\".\nA partire dalla dinastia dei Flavi, furono introdotte per prime le unit\u00e0 ausiliarie \"milliariae\", ovvero composte da circa 1.000 armati (create \"ex novo\" oppure incrementandone gli armati da una preesistente \"quingenaria\") in tutte le loro tipologie: dalle \"cohortes peditatae\", a quelle \"equitatae\" fino alle \"alae\" di cavalleria (quest'ultima considerata l'\"\u00e9lite\" dell'esercito romano).\nLa tabella qui sotto riporta la consistenza numerica e la gerarchia interna alle principali unit\u00e0 ausiliarie nel II secolo, compresa quella relative alle unit\u00e0 di cavalleria o mista di fanti e cavalieri.\nI \"numeri\".\nVerso la fine del I secolo d.C. (sotto Domiziano o Traiano) si crearono i \"numeri\" (o \"cunei\" se formati da cavalieri), cio\u00e8 quei reparti militari la cui consistenza non superava le 500 unit\u00e0. Si trattava di un insieme di soldati non romani, che continuarono a conservare le loro caratteristiche etniche. Ci\u00f2 permetteva di arruolare facilmente elementi barbarici, i quali, all'interno dell'esercito romano, continuavano a conservare la propria lingua, la propria uniforme, le proprie armi, il proprio modo di combattere. Alla fine diventarono loro le vere truppe ausiliarie. Fu infatti dal III secolo in poi, con l'unificazione civile di tutti gli abitanti dell'Impero, grazie alla \"Constitutio Antoniniana\" dell'imperatore Caracalla, che la differenza di rango tra legioni e \"auxilia\" divenne obsoleta.\nArmi, armature e indumenti.\nVa premesso che, poich\u00e9 le unit\u00e0 ausiliarie erano costituite con elementi prelevati da province assai diverse tra loro, le loro armature, indumenti ed armi erano spesso differenti tra di loro.\nErano armati alla leggera ed erano un corpo di lancieri, atti a proteggere i fianchi dei pi\u00f9 pesantemente armati legionari, con uno scudo ovale ed una lancia.\nPaga e donativa nel I e II secolo.\nIl primo aumento della paga in epoca imperiale fu all'epoca di Domiziano, il quale la increment\u00f2 di un quarto, portando cos\u00ec il compenso annuo a 333 denari per un cavaliere d'\"ala\" e a 200/266 denari per un cavaliere di \"cohors equitata\".\nDimensione e disposizione delle \"auxilia\" lungo il \"limes\" (I e II secolo).\n\u00c8 certo che durante il suo principato le truppe romane erano appoggiate da un numero considerevole di unit\u00e0 ausiliarie. Sappiamo, infatti, che furono impiegate per sedare la rivolta in Pannonia del 6-9 d.C., non meno di 70 \"cohortes\" di fanteria e 14 \"alae\" di cavalleria, pari ad un contingente ausiliario di circa 50.000 armati, a sua volta equivalente al numero di legionari impiegati (10 legioni di 5.000 armati ciascuna).\nDa questa affermazione si suppone che il numero totale di ausiliari sotto le armi, durante il principato di Augusto, fosse pari al numero di legionari (28 legioni da circa 5.000 armati l'una) = a 150.000 armati ciascuno.\nCi sono alcune discrepanze su due recenti analisi delle truppe ausiliarie dell'esercito romano, tra Spaul (2000) e Holder (2003), sul numero complessivo di unit\u00e0 presenti lungo il limes romano attorno alla met\u00e0 del II secolo come segue:\nLa differenza di 40 unit\u00e0 e circa 40.000 effettivi \u00e8 dovuta principalmente a:\nQui di seguito indichiamo l'analisi effettuata da Holder:\nElenco delle unit\u00e0 ausiliarie.\nPer un elenco dettagliato di tutte le unit\u00e0 (coorti peditatae, equitatae ed Ali di cavalleria):"}
{"id": "313035", "revid": "125673273", "url": "https://it.wikipedia.org/wiki?curid=313035", "title": "Ukiyo-e", "text": "L \u00e8 un genere di stampa artistica giapponese su carta, impressa con matrici di legno, nata e sviluppatasi durante il periodo Edo, tra l'inizio del XVII e la fine del XIX secolo. Tali stampe eseguite tramite la xilografia, inizialmente furono monocromatiche, e in seguito vennero realizzate quelle a colori.\nSignificato.\n\"Ukiyo\", che significa \"mondo fluttuante\", si riferisce all'impetuoso e dinamico contesto culturale e socioeconomico formatosi nelle citt\u00e0 di Edo (oggi Tokyo), \u014csaka e Ky\u014dto, scaturito dall'emergere proprio in quel periodo d'un ceto sociale del tutto nuovo rispetto a ci\u00f2 che ne aveva costituito il tessuto sociale fino ad allora, vale a dire il \"ch\u014dnin\" (\u753a\u4eba? \"cittadino\"), figura equiparabile, pur con tutte le dovute differenze del caso, a quello della borghesia europea del secolo. \nLa stessa parola, nel suo indicare la rappresentazione di queste realt\u00e0 urbane inedite, potrebbe trattarsi dunque anche di un'allusione scherzosa al termine omofono della tradizione buddista zen, ossia il ciclo continuo di morte e rinascita a cui gli esseri umani sarebbero condannati ed al quale dovrebbero, al fine di conseguire il nirvana, scampare rifuggendo dalle passioni e dai beni materiali.\nQuesta tecnica artistica divenne molto popolare a Edo durante la seconda met\u00e0 del XVII secolo a partire dalle opere monocromatiche di Hishikawa Moronobu (circa 1670). All'inizio, si utilizzava soltanto inchiostro cinese, in seguito alcune stampe vennero colorate a mano con dei pennelli, ma nel XVIII secolo Suzuki Harunobu svilupp\u00f2 la tecnica della stampa policromatica per produrre \"nishiki-e\".\nRaffigurazioni.\nGli ukiyo-e non erano costosi perch\u00e9 erano prodotti in massa ed erano pensati principalmente per gli abitanti della citt\u00e0 che non potevano permettersi dei veri dipinti. Alle origini, il soggetto principale degli ukiyo-e era la vita della citt\u00e0, in particolare le attivit\u00e0 e le scene dei quartieri dei divertimenti: belle cortigiane, grossi lottatori di sumo e attori famosi erano ritratti mentre svolgevano il loro lavoro. In seguito divennero popolari anche i paesaggi, mentre non apparvero quasi mai soggetti politici e di altre classi sociali all'infuori di quelle pi\u00f9 basse (composte appunto da cortigiane, lottatori di sumo e attori). Il sesso non era un vero e proprio tema a s\u00e9, anche se comparve spesso in queste stampe. Gli artisti e gli editori erano talvolta sottoposti a sanzioni per queste stampe sessualmente esplicite, dette \"shunga\".\nStoria.\nLa storia dell'ukiyo-e comprende essenzialmente due periodi storici: il periodo Edo, che comprende gli ukiyo-e dalle origini fino al 1867 circa, quando inizi\u00f2 l'era Meiji e dur\u00f2 fino al 1912. Il periodo Edo fu essenzialmente un periodo di calma e costitu\u00ec l'ambiente ideale per lo sviluppo dell'arte in questa forma commerciale, mentre il periodo Meiji fu caratterizzato da nuove influenze dovute all'apertura del Giappone all'Occidente.\nLe radici dell'ukiyo-e possono essere ritrovate nell'urbanizzazione che ebbe luogo nel tardo XVI secolo, che port\u00f2 allo sviluppo di una classe di commercianti e artigiani che cominciarono a scrivere e a dipingere degli \"ehon\" (\u7d75\u672c, libri di immagini, cio\u00e8 storie illustrate) o dei romanzi come \"Storia di Ise\" (\"Ise-monogatari\", 1608) di Honami Koetsu. Gli ukiyo-e vennero spesso utilizzati come illustrazioni per questi libri, ma in seguito divennero indipendenti, stampati su un foglio singolo come cartoline, kakemono, o poster per il teatro kabuki. Erano ispirati inizialmente ad opere e racconti cinesi. Molte di queste storie narravano la vita e la cultura della citt\u00e0, oppure erano vere e proprie guide: erano ampiamente diffusi grazie alla loro natura commerciale. Hishikawa Moronobu, che gi\u00e0 utilizzava la stampa policromatica, divenne molto influente in campo artistico dopo il 1670.\nA met\u00e0 del XVIII secolo, la tecnica della stampa si era evoluta tanto da permettere delle stampe tutte colorate, dette nishiki-e, e le ukiyo-e pi\u00f9 famose erano state create in questo periodo: Utamaro, Hokusai, Hiroshige, Bunch\u014d e Sharaku furono gli artisti pi\u00f9 importanti di questo periodo. Con l'influenza dell'arte europea, venne introdotta le prospettiva ed altri concetti. Le opere di Katsushika Hokusai raffigurano principalmente paesaggi e natura. Le sue \"36 vedute del monte Fuji\" (\u5bcc\u5dbd\u4e09\u5341\u516d\u666f, Fugaku sanjurokkei) vennero pubblicate intorno al 1831. Anche Ando Hiroshige e Utagawa Kunisada pubblicarono molte opere a tema naturale.\nNel 1842, in seguito alle riforme Tenpo, le immagini di cortigiane, geisha e attori (come \"onnagata\") vennero bandite. Questi soggetti, quando vennero permessi di nuovo, conobbero ancora della popolarit\u00e0.\nDurante l'Era Kaei (1848\u20131854), arrivarono in Giappone molti mercantili stranieri: il cambiamento culturale che ne segu\u00ec pu\u00f2 essere riscontrato negli ukiyo-e di quel periodo.\nIn seguito alla Restaurazione Meiji del 1868, il Giappone si apr\u00ec alle importazioni dall'Occidente, tra cui la fotografia e le tecniche di stampa. I colori naturali vegetali usati negli ukiyo-e vennero sostituiti da tinture chimiche all'anilina importate dalla Germania. Anche se gli ukiyo-e vennero in gran parte rimpiazzati dalla fotografia e passarono di moda in Giappone durante il \"bunmei-kaika\" (\u6587\u660e\u958b\u5316, occidentalizzazione del Giappone durante l'inizio del periodo Meiji), divennero fonte di ispirazione in Europa per l'Art nouveau per gli impressionisti, e altri artisti come Van Gogh, Degas e Klimt. Questa influenza \u00e8 stata chiamata Giapponismo.\nLe prime opere storiche e critiche complete sull'ukiyo-e provenivano dall'Occidente, da Ernest Fenollosa, professore di filosofia all'Universit\u00e0 Imperiale di Tokyo dal 1878 e Commissario delle Belle Arti per il governo giapponese da allora 1886.\nNel XX secolo, durante i periodi Taish\u014d e Showa l'ukiyo-e torn\u00f2 di moda con i movimenti \"Shin-hanga\" e \"S\u014dsaku-hanga\", che miravano a differenziarsi dalle forme tradizionali di arte commerciale. Ironicamente le \"shin hanga\" (letteralmente \"nuove stampe\") erano esportate in gran parte negli Stati Uniti. Ispirati dall'impressionismo europeo, gli artisti vi incorporarono elementi occidentali, come gli effetti della luce e l'espressione degli stati d'animo individuali, ma si focalizzarono su temi strettamente tradizionali. L'editore principale fu Sh\u014dzabur\u014d Watanabe, a cui viene attribuita la creazione del movimento. Artisti importanti furono Shinsui Ito e Kawase Hasui, entrambi nominati Tesoro nazionale vivente dal governo giapponese.\nIl meno conosciuto movimento \"S\u014dsaku-hanga\" (letteralmente \"stampe creative\") segu\u00ec un concetto occidentale di \"arte\" come prodotto della creativit\u00e0 dell'artista, creativit\u00e0 superiore alla manualit\u00e0. Tradizionalmente, nel processo di produzione degli ukiyo-e, il progetto, l'incisione, la stampa ed l'edizione erano indipendenti tra di loro ed eseguiti da persone diverse e fortemente specializzate. Il \"s\u014dsaku hanga\" asseriva che l'artista doveva essere coinvolto in tutti gli stadi della produzione. Il movimento, che venne formalmente stabilito con la formazione della \"Japanese Creatice Print Society\" nel 1918, ebbe un successo inferiore allo \"shin hanga\", dato che i collezionisti occidentali preferivano l'aspetto pi\u00f9 tradizionalmente giapponese di quest'ultimo.\nGli ukiyo-e vengono prodotti ancora oggi, influenzando alcuni campi artistici, come i manga e gli anime.\nTecnica.\nGli ukiyo-e venivano prodotti con il seguente procedimento:"}
{"id": "313037", "revid": "599013", "url": "https://it.wikipedia.org/wiki?curid=313037", "title": "Brian Laudrup", "text": " Con la nazionale danese si \u00e8 laureato campione d'Europa nel 1992.\n\u00c8 stato inserito da Pel\u00e9 nella FIFA 100, la speciale classifica che include i migliori 125 calciatori di ogni epoca ancora viventi.\nNel marzo 2019 viene scelto come ambasciatore per il campionato europeo del 2020.\nBiografia.\n\u00c8 il fratello minore di Michael Laudrup e come lui \u00e8 figlio di Finn Laudrup. \u00c8 sposato con Mette, dalla quale ha avuto un figlio e una figlia. Ha lavorato come opinionista per la televisione danese. Il 7 settembre 2010 annuncia di essere malato di tumore e di essere in cura per una forma lieve di cancro linfatico. In un'intervista rilasciata nel 2016, ha rivelato di essere guarito grazie all'immunoterapia.\nCarriera.\nClub.\nEsord\u00ec diciassettenne in patria nel Br\u00f8ndby. Nel 1989 si trasfer\u00ec in Germania all'Uerdingen. L'anno successivo pass\u00f2 al Bayern Monaco dove disput\u00f2 due campionati. Gioc\u00f2 poi con Fiorentina (alla quale pass\u00f2 nel 1992 per 8 miliardi di lire) e nel Milan (l'anno successivo per 1,3 miliardi di lire) per un campionato in cui fece sporadiche apparizioni.\nPass\u00f2 quindi ai Rangers: in Scozia si mise bene in luce per 4 stagioni, prima di tentare l'avventura della Premier League con la maglia del Chelsea, giocandovi pochissimi mesi prima di rientrare in Danimarca per il resto della stagione al Copenaghen. Come il fratello maggiore, con il quale non gioc\u00f2 mai insieme se non in nazionale, concluse la carriera all'Ajax, nel 1999-2000, abbandonando il calcio all'et\u00e0 di trentun anni. A livello di club conta 342 gare e 83 gol (per il solo campionato).\nNazionale.\nCon la maglia della nazionale danese ha partecipato a Euro 1992, in Svezia, dove la sua squadra si aggiudic\u00f2 il torneo sconfiggendo per 2-0 in finale la Germania campione del mondo in carica. Tale vittoria consent\u00ec anche la partecipazione alla Confederations Cup del 1995, vinta dai danesi in finale per 2-0 contro l'Argentina. Ha inoltre partecipato al campionato del mondo di Francia 1998, dove la sua nazionale si arrese al Brasile per 3-2 ai quarti di finale. In quell'occasione fu lui a segnare il gol del momentaneo 2-2. In nazionale disput\u00f2 82 partite segnando 21 reti.\nRiconoscimenti.\nNel 2012 \u00e8 entrato a far parte della Hall of fame del calcio danese."}
{"id": "313040", "revid": "394", "url": "https://it.wikipedia.org/wiki?curid=313040", "title": "Ausiliari", "text": ""}
{"id": "313041", "revid": "182396", "url": "https://it.wikipedia.org/wiki?curid=313041", "title": "Auxilia", "text": ""}
{"id": "313042", "revid": "212348", "url": "https://it.wikipedia.org/wiki?curid=313042", "title": "Salzwedel", "text": "Salzwedel (in basso tedesco \"Soltwedel\") \u00e8 una citt\u00e0 della Sassonia-Anhalt, in Germania.\n\u00c8 il capoluogo, e il centro maggiore, del Circondario di Altmark Salzwedel (targa SAW).\nSalzwedel si fregia del titolo di \"citt\u00e0 anseatica\" (\"Hansestadt\").\nSuddivisione amministrativa.\nIl territorio della citt\u00e0 si divide in 14 consigli di zona (\"Ortschaft\"), che a loro volta comprendono pi\u00f9 centri abitati (\"Ortsteil\"):\nAmministrazione.\nGemellaggi.\nSalzwedel \u00e8 gemellata con:"}
{"id": "313060", "revid": "3831", "url": "https://it.wikipedia.org/wiki?curid=313060", "title": "Teoria dell'attore-rete", "text": ""}
{"id": "313063", "revid": "219110", "url": "https://it.wikipedia.org/wiki?curid=313063", "title": "Extragear", "text": "Extragear \u00e8 una collezione di applicazioni per l'ambiente desktop KDE, che vengono sviluppate in associazione con KDE. Queste applicazioni non fanno parte della distribuzione principale di KDE per vari motivi, ma fanno comunque parte del progetto stesso di KDE. Questo le rende pi\u00f9 visibili ai traduttori ed ai volontari che si occupano della documentazione.\nFra i motivi per cui i programmi non fanno parte dei moduli principali di KDE ci sono, fra gli altri:\nI responsabili delle applicazioni in Extragear possono decidere di distribuire nuove versioni indipendentemente da KDE.\nLista di applicazioni in Extragear.\n\"Questa \u00e8 una lista parziale di applicazioni attualmente presenti in KDE Extragear.\""}
{"id": "313064", "revid": "2177850", "url": "https://it.wikipedia.org/wiki?curid=313064", "title": "Bakar", "text": ""}
{"id": "313065", "revid": "110157", "url": "https://it.wikipedia.org/wiki?curid=313065", "title": "Lappaj\u00e4rvi", "text": "Lappaj\u00e4rvi \u00e8 un comune finlandese di 3.427 abitanti (dato 2012), situato nella regione dell'Ostrobotnia meridionale."}
{"id": "313068", "revid": "33888", "url": "https://it.wikipedia.org/wiki?curid=313068", "title": "Dizionario", "text": "Il termine dizionario \u00e8 usato con riferimento a due concetti. Pu\u00f2 indicare: \nStoria.\nOrigini.\nLe origini della tradizione lessicografica risalgono all'antichit\u00e0. In particolare, gli archeologi italiani hanno ritrovato, a partire dal 1964, in Siria, nella citt\u00e0 di Ebla, 15.000 tavolette d'argilla, fittamente ricoperte di caratteri cuneiformi, tra le quali \u00e8 stato individuato il pi\u00f9 antico dizionario del mondo.\nDi qualche secolo successivo \u00e8 lo \"Hurra=Qubullu\", il maggior glossario sumero-accadico, usato a Babilonia.\nRisalgono al secondo millennio a.C. frammenti di un dizionario bilingue che traduceva parole egiziane in accadico, antica lingua semitica parlata nella Mesopotamia meridionale.\nI pi\u00f9 antichi dizionari consistono dunque in elenchi di parole comuni, tradotte in una seconda o terza lingua. L'esigenza pratica di tradurre in una lingua diversa dalla propria \u00e8 all'origine delle prime compilazioni lessicografiche: gli intensi scambi commerciali e culturali che si svolgevano nel Vicino Oriente rendevano necessarie compilazioni nelle quali accanto ad un termine accadico veniva segnalata la corrispondente forma sumerica. Nel primo millennio a.C. ebbe inizio la tradizione dei dizionari monolingue, originariamente legata alla necessit\u00e0 di commentare e spiegare i testi antichi e sacri: in Egitto, India, Cina, Grecia e poi a Roma, in margine ai testi venivano annotate le spiegazioni delle forme difficili o rare. Esempio ne \u00e8 lo \"Erya\", glossario cinese del III secolo a.C..\nIn particolare, in Grecia, a partire dal V secolo a.C., nacque la necessit\u00e0 di corredare i poemi omerici di note di chiarimento, dette glosse, necessarie per interpretare correttamente i passi meno comprensibili dell'Iliade e Odissea. L'abitudine a glossare, a spiegare e chiarire i punti oscuri dei testi si trasform\u00f2 in seguito, nell'et\u00e0 alessandrina, nella consuetudine di compilare elenchi di termini non comuni seguiti da spiegazioni, o dal sinonimo corrispondente. I maggiori autori di lessici greci furono Fileta di Coo, Zenodoto, Aristofane di Bisanzio, Cratete di Mallo, Apollonio Sofista, Eliodoro, Elio Erodiano, Callimaco.\nVolendo citare le principali opere lessicografiche del mondo antico, bisogna citare per il latino il \"De Significatu verborum\" di Verrio Flacco (I secolo d.C.) e per il greco la \"Synagog\u00e9\" (\"Raccolta\") di Esichio di Alessandria.\nBisogna infine ricordare la \"Suda\", la maggiore opera lessicografica bizantina.\nGlossari e dizionari medievali.\nIl Medioevo \u00e8 dominato dall'opera monumentale, in venti libri, realizzata nel VII secolo da Isidoro di Siviglia (570-636). Negli \"Etymologiarum sive Originum libri viginti\", Isidoro consegn\u00f2 ai posteri una summa di tutto il sapere dell'antichit\u00e0, con un'attenzione particolare alle etimologie, talvolta corrette, talvolta fantasiose, in un tentativo costante d'arrivare alla conoscenza attraverso la spiegazione dell'origine e del significato delle parole. La raccolta d'Isidoro presente in ogni monastero e diffusa attraverso copie manoscritte, ha influenzato tutti i glossatori e i lessicografi medievali e rinascimentali.\nAltra opera di carattere enciclopedico, in ventidue libri, \u00e8 il \"De Rerum naturis\" o \"De Universo\" di Rabano Mauro, arcivescovo di Magonza (784-848), nella quale le voci latine erano tradotte in tedesco o spiegate con altre parole latine.\nGli \"etymologica\", cio\u00e8 i repertori d'etimologie che elencavano parole e cose in ordine sistematico, ebbero grande fortuna nel Medioevo. Invece, la consuetudine a concepire veri e propri glossari si trasformer\u00e0, col passar del tempo, in elenchi di parole non pi\u00f9 concepiti solo come aiuto alla lettura e alla comprensione di testi, ma come strumento pratico per chi doveva scrivere in latino, quando questa lingua non era pi\u00f9 parlata.\nFa eccezione il \"Glossario di Monza\", risalente al X secolo, destinato a chi, dovendo viaggiare in Oriente, aveva la necessit\u00e0 di conoscere parole e frasi della lingua greca: consiste in una lista di sessantacinque voci italiane provenienti dall'area lombarda, indicanti nomi comuni (parti del corpo, indumenti, animali domestici, giorni della settimana), affiancate alle voci corrispondenti greche e bizantine.\nVolendo citare i glossari pi\u00f9 rappresentativi, andr\u00e0 ricordato il \"Vocabulista\" del grammatico lombardo Papias, che intorno al 1041 compil\u00f2 un elenco in ordine alfabetico comprendente voci latine seguite da glosse di spiegazione, da definizioni, e da etimologie, fra le quali compaiono talvolta volgarismi, parole proprie della lingua volgare. Famoso e diffuso nel Medioevo fu anche il \"Liber derivationum\" o \"Magnae derivationes\" di Uguccione da Pisa (1150-1210), che raccolse centinaia di parole rare mescolate a volgarismi.\nDall'Italia Settentrionale provengono: il \"Catholicon\", un'enciclopedia di problemi grammaticali e sintattici, comprendente una raccolta in ordine alfabetico di voci latine e volgari di Giovanni Balbi; e il \"Vocabulista ecclesiastico\" del savonese Giovanni Bernardo Forte, consistente in un elenco in ordine alfabetico di voci latine seguite da brevi definizioni in volgare. L'attivit\u00e0 lessicografica in Sicilia \u00e8 testimoniata dal \"Liber declari\" o \"Declarus\", dizionario latino corredato di spiegazioni in volgare siciliano, del benedettino Angelo Senisio abate di San Martino delle Scale (Palermo), scritto probabilmente dopo il 1352.\nQueste opere si fondavano sulla tecnica dell\"expositio\" \u2013 della glossa sinonimico-esplicativa \u2013 o della \"derivatio\" \u2013 basata sul raggruppamento dei termini legati da una comune base etimologica, con l'aggiunta di definizioni rudimentali, etimologie, indicazioni grammaticali, volgarismi. Accanto a tali opere vanno considerati i numerosi glossari latino-volgari redatti tra la fine del XIV e il XV secolo, opere nelle quali venivano registrate soprattutto voci comuni, mettendo a confronto le voci latine con le corrispondenti varianti locali. Fra questi bisogna citare il glossario latino-volgare di Goro d'Arezzo, composto intorno alla met\u00e0 del secolo XIV; e il \"Vocabolarium breve\" latino-veneto del bergamasco Gasparino Barzizza, databile tra la fine del secolo XIV e i primi decenni del XV, i cui vocaboli erano registrati secondo una progressione gerarchica che partiva da Dio e arrivava, dopo le voci riguardanti le parti del mondo e le attivit\u00e0 umane, all'uomo e al suo corpo.\nRaccolte d'altro genere, compilati con intenti pratici, mettevano a confronto lingue diverse: come esempio si pu\u00f2 citare il dizionario veneziano-tedesco stampato a Venezia nel 1477 col titolo \"Libro el quale se chiama introito e porta\", consistente in un vero e proprio dizionario bilingue per mercanti e viaggiatori, con elenchi di parole suddivisi per settore.\nL'Oriente medievale.\nContemporaneamente la lessicografia fior\u00ec anche in Oriente. In Cina il primo dizionario largamente diffuso fu lo \"Shuowen Jiezi\" pubblicato all'inizio del II secolo. Comprendeva la definizione di 9353 ideogrammi, di cui 1163 con due significati. fu con questa opera che venne introdotto l'ordine degli ideogrammi basato sui cosiddetti \"radicali\".\nIntorno al 543 venne redatto lo \"Yupian\", comprendente la pronuncia e la definizione di pi\u00f9 di 12.000 ideogrammi.\nNel 601 venne pubblicato il \"Qieyun\" con pi\u00f9 di 16.000 ideogrammi.\nLo \"Amarakosha\" fu il primo lessico sanscrito, redatto da Amarasimha probabilmente nel IV secolo alla corte dei Gupta.\nIn giapponese il primo dizionario conosciuto, il \"Tenrei Bansho Meigi\" dell'835, accanto agli ideogrammi cinesi indicava solo la pronuncia \"on\". Lo \"Shinsen Jikyo\" del 900 fu il primo dizionario a indicare la pronuncia \"kun\" di 21.000 caratteri cinesi.\nIn arabo il \"Lisan-al-Arab\" del XIII secolo ed il \"Qamus-al-Muhit\" del XIV secolo erano organizzati in base all'ordine alfabetico delle radici lessicali, non delle singole parole. Il primo accanto al significato forniva anche esempi di uso del vocabolo, il secondo, pi\u00f9 maneggevole, si limitava ad indicare la definizione.\nGli esordi della lessicografia moderna.\nSolo ed esclusivamente grazie all'invenzione della stampa, nella met\u00e0 del XV secolo, i dizionari, sia quelli plurilingui sia quelli monolingui, iniziarono ad avere grande diffusione. Una delle opere pi\u00f9 note \u00e8 il \"Dictionarium latinum\" dell'umanista bergamasco Ambrogio Calepio, pubblicato nel 1502, la cui fama fu tale che serv\u00ec da modello a numerose altre opere dello stesso genere (il cosiddetto \"calepino\", diventato in seguito un nome comune, col significato di \u201cdizionario\u201d o, usato scherzosamente, col significato di \u201ccompilazione erudita\u201d). Nel 1531 Robert Estienne, appartenente ad una famiglia di tipografi e librai attivi a Parigi e Ginevra, e suo figlio Henri diedero rispettivamente alla stampe il \"Thesaurus Linguae Latinae\" e il \"Thesaurus Graecae Linguae\". Nel 1771 venne pubblicato, postumo, il \"Totius latinitatis lexicon\" dell'abate Egidio Forcellini in quattro volumi.\nDalla Spagna proviene la prima grande realizzazione lessicografica di una lingua moderna: il \"Tesoro della lingua spagnola\" (Tesoro de la Lengua espa\u00f1ola, 1611) di Sebasti\u00e1n de Covarrubias. Subito dopo, a Venezia nel 1612 venne pubblicata la prima edizione del \"Vocabolario della Crusca\", i cui compilatori s'ispirarono al fiorentinismo bembiano, ma temperato dalla concezione di Leonardo Salviati, e riuscirono nell'intento di restituire il primato linguistico al fiorentino del Trecento. Nonostante le polemiche e le discussioni per la sua impostazione eccessivamente selettiva e arcaizzante, alla fine del Seicento nessun'altra lingua moderna disponeva di un vocabolario paragonabile a quello dell'Accademia, completo per ogni lemma di esempi tratti dai classici (Dante, Petrarca, Boccaccio, Ariosto) nonch\u00e9 dei modi di dire che utilizzano la parola in questione.\nIn Francia nel 1684 Antoine Fureti\u00e8re pubblic\u00f2 l\"Essai d'un dictionnaire universel\", ma l'Acad\u00e9mie fran\u00e7aise l'accus\u00f2 di plagio e lo espulse, e fu pubblicato solo nel 1690, postumo nei Paesi Bassi. Successivamente il dizionario fu rielaborato e pubblicato dai Gesuiti di Tr\u00e9voux con il titolo \"Dictionnaire universel fran\u00e7ais et latin\"; nel 1694, a Parigi, apparve il \"Dictionnaire de l'Acad\u00e9mie fran\u00e7aise\", dedicato a Luigi XIV, in due volumi. A differenza del \"Vocabolario della Crusca\", pur riprendendone l'impianto complessivo, gli esempi erano frutto dell'invenzione dei compilatori e i termini erano raggruppati in famiglie. L'opera, del resto, nasceva in una situazione profondamente diversa, da un punto di vista storico-culturale, rispetto al dizionario fiorentino. Nella Francia del Seicento il modello era rappresentato non dalla lingua scritta degli autori dei secoli antichi, ma dalla lingua di conversazione, dall'uso parlato della corte e dei salotti letterari, che coincideva con la lingua letteraria del tempo: diversamente da quanto avveniva in Italia, s'aveva la consapevolezza di disporre di una lingua nel momento del suo massimo splendore, e di poter offrire esempi tratti dall'uso contemporaneo, senza dover ricorrere agli scrittori dei secoli passati.\nIl primo dizionario della lingua portoghese, il \"Vocabulario portughez e latino\", venne pubblicato dal chierico regolare Raphael Bluteau a Coimbra tra il 1712 e il 1721. Diversamente dal \"Dictionnaire de l'Accad\u00e9mie fran\u00e7aise\" e dal \"Vocabolario della Crusca\", registrava termini appartenenti alla scienza, alla tecnica, alle arti, accoglieva i prestiti europei ed extraeuropei, citando molti esempi tratti non solo dagli autori portoghesi, ma anche da quelli latini.\nTra il 1726 e il 1739 a Madrid apparve il \"Diccionario de la lengua castellana\", a cura della Real Academia Espa\u00f1ola, basato sul modello letterario e puristico della terza edizione del \"Vocabolario della Crusca\" (1691) e su una larga registrazione di citazioni letterarie d'autori dal Duecento al Seicento.\nIn Inghilterra, nel 1604, Robert Cawdrey pubblic\u00f2 la prima raccolta monolingue della lingua inglese, \"A Table Alphabeticall\", contenente 2.500 parole difficili e oscure, chiarite attraverso brevi definizioni o sinonimi. Nel 1755 Samuel Johnson diede alle stampe \"A Dictionary of the English Language\", che si fondava sull'autorit\u00e0 degli scrittori attivi fra l'et\u00e0 elisabettiana e la Restaurazione, e condivideva con il \"Vocabolario della Crusca\", sul quale era modellato, l'impostazione puristica, la censura dei forestierismi non assimilati e l'abbondanza delle citazioni. Il dizionario inglese si distingueva nettamente dal modello cruscante per il carattere semienciclopedico e la larga accoglienza di parole tecniche. L'opera, inoltre, si rivolgeva non solo agli scrittori e gli intellettuali, ma anche alle persone comuni, i lettori che ricorrevano al dizionario per risolvere i propri dubbi linguistici.\nNel 1691 fece la sua comparsa in Germania il \"Der Teutschen Sprache Stammbaum und Fortwachs oder Teutscher Sprachschaltz\" (\u201c\"Albero genealogico e sviluppo della lingua tedesca o Tesoro tedesco\"\u201d), il primo dizionario tedesco moderno compilato dal poeta e filologo Kaspar Stieler.\nNel 1789 apparve postumo il \"Vocabolario napoletano-toscano\" del famoso economista Ferdinando Galiani. L'accademico della Crusca Michele Pasqualino nel 1790 pubblic\u00f2 il proprio \"Vocabolario etimologico siciliano\".\nL'Ottocento.\nFrancesco Cherubini pubblic\u00f2 nel 1814 il \"Dizionario milanese-italiano\" in due volumi e nel 1839-1843 il \"Vocabolario milanese-italiano\" in cinque volumi.\nNel 1828 usc\u00ec \"An American Dictionary of the English Language\" di Noah Webster, il primo dizionario dedicato specificamente all\"american english\".\nGiuseppe Boerio pubblic\u00f2 il suo \"Dizionario del dialetto veneziano\", bilingue, nel 1829. La prima edizione del \"Nuovo dizionario siciliano-italiano\" di Vincenzo Mortillaro di Villarena usc\u00ec nel 1838.\nNel 1839-40 apparve il \"Diccionari de la llengua catalana ab la corresponencia castellana y llatina\" del padre Lab\u00e8rnia. Basilio Puoti redasse il \"Vocabolario domestico napoletano e toscano\" nel 1841.\nLa prima edizione di \"A Greek-English Lexicon\" di Liddell e Scott usc\u00ec nel 1843.\nNel 1851 Giovanni Casaccia pubblic\u00f2 il \"Dizionario genovese-italiano\", che stabil\u00ec anche la graf\u00eca per lungo tempo segu\u00ecta di questa lingua. Non era il primo dizionario di genovese ma divenne rapidamente quello pi\u00f9 seguito. Nello stesso anno usc\u00ec anche il \"Vocabulariu sardu-italianu et italianu-sardu\" di Giovanni Spano. Per quanto riguarda il piemontese, bench\u00e9 preceduto da altri dizionari (con l'italiano; con il francese; con italiano, francese e latino) viene considerato \"classico\" il \"Gran dizionario piemontese\" di Vittorio di Sant'Albino (1859).\nVladimir Ivanovi\u010d Dahl pubblic\u00f2 il suo \"Dizionario ragionato della lingua grande-russa vivente\" fra il 1863 ed il 1866.\nIn francese nel corso dell'Ottocento uscirono molti dizionari in cui veniva lasciato maggiore spazio al lessico scientifico e tecnico, quali quelli di Charles Nodier (1823), di Napol\u00e9on Landais (1834), di Louis-Nicolas Bescherelle (1856). Ma il pi\u00f9 importante dizionario francese del secolo rimane il \"Littr\u00e9\" (pubblicato fra il 1863 ed il 1872).\nIn italiano l'opera pi\u00f9 famosa e duratura del secolo fu il \"Dizionario della lingua italiana\" di Niccol\u00f2 Tommaseo, edito fra il 1861 ed il 1873.\nIl rinnovatore della poesia provenzale Fr\u00e9d\u00e9ric Mistral redasse fra il 1878 ed il 1886 \"Lou Tresor d\u00f2u Felibrige\", dizionario bilingue provenzale-francese, che rimane tuttora la maggiore opera lessicografica su questa lingua.\nInfine, a cavallo fra Otto e Novecento furono pubblicate le grandi opere lessicografiche nelle lingue germaniche.\nNel 1838 i Fratelli Grimm iniziarono la pubblicazione del \"Deutsches W\u00f6rterbuch\", la pi\u00f9 completa opera lessicografica per il tedesco, il cui primo volume apparve nel 1858 e che fu completata solo nel 1961.\nPer l'olandese inizi\u00f2 nel 1863 il grande progetto del \"Woordenboek der Nederlandsche Taal\" terminato solo nel 1998. Pubblicata dall'Instituut voor Nederlandse Lexicologie, quest'opera (il pi\u00f9 esteso lessico di una lingua moderna) comprende tutti i vocaboli olandesi dal 1500 al 1921.\nNel 1888 usc\u00ec il primo fascicolo della prima edizione dell\"Oxford English Dictionary\", terminato nel 1921, la maggiore opera lessicografica relativa all'inglese.\nNel 1898 fu edito il primo volume dello \"Svenska Akademiens ordbok\" la cui pubblicazione \u00e8 ancora in corso, il maggior vocabolario della lingua svedese.\nIl Novecento.\nBench\u00e9 abbia visto apparire le edizioni aggiornate di molte opere storiche, nonch\u00e9 la nascita di nuovi lessici scientifici, il XX secolo si caratterizza soprattutto per la diffusione dei dizionari in un solo volume, presenti in molte case, che diventano antonomastici in ogni lingua per indicare il dizionario. Per l'italiano \u00e8 possibile citare lo \"Zingarelli\" e il \"Devoto-Oli\". Fuori dai confini nazionali si possono ricordare il \"Duden\" per il tedesco e \"Le Petit Robert\" per il francese.\nNel corso del Novecento \u00e8 da segnalare anche un'abbondante produzione di dizionari relativi ai dialetti tedeschi.\nIl Duemila.\nNel nuovo millennio si affermano i dizionari telematici, quale il Wikizionario.\nDescrizione.\nDizionario\" e \"vocabolario.\nI termini dizionario e vocabolario possono essere usati come sinonimi, in quanto possono indicare l'opera che raccoglie in ordine alfabetico le parole di una o pi\u00f9 lingue (un dizionario o vocabolario: tascabile; della lingua italiana; italiano-francese; bilingue).\nIl primo, rispetto al secondo, pu\u00f2 indicare anche trattazioni enciclopediche non esclusivamente lessicali, disposte alfabeticamente, che raccolgono nomi e nozioni di letteratura, arti, scienze (un dizionario enciclopedico, biografico, geografico) o anche opere che raccolgono le parole di una lingua per categorie concettuali, in famiglie o gruppi (dizionari metodici, analogici, ideologici).\nIl termine vocabolario, rispetto a dizionario, pu\u00f2 avere anche il significato di corpus lessicale: \u201c\"patrimonio lessicale di una lingua\"\u201d o \u201c\"insieme dei vocaboli propri di un certo settore o di un singolo autore\"\u201d. In questi casi, il termine vocabolario si distingue da dizionario perch\u00e9 pu\u00f2 anche indicare l'insieme delle parole di una lingua o di un individuo, indipendentemente dalla loro registrazione in un repertorio, mentre dizionario \u00e8 usato solo per indicare l'opera che raccoglie il lessico stesso.\nLa lessicografia indica l'attivit\u00e0 e la tecnica della raccolta e della definizione dei vocaboli appartenenti al lessico di una lingua o di un dialetto o di un gruppo di lingue e dialetti e anche, in particolare, l'attivit\u00e0 che ha per oggetto la redazione di dizionari di vario tipo, sia quelli descriventi una lingua in un determinato momento o periodo della sua storia, sia quelli che ne documentano l'evoluzione e la trasformazione attraverso il tempo.\nLa lessicologia indica invece lo studio sistematico del sistema lessicale di una o pi\u00f9 lingue.\nTipologie.\nEsistono vari tipi di dizionario. Riguardo al contenuto ed alla sua organizzazione un dizionario pu\u00f2 essere:\nRiguardo al supporto fisico che contiene il dizionario ci sono pure varie possibilit\u00e0:\nEsistono vari tipi di dizionari. Gli studiosi hanno cercato di delinearne una tipologia complessiva, al fine d'individuare e segnalare i tratti distintivi d'ogni realizzazione lessicografica. Ma i tentativi di costituire tipologie generali dei dizionari si sono rivelati, per\u00f2, insoddisfacenti o incompleti. E alcuni autori hanno suddiviso le opere in base ai principali elementi distintivi, o in base alle principali contrapposizioni fra alcuni tipi di dizionari.\nIn particolare alcuni linguisti hanno tracciato una distinzione e una netta separazione fra i \"dizionari di cose\", cio\u00e8 i dizionari enciclopedici, e i \"dizionari di parole\", cio\u00e8 i dizionari linguistici veri e propri. Il lessicografo francese Bernard Quemada ha espresso perplessit\u00e0 nei confronti di distinzioni di questo genere, fondate su un numero limitato di tratti distintivi, preferendo ricorrere ad un criterio pi\u00f9 storico e metodologico che tipologico, basandosi sulla constatazione che non esista opera in cui non si sovrappongano e mescolino tratti tipologici diversi:\nDizionari gergali.\nRaccolgono parole e locuzioni provenienti dal gergo, ovvero una lingua convenzionale usata da gruppi ristretti di persone con lo scopo di non farsi capire, oppure sottolineare o meno la propria appartenenza a un certo gruppo. Nel corso del tempo questi dizionari hanno registrato i gerghi della malavita, dei militari, dei vagabondi, dei drogati.\nA differenza dei dizionari metodici, non contengono definizioni, e le parole sono raggruppare non per repertori ma per campi semantici.\nStruttura.\nLa scienza di comporre i dizionari \u00e8 stata definita da Bernard Quemada dizionaristica, la quale si basa su regole e convenzioni che si sono andate consolidando e perfezionando nel tempo. Nei dizionari esiste una macrostruttura e una microstruttura.\nLa macrostruttura \u00e8 rappresentata dall'ordinamento generale dei materiali che formano il corpo del dizionario (ad esempio, l'ordine alfabetico o l'ordine sistematico), dall'introduzione al dizionario, dalle avvertenze per l'uso dell'opera, dalle eventuali appendici (elenchi di sigle e abbreviazioni, di nomi di persona, di nomi di luogo, glossari di locuzioni latine, di modi di dire\u2026). Il corpo del dizionario \u00e8 costituito dall'insieme dei lemmi. In lessicografia, il termine lemma pu\u00f2 indicare sia l'entrata d'ogni singola voce sia l'articolo stesso che le \u00e8 dedicato; per evitare confusione, \u00e8 preferibile usare i termini lemma o esponente o entrata per il primo significato, articolo o voce per il secondo.\nLa microstruttura \u00e8 rappresentata dall'insieme di tutti gli elementi che compongono una voce:\nLessemi, lemmi, sottolemmi, lemmario.\nCol termine lessema s'indicano quelle che, convenzionalmente, sono le forme base d'una parola, le unit\u00e0 di lessico considerate in astratto: cio\u00e8 l'infinito per i verbi, il singolare maschile per i sostantivi, gli aggettivi, i pronomi, gli articoli. Naturalmente, i sostantivi che hanno forme autonome al femminile sono registrati a parte. Per gli aggettivi viene riportato il grado positivo, ma le forme irregolari del comparativo e del superlativo sono classificate come forme autonome.\nIl lemma \u00e8 la singola forma registrata in ordine alfabetico nel dizionario, detta anche esponente o entrata; rappresenta in genere un sostantivo, un aggettivo, un pronome, un verbo, ma pu\u00f2 anche consistere in un sintagma o in una locuzione, considerate come un'unit\u00e0 lessicale, oppure un prefisso o un suffisso.\nI sottolemmi, pur avendo una propria autonomia semantica, non costituiscono vere e proprie unit\u00e0 lessicali, e quindi non sono registrati autonomamente, ma vengono relegati in posizione secondaria, in fondo alla trattazione del lemma. Sono collocate fra i sottolemmi:\nL'elenco dei lemmi contenuti in un dizionario \u00e8 detto lemmario. Ogni lemma \u00e8 formato da una sequenza fissa di pi\u00f9 elementi:\nIntestazione, definizione, marche d'uso.\nL'intestazione contiene, subito dopo il lemma, il corredo d'informazioni che lo riguardano. Queste informazioni variano a seconda dei dizionari. Tuttavia l'intestazione \u00e8 costituita dal lemma, seguito dalle indicazioni di pronuncia: la posizione dell'accento tonico e il timbro aperto o chiuso delle vocali \u2018e, o\u2019 o la posizione dell'accento tonico sulle vocali \u2018a, i, u\u2019, la pronuncia sorda o sonora delle consonanti \u2018s, z\u2019, la pronuncia della velare di \u2018g\u2019 davanti a \u2018li\u2019, la pronuncia disgiunta del nesso grafico \u2018sc\u2019, ecc\u2026 Molti dizionari riportano anche la trascrizione in alfabeto fonetico internazionale e la sillabazione, nonch\u00e9 le varianti del lemma. Alle indicazioni di pronuncia seguono le indicazioni necessarie per la classificazione grammaticale del lessema, e l'etimologia \u2013 che in molti dizionari \u00e8 collocata, invece, alla fine della voce.\nLa definizione \u00e8 il luogo in cui s'illustra il significato del lessema, se unico, o si sviluppano e definiscono le sue varie accezioni, quando si tratti di parole polisemiche, aventi pi\u00f9 d'un significato. La distinzione dei vari significati pu\u00f2 esser articolata in pi\u00f9 accezioni, distinte da numeri progressivi stampati in neretto, che a loro volta possono essere suddivisi mediante lettere, sempre in neretto. Le accezioni sono ordinate secondo un criterio cronologico, a partire da quella pi\u00f9 antica, ma nei dizionari dell'uso moderni si preferisce non seguire il criterio storico in modo rigido. Tutte le parole utilizzate nelle varie accezioni delle definizioni sono a loro volta lemmatizzate. Le definizioni dei dizionari dovrebbero esser obiettive, ma talvolta diventano il luogo nel quale affiora l'ideologia del lessicografo. Tuttavia, in questi casi, il lessicografo cerca di mantenere un giusto equilibrio e la volont\u00e0 di stigmatizzare abitudini ed espressioni deprecabili. In genere le accezioni in cui sedimentano pregiudizi o stereotipi vengono segnalate con prese di distanza.\nLe marche d'uso segnalano l'ambito o il registro d'uso. Tali marche possono indicare la frequenza d'uso della parola, il settore disciplinare d'appartenenza, l'uso figurato o estensivo, l'ambito geografico. Talvolta servono come indicatori del tono o del registro espressivo.\nDefinizioni sinonimiche, definitori, datazione.\nUna caratteristica che accomuna tutti i dizionari \u00e8 quella di ricorrere a sinonimi o perifrasi. La sinonimia si basa su una parziale equivalenza di significato dei termini, pi\u00f9 che sulla totale identit\u00e0.\nPer introdurre le definizioni, ci si serve anche di perifrasi rese con frasi relative (\u2018seduttore\u2019 equivale a \u2018che seduce\u2019, \u2018che esercita una forte attrazione\u2019) Per introdurre le definizioni, si pu\u00f2 ricorrere ai definitori, che servono a immettere determinate classi di derivati.\nLa datazione \u00e8 presente anche in dizionari non etimologici: viene indicata, a seconda dei casi, alla fine o all'inizio delle voci, in genere racchiusa tra parentesi quadre, prima o dopo l'etimologia. La datazione corrisponde, nella maggior parte dei dizionari dell'uso, alla prima attestazione nota della parola nella lingua scritta di un testo.\nFraseologia e citazioni letterarie.\nLa fraseologia \u00e8 l'insieme delle espressioni proprie di una lingua, un elemento indispensabile per integrare e render evidenti i significati e gli usi della voce. Essa \u00e8 presente, anche se in e con modalit\u00e0 diverse un po' in tutti i vocabolari. Nei dizionari storici attuali la fraseologia \u00e8 tratta da citazioni letterarie o da brani giornalistici, testi scientifici, ecc\u2026; nei dizionari dell'uso, i vari significati d'una parola sono illustrati sia da passi d'autore, sia da esempi non d'autore, preparati dalla redazione per testimoniare l'uso corrente della lingua, sia orale che scritta.\nArcaismi e voci poetiche e letterarie.\nNei dizionari dell'uso sono registrati anche gli arcaismi e le voci poetiche e letterarie, cio\u00e8 forme linguistiche della lingua del passato, della poesia e della letteratura, che non sono usate o lo sono di rado nella lingua comune. La necessit\u00e0 di documentare e spiegare parole ed espressioni presenti nei testi degli autori antichi, e la sopravvivenza di quelle forme in contesti scritti, per influsso della tradizione, e in contesti orali, per fini stilistici o per dare particolare enfasi al discorso.\nForestierismi, neologismi, regionalismi.\nI forestierismi sono parole importate da altre lingue. Nel passato si sono manifestati vari movimenti e campagne d'opposizione e censura nei confronti dell'ingresso di parole straniere nella nostra lingua. Lo stesso tipo d'opposizione ha riguardato i neologismi. Nei dizionari i lessicografi accolgono o rifiutano le nuove entrate valutando ogni volta l'opportunit\u00e0 di registrare forme che si rivelino, nel tempo, solo apparizioni effimere e occasionali. Un discorso analogo vale per i regionalismi, presenti, in misura diversa, nelle varie edizioni dei dizionari, con scelte e preferenze talvolta determinate dalla provenienza geografica dei redattori dell'opera. I regionalismi acquistano una nuova vitalit\u00e0 e una diffusione nazionale grazie all'uso e al rilancio di forme particolarmente espressive da parte della stampa.\nDizionari italiani.\nDagli elenchi manoscritti ai primi dizionari.\nGi\u00e0 alla fine del Quattrocento in varie citt\u00e0 italiane si inizi\u00f2 ad avvertire l'esigenza di definire e codificare il volgare in raccolte che avessero pari autorit\u00e0 rispetto ai repertori latini e a quelli latino-volgari. I primi esperimenti di compilazioni monolingui furono fatti in Toscana, la regione nella quale il volgare aveva raggiunto risultati d'altissimo livello nella poesia e nella prosa. Il primo esempio \u00e8 il \"Vocabulista\" del poeta e umanista Luigi Pulci, consistente in una lista alfabetica d'oltre settecento vocaboli, seguiti da una breve definizione. Si tratta, probabilmente, di un dizionarietto concepito per uso personale, con una funzione solo autodidattica, confermata dalla presenza di molte delle voci raccolte poi nel \"Morgante\".\nAccanto ad esse vanno ricordate le liste di vocaboli di Leonardo da Vinci, contenute nel \"manoscritto Trivulziano\" e in un foglietto del \"codice Windsor\", stese fra gli ultimi anni del XV secolo e i primi del XVI. Si tratta di una raccolta di circa 8.000 parole appuntate sui margini delle pergamene contenenti disegni e progetti. Sono soprattutto termini dotti, ma anche forme dialettali non toscane, registrate per uso personale, per conservarne la memoria e per costruire un prontuario di voci volgari.\nAccanto a questi primi tentativi monolingui continuava la produzione di dizionari bilingui con finalit\u00e0 didattiche: un esempio del metodo usato per l'insegnamento del lessico latino \u00e8 il \"Vallilium\" del vescovo agrigentino Nicola Valla, pubblicato a Firenze nel 1500, che mette a confronto voci volgari con le corrispondenti voci latine.\nI primi dizionari a stampa del volgare videro la luce a Venezia, citt\u00e0 nella quale la presenza congiunta di Aldo Manuzio e Pietro Bembo, protagonista dell'umanesimo volgare, favor\u00ec la pubblicazione di numerose opere lessicografiche, caratterizzate dall'adesione alla soluzione bembesca della questione della lingua, e dalla proposizione delle \"Tre Corone\" (Dante, Petrarca e Boccaccio) come autori-modello. Con l'opera del friulano Niccol\u00f2 Liburnio \"Le Tre Fontane\", che metaforicamente alludeva, nel titolo, ai tre grandi trecentisti, venne edito per la prima volta un elenco in volgare non pi\u00f9 concepito con fini autodidattici, ma restrinse il \"corpus\" ai soli Dante, Petrarca e Boccaccio, pur facendo scivolare talvolta, nelle glosse di spiegazione dei termini, qualche venetismo. La selezione gi\u00e0 operata dal Liburnio si restrinse ulteriormente nel \"Vocabulario\" di Lucilio Minerbi (1535), concepito come raccolta del lessico di un solo autore, Boccaccio, e di un solo testo, il \"Decameron\". L'opera consiste nella registrazione di circa 4.000 occorrenze, tra le quali s'incontrano anche voci comuni non presenti nell'opera di Boccaccio, nonch\u00e9, nelle brevi definizioni, venetismi e generici settentrionalismi.\nSempre a Venezia, nel 1539, il ferrarese Francesco Del Bailo, detto l'Alunno, diede alle stampe \"Le Osservazioni sopra il Petrarca\", e \"Le ricchezze della lingua volgare sopra il Boccaccio\" (1543). In seguito l'Alunno pubblic\u00f2 la \"Fabbrica del mondo\" (1548), primo dizionario metodico della lingua italiana nel quale le voci sono raggruppate per argomenti, in base alla concezione gerarchica d'Antonino Barzizza (Dio, cielo, mondo, elementi, anima, corpo, uomo, qualit\u00e0, quantit\u00e0, inferno). Nella raccolta sono registrati anche voci prive di citazioni tratte dagli autori e legittimate solo dall'autorit\u00e0 del proprio giudizio, fino a raccogliere voci dialettali e triviali.\nSe un primo nucleo di dizionari proviene da Venezia, l'attivit\u00e0 lessicografica si svilupp\u00f2 in altri centri. A Napoli nel 1536 fu pubblicato il \"Vocabulario di cinquemila vocabuli Toschi\" di Fabricio Luna, che raccoglieva voci tratte non solo dalle \"Tre corone\", ma anche da scrittori di provenienza culturale e geografica diversa, nonch\u00e9 da grammatici e filologi contemporanei. Da segnalare anche il \"Vocabolario, grammatica e ortografia\" d'Alberto Acarisio, pubblicato a Cento (Ferrara) nel 1543, basato anch'esso sull'autorit\u00e0 dei tre grandi autori trecenteschi e sul canone bembesco, ma con un'attenzione nuova e particolare per la terminologia scientifica, per la fraseologia, per le etimologie e le indicazioni ortografiche. Infine il \"Dittionario\" (Venezia, 1568) di Francesco Sansovino \u00e8 attento soprattutto all'uso dei parlanti contemporanei e alle variet\u00e0 regionali.\nLe opere sin qui citate testimoniano un'attivit\u00e0 lessicografica intensa, fra il XV e il XVI secolo, in varie parti d'Italia: i vocaboli erano compilati da grammatici, maestri, letterati, notai, e stampatori-librai rispondevano alla richiesta, da parte dei lettori, d'un modello d'imitazione inalterato e inalterabile nel tempo, attraverso gli esempi dei grandi trecentisti. Poich\u00e9 le raccolte di questo tipo andavano incontro alle esigenze d'un pubblico periferico vasto e variegato, anche nella composizione sociale, questi primi dizionari mescolavano spesso grammatica e lessico, senza confini precisi, presentavano incongruenze di vario genere e contraddizioni frequenti tra principi teorici ed esecuzioni con essi contrastanti. Le voci non erano ancora tipizzate e venivano distinte in forme adatte all'uso poetico e forme adatte all'uso prosastico; si faceva spesso appello alla notoriet\u00e0 dell'oggetto invece di definirlo, e s'avevano apparizioni sporadiche delle variet\u00e0 regionali, attraverso la cosiddetta seconda lingua, quella dell'autore stesso.\nLe prime tre edizioni del dizionario della Crusca.\nSe i primi dizionari dell'italiano presentavano oscillazioni e incertezze nel metodo di registrazione, la prima edizione del \"Vocabolario della Crusca\" si bas\u00f2, invece, su impostazioni teoriche ormai salde e coerenti. Ispiratore dell'opera fu Leonardo Salviati, filologo e letterato entrato a far parte dell'Accademia nel 1583: grazie al suo intervento e ai suoi suggerimenti, i propositi e le finalit\u00e0 dell'Accademia si trasformarono. Se fino ad allora gli Accademici costituivano un gruppo dedito alle soprattutto a riunioni conviviali e giocose, secondo il gusto del tempo, l'impegno dell'Accademia divent\u00f2 quello di separare il buono dal cattivo in fatto di lingua. Cos\u00ec il dizionario fu da loro stampato grazie all'autofinanziamento degli Accademici, soluzione che consent\u00ec loro di mantenersi liberi e autonomi ogni ingerenza, almeno fino alla seconda met\u00e0 del XVII secolo.\nA partire dal 1591 gli Accademici s'impegnarono nella compilazione d'un dizionario che si proponeva di raccogliere\nQuando, nel 1612, fu stampato a Venezia la prima edizione del \"Vocabolario della Crusca\" Leonardo Salviati era gi\u00e0 morto, ma gli Accademici avevano continuato a basarsi sulle sue idee e sulla sua concezione di lingua. Il dizionario s'appoggiava alle posizione teoriche ispirate al fiorentinismo trecentista del Bembo, ma temperato nella pratica lessicografica dalle scelte del Salviati, attraverso il quale entravano esempi tratti dalle opere di Dante, Petrarca e Boccaccio, ma anche autori minori o testi anonimi, con un recupero degli scrittori popolari toscani, utilizzati per documentare le voci del fiorentino vivo. Il Salviati apriva il dizionario anche ad un certo numero d'autori moderni, toscani o toscanizzanti: Della Casa, Gelli, Berni, Firenzuola, Burchiello, Lasca, Poliziano, ma anche il non toscano Ariosto. Rimaneva escluso, invece, Torquato Tasso, per non aver riconosciuto il primato fiorentino ed essersi servito, nella \"Gerusalemme liberata\", d'una lingua difficile e oscura, e d'un lessico fitto di latinismi e lombardismi.\nLa prima edizione del Vocabolario riflette una concezione linguistica che risale ad un ideale di lingua fiorentina pura, naturale, popolare, legittimata dall'uso degli scrittori sommi come di quelli minori e addirittura minimi. Registrava altres\u00ec le parole del fiorentino vivo, purch\u00e9 testimoniate e legittimate in autori antichi o in testi minori, perfino in manoscritti fiorentini inediti e sconosciuti, di propriet\u00e0 degli Accademici.\nPer quanto riguarda la sua struttura e i suoi caratteri, scompaiono alcuni degli aspetti che avevano caratterizzato i dizionari precedenti: la suddivisione tra uso della poesia e della prosa, il riferimento agli usi regionali e dialettali, l'abitudine a inserire osservazioni grammaticali all'interno delle voci. Riguardo alle scelte grafiche, furono abbandonati gli usi ancora legati al latino. Invece c'\u00e8 un certo disinteresse nei confronti delle voci tecnico-scientifiche.\nTuttavia l'impostazione arcaizzante e fiorentinistica del dizionario suscit\u00f2 interminabili polemiche e discussioni. Paolo Beni pubblic\u00f2 nel 1612 l\"Anticrusca\", nella quale accusava i cruscanti d'aver privilegiato la letteratura trecentesca e di non aver tenuto sufficientemente conto degli scrittori cinquecenteschi, in particolare Tasso. Altre critiche furono rivolte da Alessandro Tassoni che scrisse una serie di note polemiche contro il primato fiorentino della lingua, contro l'eccesso d'arcaismi e l'impostazione bembiana del Vocabolario. Invece proponeva agli Accademici di distinguere le voci antiche con contrassegni grafici per le parole non pi\u00f9 in uso. Il Tassoni si spinse, oltre, negando del tutto il presunto primato linguistico fiorentino, proponendo, in suo luogo, il modello rappresentato dall'uso linguistico di Roma.\nAltre critiche, pi\u00f9 violente, vennero da Siena, citt\u00e0 dalla quale si levarono le voci dei dissidenti contro il primato e la supremazia fiorentina: da segnalare il \"Dittionario toscano\" di Adriano Politi e il \"Vocabolario cateriniano\" di Girolamo Gigli. Nel primo, pubblicato nel 1614, venivano registrate, invece degli citazioni d'autori, proverbi, modi di dire, locuzioni tipiche senesi, lontano dall'uso letterario ma ritenute altrettanto degne del fiorentino. Nel secondo, pubblicato nel 1717, l'autore raccolse un elenco di voci tratte dagli scritti di santa Caterina da Siena, che veniva contrapposta polemicamente a Dante.\nNel 1682 il palermitano Placido Spadafora pubblic\u00f2 la \"Prosodia italiana\", opera nella quale il gesuita dichiarava apertamente di non volersi sottomettere all'autorit\u00e0 degli Accademici. La sua autonomia rispetto alle scelte cruscanti si manifestava nel vivo interesse per i settori verso i quali gli Accademici avevano dimostrato la pi\u00f9 rigida chiusura: la terminologia botanica, zoologica, medica, la nomenclatura delle professioni e delle attivit\u00e0 artigianali, i forestierismi, i regionalismi e i dialettismi. Inoltre, nelle definizioni delle voci, si faceva ricorso ad espressioni dialettali siciliane.\nLe polemiche, le critiche e i sarcasmi non modificarono in alcun modo i criteri e il metodo di lavoro degli Accademici. La seconda edizione, data alle stampe a Venezia nel 1623, non si discost\u00f2 molto dalla prima, se non per alcune correzioni e per l'aumento complessivo del numero delle voci registrate.\nLa terza edizione, edita a Firenze nel 1691, presenta alcuni cambiamenti rispetto alle precedenti edizioni: venne introdotta l'indicazione V.A. (\"Voce Antica\"), per contrassegnare le voci antiche che venivano registrate come testimonianza storica, per poter comprender i testi degli autori antichi, non per proporle com'esempio da seguire; venivano accolti Tasso (il grande escluso delle prime due edizioni), Machiavelli, Guicciardini, Della Casa, Varchi, Sannazaro, Castiglione, Chiabrera e altri. Rimaneva escluso, invece, il napoletano Giovan Battista Marino, poeta colpevole d'aver aderito al Barocco e di non essersi assoggettato ai criteri dell'Accademia. Inoltre, aument\u00f2 il numero dei trattati scientifici presi in considerazione, cos\u00ec come il numero delle voci tratte da scrittori di scienza del Seicento, come Galileo Galilei.\nA rendere possibile il cambiamento erano stati il cardinale Leopoldo de' Medici, figlio del granduca Cosimo II, che aveva perorato l'apertura dell'opera a espressioni dell'uso vivo e ai termini delle arti, dei mestieri, della marineria e della caccia, da lui stesso raccolti nel corso d'inchieste sul campo, e gli Accademici Benedetto Buommattei e Carlo Roberto Dati, i quali s'ispirarono a criteri innovativi, prestando maggior attenzione all'uso e alla lingua viva, pur mantenendosi fedeli ai principi ispiratori del Salviati. A questi vanno ricordati anche i letterati-scienziati Francesco Redi e Lorenzo Magalotti, grazie ai quali furono accolte e definite molte voci della lingua tecnico-scientifica.\nLa lessicografia settecentesca.\nAnche il secolo successivo fu condizionato dalla nuova edizione del Vocabolario della Crusca, pubblicato in sei volumi tra il 1729 e il 1738. La quarta impressione nasce all'insegna di due diverse istanze: da una parte gli Accademici continuano a mostrare una certa attenzione all'uso moderno, dall'altra viene ribadita la fedelt\u00e0 ai principi del toscanesimo letterario, con una chiusura pi\u00f9 rigida, rispetto alla terza edizione, nei confronti degli autori non toscani. L'impostazione della nuova edizione si deve ad Anton Maria Salvini, che rese possibile l'accoglimento di scrittori moderni, anche del Seicento e dei primi del Settecento, ma conferm\u00f2 i criteri d'esclusione nei confronti della scienza.\nL'ostentato disinteresse per gli ambiti scientifici aliment\u00f2 nuove critiche, non solo tra gli ambienti che non ne condividevano gli orientamenti linguistici letterari e arcaizzanti, ma anche tra gli studiosi di scienza, insofferenti verso l'atteggiamento di chiusura dell'Accademia rispetto alle loro discipline. Contemporaneamente, lo sviluppo e il progresso delle scienze in Europa comportavano l'urgenza di una registrazione della terminologia specializzata in dizionari dedicati ai vari settori.\nCos\u00ec, a partire dal 1751, fu pubblicato \"L'Encyclop\u00e9die ou Dictionnaire raisonn\u00e9 des sciences, des arts et des m\u00e9tiers de gens de lettres\" (Enciclopedia o Dizionario ragionato delle scienze, delle arti e dei mestieri, a cura di una societ\u00e0 di uomini di cultura), di Denis Diderot e Jean Baptiste Le Rond d'Alembert. Largamente aperta all'apporto della scienza, della tecnica e delle arti, in questa opera i termini venivano spiegati e definiti non solo mediante definizioni accurate ed esaurienti, ma anche con l'aggiunta di tavole d'illustrazione esplicative. In tal guisa, il modello rappresentato dalla produzione lessicografica anglo-francese influenz\u00f2, direttamente o indirettamente, molte opere pubblicate nel XVIII secolo.\nL'opera che, alla fine del secolo, segner\u00e0 pi\u00f9 d'ogni altra una svolta rispetto all'impostazione e ai principi ispiratori della Crusca, sar\u00e0 il \"Dizionario universale critico enciclopedico della lingua italiana\", in sei volumi, pubblicato a Lucca tra il 1797 e il 1805, dall'abate nizzardo Francesco Alberti di Villanova, il quale dichiarava esplicitamente, nella prefazione dell'opera, d'aver tenuto conto dell'uso e d'aver preso in considerazione anche la lingua viva dei parlanti, e le voci d'uso degli ambiti tecnico-artigianali. I lemmi sono esemplificati o in modo tradizionale, mediante citazioni tratte dagli scrittori (accogliendo, oltre agli autori approvati dalla quarta edizione del Vocabolario della Crusca, anche autori scientifici), oppure avvalendosi d'informazioni e definizioni raccolte da inchieste dirette dal D'Alberti in Toscana, il quale, visitando fabbriche, opifici, laboratori, annotava dalla viva voce degli intervistati nomi e definizioni degli oggetti.\nNel frattempo non si sopirono le polemiche che avevano accompagnato l'uscita delle prime tre edizioni del \"Vocabolario della Crusca\" e poi della quarta. Alle tradizionali critiche s'aggiunse un'insofferenza ancor pi\u00f9 radicale, di stampo illuminista, nei confronti dell'autoritarismo linguistico degli Accademici e del primato fiorentino. Fra i critici pi\u00f9 decisi, il milanese Alessandro Verri nel 1756 scrisse la \"Rinunzia avanti notaio al Vocabolario della Crusca\", pamphlet nel quale esprimeva il fastidio per l'eccessivo formalismo della cultura del tempo. Melchiorre Cesarotti, invece, proponeva l'istituzione, a Firenze, di un Consiglio nazionale della lingua, da sostituire all'Accademia della Crusca, che avrebbe dovuto modificare i criteri di raccolta delle voci, e le avrebbe schedate traendole non solo dai libri degli scrittori, ma direttamente dalle persone che esercitavano determinate professioni e mestieri, accogliendo con larghezza il lessico delle arti, dei mestieri, della tecnica e delle scienze. Il materiale cos\u00ec raccolto sarebbe poi confluito in un vocabolario. In realt\u00e0 per\u00f2, quando il saggio del Cesarotti fu pubblicato, l'Accademia della Crusca era gi\u00e0 stata soppressa nel 1783, e fusa con l'Accademia fiorentina.\nL'Ottocento: \"il secolo dei dizionari\".\nL'Ottocento \u00e8 stato definito \"il secolo dei dizionari\", perch\u00e9 mai come in quell'epoca sono stati pubblicati tanti e diversi vocabolari della lingua italiana. Se nel corso del Settecento si era realizzato un progressivo allontanamento dal modello della Crusca, con una nuova attenzione nei confronti della terminologia tecnico-scientifica e dell'uso vivo della lingua, c'era anche chi proponeva, all'inizio dell'Ottocento, un ritorno all'imitazione della lingua fiorentina del Trecento.\nL'esponente pi\u00f9 rappresentativo del Purismo, contrario ad ogni rinnovamento e ad ogni contatto con le altre lingue \u00e8 l'abate Antonio Cesari, autore della \"Crusca veronese\", pubblicata fra il 1806 e il 1811. Attraverso quest'opera il Cesari non intendeva aggiornare il \"Vocabolario della Crusca\", ma perfezionarlo, arricchirlo con l'aggiunta e l'integrazione di voci tratte da autori del Trecento e del Cinquecento. Il lessicografo veronese era convinto che la superiorit\u00e0 del fiorentino trecentesco dipendesse dalla sua innata perfezione e purezza: basandosi su questa certezza, ripristin\u00f2 forme considerate pi\u00f9 corrette rispetto a quelle registrate dalla Crusca, aggiunse un gran numero di varianti grafiche o fonetiche, respinse gli autori moderni e mantenne il rifiuto e la chiusura nei confronti della terminologia tecnico-scientifica.\nIl rigorismo arcaizzante del Cesari fu oggetto di sarcasmi e polemiche, ma ebbe anche seguaci in Luigi Angeloni e Basilio Puoti. Il primo, pur schierandosi sulle stesse posizioni del Cesari, se ne distingueva per l'ammirazione del Boccaccio e per il rifiuto delle espressioni popolari toscane; il secondo, al pari del Cesari, lodava la semplicit\u00e0 e la naturalezza degli scritti trecenteschi, ma ne criticava gli elementi eccessivamente popolari.\nIl Purismo favor\u00ec due elementi: la pubblicazione di numerosi repertori e lessici concepiti come elenchi di voci da proscrivere e il dibattito sulla lingua, tradizionalmente riservato ai letterati e agli intellettuali. Il primo dizionario puristico fu compilato da Giuseppe Bernardoni, il quale, nonostante l'impostazione censoria, si rese conto che molti dei neologismi del linguaggio burocratese registrati erano ormai stabilmente entrati nell'uso, e non avrebbe avuto senso decretarne l'ostracismo. Al Bernardoni rispose polemicamente Giovanni Gherardini, con un altro elenco nel quale molte delle voci condannate dal Bernardoni venivano riabilitate; altre ammesse da questi, erano considerate veri e propri errori da evitare.\nGli eccessi del Purismo suscitarono polemiche e reazioni, soprattutto dal fronte lombardo, antifiorentino e antitoscano dei \u201cclassicisti\u201d, il cui esponente pi\u00f9 rappresentativo \u00e8 Vincenzo Monti, il quale condann\u00f2 la visione ristretta e anacronistica degli Accademici, mettendone in discussione la preparazione filologica e criticando la selezione degli autori e l'assenza delle terminologie tecnico-scientifiche. Secondo il Monti erano stati privilegiati, a torto, testi minori fiorentini del Trecento e trascurato il contributo letterario degli scrittori delle altre regioni italiane. Nell'avversione del Monti nei confronti del Cesari e della Crusca si riflettevano le posizioni del classicismo linguistico, secondo il quale l'italiano letterario non coincideva col fiorentino trecentesco, ma s'era formato anche grazie al contributo degli scrittori, dei filosofi e degli scienziati provenienti da varie parti d'Italia.\nMentre le polemiche tra i puristi e i classicisti continuavano, gli Accademici proseguivano lentamente i lavori preparatori per una quinta edizione del \"Vocabolario della Crusca\" (la cui Accademia era stata ufficialmente ricostruita da Napoleone nel 1811). Ma la necessit\u00e0 di un grande dizionario storico della lingua italiana, da pubblicare all'indomani dell'unit\u00e0 d'Italia (1861) era particolarmente forte. Cos\u00ec, ad opera di Niccol\u00f2 Tommaseo, tra il 1861 e il 1879, fu pubblicato il \"Dizionario della lingua italiana\", l'impresa lessicografica pi\u00f9 importante dell'Ottocento, perch\u00e9 nell'opera trovarono finalmente un equilibrio la tradizione e l'innovazione. La tradizione era rappresentata dallo spoglio dei testi antichi e dagli esempi tratti dal \"Vocabolario della Crusca\"; l'innovazione consisteva nella citazione di scrittori anche non toscani dell'Ottocento, di trattati tecnico-scientifici, e soprattutto nell'aver elevato a modello la lingua dell'uso tosco-fiorentino moderno, descritta attraverso una fraseologia ricca d'esempi. L'impresa fu portata a termine, con l'aiuto di molti collaboratori. \nLacune e contraddizioni sono dovute alla presenza di pi\u00f9 collaboratori e al metodo artigianale di compilazione. Va ricordato, a tal proposito, che il Tommaseo rivedeva tutte le schede prima d'inviarle in tipografia, arricchendole d'aggiunte e d'osservazioni, talvolta appesantite dai suoi giudizi, dalle sue insofferenze, dalle sentenze moraleggianti e dalla serpeggiante misoginia. Ci\u00f2 nonostante, l'opera del Tommaseo costituisce il primo esempio di dizionario storico capace di conciliare la dimensione sincronica (la lingua documentata e descritta in un determinato momento storico) con quella diacronica (la lingua documentata e descritta attraverso la sua evoluzione).\nSolo nel 1863 fu dato alle stampe il primo volume della quinta edizione del \"Vocabolario della Crusca\". L'orientamento arcaizzante e l'atteggiamento toscano-centrico delle prime quattro edizioni era attenuato. Venivano accettati, con molte cautele, gli autori moderni, anche non toscani. Si proponeva di separare le voci morte da quelle vive, ma si confermava la chiusura rispetto all'accoglimento del lessico tecnico-scientifico. Nonostante i meriti di quest'ultima sfortunata edizione, le sue esclusioni ormai anacronistiche, la mancanza di fraseologia tratta dall'uso, la concisione eccessiva delle definizioni ne facevano uno strumento non pi\u00f9 sufficiente a rappresentare la lingua italiana della complessa e articolata realt\u00e0 postunitaria.\nI dizionari metodici, definiti da Giovanni Nencioni \u201cspecchi socio-linguistici dell'Italia artigiana\u201d, raggruppano le parole per categorie, in base all'affinit\u00e0 delle nozioni che esprimono. Questi dizionari rispondevano ai bisogni, particolarmente forti nella prima met\u00e0 del secolo, d'un pubblico che voleva conoscere i termini nazionali, non pi\u00f9 municipali, per designare gli oggetti della vita quotidiana, dato che mancava un lessico comune per i vari settori della vita pratica, domestica, delle professioni, della tecnica e dell'artigianato. Il pi\u00f9 noto \u00e8 il \"Vocabolario metodico\" di Giacinto Carena, edito a Torino tra il 1846 e il 1860. Il naturalista e lessicografo piemontese raccolse un gran numero di voci delle arti e dei mestieri, attraverso vere e proprie inchieste sul campo in Toscana, riunendo in successione non solo le voci collegate ad un soggetto, ma anche le locuzioni, le frasi idiomatiche e i modi di dire del parlato.\nFra i dizionari metodici vanno citati anche:\nAccanto ai dizionari metodici, ci sono numerosi dizionari specialistici pubblicati nel corso del secolo: dizionari d'agricoltura, dizionari del commercio, dizionari storico-amministrativi, dizionari dei termini della navigazione, dizionari dei lavori femminili, ecc\u2026\nVerso la fine del secolo comparvero i dizionari dell'uso, rivolti ai lettori comuni, il cui capostipite \u00e8 il \"Novo vocabolario della lingua italiana\" di Giovanni Battista Giorgini ed Emilio Broglio, pubblicato a Firenze tra il 1870 e il 1897. Il dizionario fu concepito sulla base delle idee manzoniane e sul modello del \"Dictionnaire de l'Acad\u00e9mie fran\u00e7aise\". Si tratta della prima realizzazione lessicografica basata sull'uso vivo della lingua: vengono eliminati gli esempi d'autore, sono ridotti drasticamente gli arcaismi, abbondano le indicazioni sull'ambito e sul livello d'uso e si fornisce una ricca fraseologia ripresa dal parlato quotidiano, per testimoniare l'uso reale.\nDa ricordare anche altre due opere: il \"Vocabolario della lingua parlata\" di Giuseppe Rigutini e Pietro Fanfani (1875) e il \"Novo dizionario universale della lingua italiana\" di Policarpo Petrocchi. La prima opera pu\u00f2 essere considerata un compromesso tra le innovazioni coraggiose del Giorgini-Broglio; la seconda presenta la grafia ortoepica, con accenti e caratteri speciali per indicare la corretta pronuncia delle parole registrate, e la suddivisione delle pagine in due parti, relegando nella parte inferiore il lessico arcaico e ormai desueto.\nFra i principali dizionari dialettali, vanno ricordati almeno il \"Vocabolario milanese-italiano\" di Francesco Cherubini (1814), il \"Dizionario del dialetto veneziano\" di Giuseppe Boerio (1829), il \"Gran dizionario piemontese-italiano\" di Vittorio Sant'Albino (1859) e il \"Nuovo dizionario siciliano-italiano\" di Vincenzo Mortillaro (1876).\nDal Novecento alla lessicografia contemporanea.\nL'attivit\u00e0 lessicografica, nei primi decenni del Novecento, continu\u00f2 ad essere condizionata dalle vicende del \"Vocabolario della Crusca\", avviata nel 1863. Vari fattori, infatti, ne decretarono la fine: i criteri di compilazione invecchiati, le critiche e le polemiche sulla funzione dell'Accademia, l'aumento dei costi della stampa nel periodo della prima guerra mondiale. Inoltre l'Accademia era accusata di \u201csonnolenza e incapacit\u00e0\u201d, e personalit\u00e0 autorevoli come il critico letterario Cesare De Lollis e il filosofo Benedetto Croce si dichiaravano contrarie al toscanesimo e a qualunque concezione di \u201clingua modello\u201d. L'11 marzo 1923 un decreto del Ministero della Pubblica Istruzione del governo fascista, diretto da Giovanni Gentile, sospese la pubblicazione del \"Vocabolario\", rimasto per sempre incompiuto alla fine della lettera O, alla voce \u2018ozono\u2019.\nL'opera destinata a sostituire il Vocabolario della Crusca non ebbe sorte migliore. Nel 1941 fu pubblicato il primo volume (lettere A-C) del \"Vocabolario della lingua italiana\" progettato dall'Accademia d'Italia (l'Accademia che, fondata nel 1926, durante il fascismo, aveva preso il posto dell'Accademia Nazionale dei Lincei) e diretto dal filologo Giulio Bertoni. Pur essendo segnato dall'ideologia del tempo, l'opera accoglieva con larghezza, accanto a quelli tratti da autori antichi, esempi d'autori moderni maggiori e minori (Guido Gozzano, Grazia Deledda, Luigi Pirandello, Massimo Bontempelli, ecc\u2026); prescindeva del tutto, per molte voci d'uso comune, dalle citazioni letterarie; registrava con misura anche termini tecnico-scientifici, neologismi e forestierismi (i prestiti non adattati erano segnalati entro parentesi quadre); e riservava una particolare attenzione alle etimologie. Vari motivi, tuttavia, ne determinarono l'interruzione: la guerra, la morte di Giulio Bertoni, la soppressione dell'Accademia d'Italia nel 1944.\nVa per\u00f2 ricordata, per questo periodo, l'intensa produzione di dizionari dell'uso, in un unico volume, opere che si richiamavano al Rigatini-Fanfani, al Petrocchi e, indirettamente, al Giorgini-Broglio. Da citare, in particolare, il \"Vocabolario della lingua italiana\" di Nicola Zingarelli (pubblicato a partire dal 1917) e il \"Novissimo dizionario della lingua italiana\" di Fernando Palazzi (pubblicato per la prima volta nel 1939), destinati alla scuola e alle famiglie.\nUn caso particolare \u00e8 rappresentato dal \"Dizionario moderno\", pubblicato nel 1905, di Alfredo Panzini, che testimonia il modificarsi e il rinnovarsi del lessico italiano lungo quarant'anni, attraverso sette edizioni (1908, 1918, 1923, 1923, 1931, 1935), fino all'ottava edizione, postuma, curata nel 1942 da Bruno Migliorini e Alfredo Schiaffini. In quest'opera ogni nuova forma o locuzione viene osservata con interesse e curiosit\u00e0, e offre l'occasione per commenti e notazioni sui neologismi e sui forestierismi, registrati senza pregiudizi.\nL'attivit\u00e0 lessicografica riprese alla fine della guerra, col \"Dizionario Enciclopedico Italiano\" (1955-1961) dell'Istituto dell'Enciclopedia Italiana, opera con la quale si realizz\u00f2 uno riuscito esperimento di fusione tra vocabolario ed enciclopedia. Il criterio che ne guid\u00f2 la realizzazione fu quello di proporre ai lettori la realt\u00e0 linguistica del momento, tenendo conto, non tanto e non solo, della lingua letteraria, quanto di quella parlata, della lingua dei giornali e degli altri mezzi di comunicazione di massa.\nNegli stessi anni fu avviata il \"Grande dizionario della lingua italiana\" (GDLI) di Salvatore Battaglia, progettato col proposito di rinnovare il \"Dizionario della lingua italiana\" di Tommaseo-Bellini, pubblicato tra il 1961 e il 2002. La mole dell'opera (21 volumi) e i tempi di pubblicazione (41 anni) hanno fatto s\u00ec che l'opera abbia mutato il taglio e i criteri iniziali. I primi volumi erano, infatti, caratterizzati da uno spoglio quantitativamente eccessivo di testi letterari dell'Otto e del Novecento, ma quest'impostazione \u00e8 stata modificata in corso d'opera, accogliendo una documentazione tratta non pi\u00f9 solo da fonti letterarie, ma da testi che riflettono le varie modalit\u00e0 dell'italiano scritto. Il GDLI \u00e8 anche contraddistinto da grande ricchezza dell'esemplificazione tratta da testi della tradizione medievale non toscana, del Quattrocento, del Seicento, del Settecento. Anche nei confronti dei forestierismi non adattati il rifiuto iniziale s'\u00e8 attenuato.\nAltro Dizionario storico delle origini \u00e8 il \"Glossario degli antichi volgari italiani\" (GAVI) di Giorgio Colussi, pubblicato ad Helsinki a partire dal 1983, frutto di vastissimi spogli di testi scritti prima del 1321, anno della morte di Dante.\nAnche la lingua d'uso \u00e8 rappresentata compiutamente grazie a due opere apparse alla fine del Novecento. La prima opera \u00e8 il \"Vocabolario della lingua italiana\" (VOLIT) di Aldo Duro, pubblicato dalla Treccani in una prima edizione (1986-1994) e in una seconda (1997), anche in versione CD-ROM. Il vocabolario registra, accanto alla lingua letteraria, la lingua moderna e i nuovi usi legati alla lingua di tutti i giorni, documentati attraverso una ricca fraseologia esplicativa, nonch\u00e9 la terminologia scientifica, i linguaggi settoriali, i neologismi e i forestierismi. Un'attenzione particolare \u00e8 riservata alle trasformazioni in atto nel costume e nella societ\u00e0, attraverso le nuove accezioni o le diverse connotazioni di parole d'uso comune.\nNel 1999 \u00e8 stato pubblicato il \"Grande dizionario dell'uso\" (GRADIT) di Tullio De Mauro, sei volumi comprendenti circa 260.000 lemmi, per i quali viene indicata la data di prima attestazione e la fonte. Per ogni voce lemmatizzata, viene segnalata la categoria d'appartenenza, a seconda che si tratti di parole di massima frequenza, d'alta frequenza o alto uso, d'alta disponibilit\u00e0 o familiarit\u00e0; le parole sono inoltre distinte in comuni, d'uso tecnico-specialistico, d'uso letterario, parole straniere non adattate, d'uso regionale, dialettali, di basso uso, obsolete.\nAccanto al VOLIT e al GRADIT, continua tuttora la pubblicazione di dizionari monovolumi dell'uso, che si propongono di descrivere lo stato sincronico della lingua, aggiungendo talvolta tavole illustrative e di nomenclatura, repertori di nomi di persona e di luoghi, di proverbi, di locuzioni latine, di sigle e abbreviazioni, nonch\u00e9 utili appendici sui dubbi linguistici, con indicazioni grammaticali. Tra i principali dizionari dell'uso in un solo volume si segnalano lo \"Zingarelli\", il \"Devoto-Oli\", il Sabatini-Coletti.\nUn caso a parte \u00e8 rappresentato dal \"Dizionario italiano ragionato\" (DIR), diretto da Angelo Gianni e pubblicato nel 1988, il quale, pur mantenendo l'ordine alfabetico dei lemmi, riunisce in famiglie guidate da una \"parola chiave\" le parole legate da una stessa etimologia e da un rapporto semantico. Il DIR si differenzia dagli altri dizionari anche per l'aggiunta d'informazioni di carattere enciclopedico, la discorsivit\u00e0 delle definizioni e il carattere divulgativo delle voci scientifiche.\nMeno ricco \u00e8 il panorama dei dizionari dei sinonimi. In questo settore le opere pi\u00f9 significative sono il \"Dizionario dei sinonimi e dei contrari\" dell'Istituto dell'Enciclopedia Italiana, progettato e diretto da Raffaele Simone; il \"Dizionario dei sinonimi e dei contrari\" della UTET, progettato e diretto da Tullio De Mauro; il \"Devoto-Oli dei sinonimi e dei contrari\" della Le Monnier, di cui \u00e8 autore Maurizio Trifone.\nPer quanto riguarda i dizionari etimologici, i primi sono stati pubblicati nel secondo dopoguerra. Il \"Dizionario etimologico italiano\" (DEI), in cinque volumi, di Carlo Battisti e Giovanni Alessio, pubblicato tra il 1950 e il 1957, comprende non solo il lessico letterario, ma anche quello tecnico-scientifico, e prende altres\u00ec in considerazione le voci dialettali, con l'aggiunta della datazione della prima attestazione nota o dell'indicazione del secolo al quale bisogna risalire.\nMa una vera svolta si ha con la pubblicazione del \"Dizionario etimologico della lingua italiana\" (DELI), di Manlio Cortelazzo e Paolo Zolli, che ricostruisce la biografia d'ogni voce registrata, fornendo la data di prima attestazione, l'etimologia prossima e remota, e una serie d'informazioni relative alla storia della parola, agli ambiti semantici in cui ogni voce \u00e8 nata e s'\u00e8 sviluppata, alla sua fortuna nella storia della lingua italiana, attraverso le citazioni scritte, frutto d'un vastissimo spoglio al quale i due autori hanno sottoposto testi d'ogni tipo, con l'aggiunta d'una bibliografia essenziale.\nNel 1979 \u00e8 stata avviata anche un'altra grande opera, il \"Lessico etimologico italiano\" (LEI) di Max Pfister. Il LEI \u00e8 ordinato per etimi, ma \u00e8 possibile rintracciare le forme anche attraverso gli indici ordinati alfabeticamente; le voci hanno una struttura interna tripartita, contrassegnata da numeri romani, a seconda che si tratti di vocaboli ereditari (cio\u00e8 le parole derivanti ininterrottamente dal latino parlato fino alla caduta dell'Impero romano d'Occidente, nel 476 d.C.) di vocaboli dotti e semidotti, di prestiti e di calchi da altre lingue, e sono arricchite da vere e proprie dissertazioni etimologiche, seguite dall'indicazione degli altri dizionari etimologici consultabili per la stessa voce, dai rinvii bibliografici e dal cognome dello studioso che ha redatto la voce stessa."}
{"id": "313069", "revid": "121476014", "url": "https://it.wikipedia.org/wiki?curid=313069", "title": "The Battle for Wesnoth", "text": "Battle for Wesnoth \u00e8 un videogioco strategico a turni multipiattaforma, programmato in C++.\nIl gioco \u00e8 un software libero con licenza GNU GPL. Funziona in ambiente AmigaOS 4, BeOS, FreeBSD, Linux, macOS, NetBSD, OpenBSD, Solaris e Windows.\nModalit\u00e0 di gioco.\n\"Battle for Wesnoth\" \u00e8 ambientato in uno scenario fantasy, in cui i giocatori possono preparare le proprie armate scegliendo vari tipi di combattenti fra varie razze come elfi, nani o troll. \u00c8 un gioco strategico a turni che usa un campo di gioco formato da una griglia esagonale in cui si possono combattere campagne per i giocatori singoli e sfide multigiocatore.\nOgni unit\u00e0 ha punti di forza e debolezze caratteristiche. La difesa di un'unit\u00e0 \u00e8 basata unicamente sul tipo di terreno su cui si trova, quindi il posizionamento delle unit\u00e0 sul territorio \u00e8 particolarmente importante.\nI diversi tipi di attacco (come corpo a corpo o a distanza), i tipi di danno (come lama, perforazione, impatto, freddo, fuoco e esoterico), ed il ciclo notte-giorno che favorisce alternativamente le unit\u00e0 legali o caotiche aggiungono profondit\u00e0 alla strategia. Durante la campagna le unit\u00e0 possono essere promosse a versioni di pi\u00f9 alto livello e diventare pi\u00f9 potenti. Parte del divertimento del gioco \u00e8 lo sviluppo di un esercito di unit\u00e0 avanzate da effettuare durante le campagne.\nGrande importanza rivestono i villaggi sparsi sul campo di battaglia, che forniscono l'oro necessario a reclutare e mantenere le truppe: per trionfare bisogna saper gestire le risorse\nLe fazioni.\nNegli scenari multigiocatore \u00e8 possibile scegliere di giocare con una di sette fazioni.\nGli utenti posso creare nuove fazioni definendone le caratteristiche tecniche e grafiche. Queste fazioni sono scaricabili quali estensioni del gioco.\nRazze.\nNel gioco esistono varie razze: alcune principali, con molte unit\u00e0 e che vengono approfondite nelle trame delle campagne e altre secondarie, che spesso sono alleate delle principali. Per via della sua natura open source \u00e8 possibile per chiunque sviluppare nuove razze e unit\u00e0, queste ultime possono variare anche da campagna a campagna.\nCampagne.\nQueste campagne sono distribuite assieme al gioco.\n\"Battle for Wesnoth\" viene attualmente distribuito con alcune campagne, ciascuna disponibile in tre livelli di difficolt\u00e0. Altre campagne, comprese alcune sviluppate da altri utenti, si possono reperire premendo il pulsante \"Multigiocatori\" che si connette ad un server delle campagne.\nEstensioni.\nDall'interfaccia del gioco \u00e8 possibile collegarsi al server e scaricare estensioni al gioco. Le estensioni possono essere campagne, fazioni, mappe, musiche realizzate liberamente e rese disponibili a tutti i giocatori.\nSviluppo.\nSebbene \"Battle for Wesnoth\" sia il prodotto di molti programmatori, artisti e progettisti di livelli, in origine fu progettato nel luglio 2003 da David White, australiano trasferitosi negli Stati Uniti, che attualmente svolge la funzione di capo progetto. White ha basato Wesnoth sui giochi per Sega Mega Drive \"Master of Monsters\" e \"Warsong\" (noto anche come \"Langrisser\"). Il suo obiettivo era di creare un gioco di strategia open source con regole molto semplici, ma con una AI molto elaborata, che fosse al tempo stesso divertente e stimolante.\nLa filosofia centrale dello sviluppo di Battle for Wesnoth \u00e8 il principio KISS; perch\u00e9 un'idea venga accettata, non deve complicare la modalit\u00e0 di gioco.\nNell'ottobre 2005 il gioco ha raggiunto la versione 1.0. Nel dicembre 2006 il programma \u00e8 giunto alla versione \"1.2\" che offre molte migliorie grafiche e di giocabilit\u00e0. Nel marzo 2008 il programma \u00e8 giunto alla versione \"1.4\" con molte nuove campagne ufficiali, nuove musiche di sottofondo, e migliorie nell'usabilit\u00e0 e nella modalit\u00e0 multigiocatore. Nel marzo 2009 il programma \u00e8 giunto alla versione \"1.6\" con una nuova campagna ufficiale, una grafica migliorata, un'evoluzione del linguaggio per creare scenari, campagne ed ere. Nell'aprile 2010 il programma \u00e8 giunto alla versione \"1.8\" con una nuova campagna ufficiale, nuove funzionalit\u00e0 di gioco in multiplayer ed \u00e8 migliorata l'IA del gioco. Nel gennaio 2012 il programma \u00e8 giunto alla versione \"1.10\", con una nuova campagna, miglioramenti estetici e sonori, nuove mappe multigiocatore, e l'introduzione dei piani di battaglia."}
{"id": "313070", "revid": "320578", "url": "https://it.wikipedia.org/wiki?curid=313070", "title": "Wesnoth", "text": ""}
{"id": "313071", "revid": "12217", "url": "https://it.wikipedia.org/wiki?curid=313071", "title": "Zaffiro e acciaio", "text": ""}
{"id": "313073", "revid": "107854516", "url": "https://it.wikipedia.org/wiki?curid=313073", "title": "Franco Costabile", "text": "Biografia.\nFranco Costabile nasce nell'agosto 1924 da Concetta Immacolata Gambardella, casalinga appartenente a una famiglia borghese di commercianti amalfitani, e da Michelangelo Francesco Pietro Costabile. Il padre non si sente a suo agio nel piccolo centro calabrese e dopo il matrimonio si reca in Tunisia per dedicarsi all'insegnamento, abbandonando moglie e figlio. Nel 1933 Concetta si reca col figlio piccolo nella nazione africana per convincere il marito a riunire la famiglia, ma non ottiene il risultato sperato anche per via del suo rifiuto di lasciare Sambiase. Questa esperienza segner\u00e0 il poeta, a cui far\u00e0 riferimento nel componimento giovanile \"Vana Attesa\", pubblicata nel 1939.\nDopo la maturit\u00e0 classica conseguita nella vicina Nicastro, si iscrive alla Facolt\u00e0 di Lettere, dapprima a Messina e poi - dal 1946 - a Roma, dove si laureer\u00e0 con una tesi in paleografia. In questo periodo stringe un forte rapporto con Giuseppe Ungaretti, suo professore di Letteratura Contemporanea: in Costabile, Ungaretti rivede il figlio perduto da poco in Brasile, in Ungaretti il poeta sambiasino trova invece l'assente figura paterna. Sempre durante gli studi universitari fa amicizia con Raffaello Brignetti ed Elio Filippo Accrocca. Dopo la laurea, a partire dal 1950 insegner\u00e0 in vari licei e istituti tecnici, ma collaborer\u00e0 anche con riviste e alla stesura di una enciclopedia cattolica.\nNel 1953 sposa la sua ex allieva Mariuccia Armao, dalla quale ha due figlie: Olivia, nata nel 1955, e Giordana, del 1957. Alcuni anni dopo, Mariuccia si trasferir\u00e0 a Milano portando con s\u00e9 le due bambine: \u00e8 un secondo distacco, un secondo abbandono familiare. Sempre in questo periodo si rompono definitivamente i rapporti col padre lontano, mentre nel 1964 muore la madre, affetta da un male incurabile.\nOrmai stanco, Costabile decide di togliersi la vita il 14 aprile 1965. Ungaretti, che al poeta si sentiva ancora molto legato, scrive per questo dei versi, prima pubblicati in un libretto stampato a cura di amici, e ora trascritti come epitaffio sulla sua tomba nel cimitero di Sambiase:\nNel 1989 Giorgio Caproni, amico di Costabile fin dagli anni '50, dedica al poeta calabrese una poesia, poi confluita nella raccolta postuma \"Res amissa\".\nLe opere.\nNel 1950, Costabile pubblica a sue spese la prima raccolta di poesie, \"Via degli ulivi\", che sar\u00e0 recensit\u00e0 positivamente nella rivista romana \"La via\" e che il poeta si preoccuper\u00e0 di far avere anche al padre, attraverso l'amico Brignetti.\n\u00c8 del 1961 la sua raccolta pi\u00f9 famosa, \"La rosa nel bicchiere e altre poesie\", edita a Roma dalla \"Canesi\".\nIncomprensione, tormento e solitudine. Il destino di una terra nelle rime di Franco Costabile, poeta che mescola liricit\u00e0 ed epicit\u00e0 per raccontare il travaglio della Calabria del Dopoguerra. I soprusi dei proprietari terrieri e dei mafiosi, la presenza debole e ambigua dello Stato, il dramma della povert\u00e0 e dell'emigrazione sono i temi che ricorrono nelle poesie della raccolta \u201cLa rosa nel bicchiere\u201d pubblicata attualmente da Qualecultura di Vibo Valentia. Una poesia di denuncia che descrive la triste epopea dei contadini meridionali, quelli che partono \u201ccon dieci centimetri di terra secca sotto le scarpe, con mani dure, con rabbia, con niente\u201d e quelli che rimangono nella bettola \u201ca buttare il re e l'asso chiamando onore una coltellata e disgrazia non avere padrone\u201d. L'uso frequente della prima persona plurale denota il carattere epico e lirico della poesia di Costabile, che fa vedere il buio in cui \u00e8 immersa la Calabria e non lascia spazio alla speranza. Ma in mezzo alla crudelt\u00e0, alla miseria e al degrado, tra il dramma dei suoi abitanti, c'\u00e8 il fascino e l'umanit\u00e0 di una \u201cvita chiara di donne, di bambini di carri tirati dai buoi e a sera, quando ai balconi c'\u00e8 sonno di garofani, due stelle bizantine s'affittano una stanza nel cielo della piazza\u201d. Paesi e persone dimenticate sono i protagonisti di \u201cLa rosa nel bicchiere\u201d che inizia con tredici brevi elegie, quasi degli haiku, raggruppate con il titolo \u201cMosche\u201d, prosegue con componimenti pi\u00f9 elaborati, per approdare a poemi come \u201cUltima uva\u201d che si conclude con un monito ai politici \u201cNon venite a bussare con cinque anni di pesante menzogna\u201d e \u201cIl canto dei nuovi emigranti\u201d in cui l'esodo biblico, la diaspora dei calabresi nel mondo, \u00e8 ribellione contro l'ingiustizia subita nella terra di nascita. Poeta estremamente lucido, che ha fatto propria la sofferenza di un popolo, Franco Costabile visse il dramma dell'assenza del padre che dopo il matrimonio abbandon\u00f2 la madre e il figlio che doveva ancora nascere per trasferirsi in Tunisia. Il poeta scrive di questo distacco in un componimento giovanile \u201cVana attesa\u201d stampato a Nicastro dall'editore Nucci nel 1939. Nel 1950 pubblica a proprie spese il libro di poesie \u201cVia degli ulivi\u201d per Quaderni di Ausonia, Siena. La nostalgia che pervade questa raccolta di poesie lascia presagire l'esito tragico della vita dell'autore. I momenti felici rievocati in maniera suggestiva sono le ferite ancora aperte di un amore naufragato \u201cNon torneremo su questo altipiano beato quando s'inaugura la fiera delle stelle. L'alba si leva in frusciar di colombe: e tu sei partita. Che pena ascoltare il fischio del trenino alla pianura\u201d. \u201cGli anonimi spazi di citt\u00e0\u201d acuiscono la solitudine, anche Dio \u00e8 distante \u201cMa non v'era il tuo regno nel regno della terra\u2026..Non \u00e8 qui. Dove restano i miei anni perduti in ignoranza del tuo nome;\u201d Alcuni anni dopo il dolore individuale si sarebbe fuso e identificato con il malessere sociale sfociando nel capolavoro \u201cLa rosa nel bicchiere\u201d che riassume la bellezza e le contraddizioni della nostra terra. Nel 1964 alcune liriche vengono pubblicate sul volume \u201cSette piaghe d'Italia\u201d insieme a racconti di Sciascia, Rea, Zanzotto e altri autori. Molto significativa in questa antologia \u00e8 la lirica \u201c1860\u201d che testimonia i crimini perpetrati verso le popolazioni del Mezzogiorno in nome dell'unit\u00e0 italiana. Come tutti i grandi poeti Costabile non \u00e8 facilmente classificabile nelle anguste categorie della critica letteraria. Antonio Iacopetta, nella prefazione alla nuova edizione di \u201cVia degli ulivi\u201d Lamezia Terme 2004, evidenzia che in lui si mescolano in maniera originale le suggestioni e l'essenzialit\u00e0 dell'ermetismo con la sensibilit\u00e0 per le vicende umane e sociali propria del neorealismo. Il coinvolgimento emotivo verso le proprie e le altrui sofferenze, la costante vicinanza della morte, lo inducono a togliersi la vita il 14 aprile 1965 a 40 anni. Ungaretti scrisse il suo epitaffio che \u00e8 anche riportato sulla facciata della casa natale a Sambiase."}
{"id": "313081", "revid": "547992", "url": "https://it.wikipedia.org/wiki?curid=313081", "title": "Laura Angel", "text": "Biografia.\nLa Angel parla fluentemente diverse lingue: inglese, francese, tedesco, ceco e slovacco.\nIl suo debutto nel porno avvenne nel 1998 e da allora ha recitato in pi\u00f9 di cento film. Inoltre ha lavorato come cantante in diverse produzioni eurodance.\nNel 2002 prosegue la carriera anche nel ruolo di regista nella serie \"Angelmania\", dove dirigeva giovani ragazze alle prime esperienze con il mondo della pornografia."}
{"id": "313084", "revid": "125073860", "url": "https://it.wikipedia.org/wiki?curid=313084", "title": "Cortisolo", "text": "Il cortisolo (o idrocortisone) \u00e8 un ormone prodotto dalle ghiandole surrenali, pi\u00f9 precisamente dalla zona fascicolata della loro porzione corticale. \u00c8 un ormone di tipo steroideo, derivante cio\u00e8 dal colesterolo, e in particolare appartiene alla categoria dei glucocorticoidi, di cui fa parte anche il corticosterone (meno attivo).\nFisiologia.\nIl cortisolo viene sintetizzato su stimolazione dell'ormone adrenocorticotropo (ACTH), a volte associato allo stress, prodotto dall'ipofisi. La sua azione principale consiste nell'indurre un aumento della glicemia. Questo aumento viene ottenuto stimolando la gluconeogenesi epatica, che in questo caso viene sostenuta dagli amminoacidi derivanti da un accentuato catabolismo proteico, soprattutto a livello dei muscoli scheletrici, e lipidico, a livello del tessuto adiposo; si parla perci\u00f2 di una sua azione anti-insulinica. D'altro canto, abbastanza controintuitivamente, il cortisolo stimola la glicogenosintesi, azione questa che lo distingue nettamente dal glucagone.\nUn'ulteriore funzione, non meno importante, \u00e8 quella di contrastare le infiammazioni, in quanto il cortisolo ha un'azione anti-infiammatoria: questo \u00e8 il motivo per cui molti farmaci anti-infiammatori si basano sull'utilizzo di questo ormone.\nCirca il 70% del cortisolo circolante \u00e8 legato alla transcortina, il 22% all'albumina e l'8% circola nel sangue come cortisolo libero.\nUn eccesso di cortisolo pu\u00f2 avere anche molte azioni negative, poich\u00e9 inibisce la sintesi di DNA, RNA, proteine, GH (ormone della crescita, molto importante per un adeguato sviluppo muscolo-scheletrico), testosterone, inibisce l'enzima deiodasi che catalizza la conversione del poco attivo ormone tiroideo T4 nel pi\u00f9 attivo T3, aumenta la concentrazione sanguigna di sodio, diminuisce quella di potassio, catabolizza la massa cutanea, muscolare, ossea e quella delle mucose gastro-enteriche.\nL'eccesso di quest'ormone viene detto ipercorticosurrenalismo, o ipercortisolismo, o sindrome di Cushing, ha come sintomi stanchezza, osteoporosi, iperglicemia, diabete mellito tipo II, perdita di tono muscolare e cutaneo, colite, gastrite, impotenza, perdita della libido, aumento della pressione arteriosa e della concentrazione sanguigna di sodio, strie cutanee, depressione, apatia, euforia, ansia e diminuzione della memoria.\nBiochimica.\nA livello biochimico il cortisolo si configura come glucocorticoide ed \u00e8 sintetizzato a partire da progesterone (a sua volta derivato da colesterolo previo passaggio da pregnenolone). Pi\u00f9 precisamente, il colesterolo subisce due idrossilazioni mediante catalisi del citocromo P450 trasformandosi in 20,22-diidrossicolesterolo. Dalla riduzione di tale composto si giunge al pregnenolone. Il pregnenolone pu\u00f2 essere idrossilato in posizione 17 generando il 17-idrossipregnenolone oppure pu\u00f2 ossidarsi in posizione 3 e trasferire il legame pi greco che possiede, sul primo anello a sei atomi di carbonio, diventando progesterone. Il 17 idrossiprogesterone, subendo idrossilazione in posizione 21, prima che in posizione 11, diventa cortisolo.\nLe reazioni di idrossilazione che prendono parte in questa via metabolica sono catalizzate, come gi\u00e0 ricordato, dal citocromo P450. Pi\u00f9 precisamente si tratta di un complesso enzimatico composto da ferrodossina, FAD ferrodossina reduttasi, e citocromo P450. Questo complesso catalizza l'inserzione di un atomo di ossigeno all'interno del legame C-H del composto in questione e lo fa scindendo ossigeno molecolare e producendo come prodotto di scarto acqua. Il meccanismo di tale catalisi consiste nel trasferimento di due elettroni da NADH+H+ a FAD ferrodossina reduttasi che li trasferisce, a sua volta, a ferrodossina che li trasferisce al citocromo P450 che ha sito attivo per la formazione dell'ossidrile e di acqua come prodotto di reazione.\nL'azione del cortisolo \u00e8 mediata dall'enzima 11beta-idrossisteroide deidrogenasi (11HSD), nelle due forme 11HSD1 che \u00e8 in prevalenza un enzima tipo reduttasi e quindi trasforma il cortisone in cortisolo, e 11HSD2 che converte il cortisolo in cortisone.\nDieta.\nAlti livelli di cortisolo sono associati a una dieta con elevato apporto di proteine animali, carboidrati ad alto indice glicemico, vale a dire poveri di fibra. Un repentino ed eccessivo innalzamento della glicemia, infatti, tende a causare successivamente un'ipoglicemia reattiva, dovuta all'eccessiva stimolazione dell'insulina che d\u00e0 inizio a una nuova produzione di cortisolo.\nUno studio ha mostrato che, a seguito di un pasto iper-proteico, \u00e8 stato rilevato un aumento significativo del cortisolo libero misurato tramite test salivare fino a 2 giorni dopo il pasto.. \nIl cortisolo avrebbe un effetto controregolatorio, grazie alla sua abilit\u00e0 di aumentare la gliconeogenesi e ridurre la quantit\u00e0 di glucosio, che dovrebbe contribuire a rimuovere gli aminoacidi dal torrente circolatorio.\nL'enzima 11HSD1 (11beta-hydroxysteroid dehydrogenase tipo 1) rigenera il cortisolo del cortisone all'interno del tessuto adiposo e del fegato, e mantiene attivato il GR, recettore dei glucocorticoidi.\nL'11HSD1 \u00e8 un enzima NADP(H)-dipendente di tipo reduttasi (che catalizza una reazione di riduzione) che converte il metabolita 11-keto cortisone (negli umani) e l'11-deidro corticosterone (nei roditori), rispettivamente nel GC-cortisolo e nel GC-corticosterone. \nL'11HSD2 \u00e8 un enzima NAD(H)-dipendente che catalizza la reazione opposta, ossidando il GC-cortisolo nelle forme inattive di 11-keto-cortisone.\nL'enzima 11beta-HSD tipo 1 e la produzione di cortisolo sono viceversa inattivati dall'insulina nel tessuto adiposo, e dall'enzima A-anelloriduttasi nel fegato, senza alterare i livelli di 11HSD1, effetto che si perde nelle persone sovrappeso divenute insulino-resistenti.\nAlcuni derivati steroidei del DHEA, come l'androsta-3,5-diene-7,17-dione, il 7-OH-DHEA e l'adrenosterone, sono capaci di inibire l'azione di tale enzima, e quindi di ridurre significativamente l'emivita e i livelli sierici di cortisolo; anche alcuni androgeni minori, come l'11-ketotestosterone, possiedono un'azione inibitrice verso tale enzima."}
{"id": "313089", "revid": "1315817", "url": "https://it.wikipedia.org/wiki?curid=313089", "title": "Tommaso Campailla", "text": "Biografia.\nTommaso Campailla nasce a Modica, in Sicilia, il 6 aprile del 1668, nell'attuale Via Posterla, sotto la rupe del Castello dei Conti e a pochi metri dalla casa che quasi 250 anni dopo vide nascere un altro importante concittadino, Salvatore Quasimodo. \nMostr\u00f2 le sue migliori doti d'ingegno in et\u00e0 matura, giacch\u00e9, in giovent\u00f9, per la sua gracile costituzione, il padre prefer\u00ec educarlo in campagna affinch\u00e9 si irrobustisse all'aria aperta, piuttosto che indirizzarlo agli studi. Nel 1684, si trasfer\u00ec a Catania per studiarvi giurisprudenza, ma l'improvvisa morte del padre, che lo lasciava erede di un discreto patrimonio, lo costrinse a ritornare nella citt\u00e0 natale, la sua cara Modica, in cui rimase fino alla morte, senza mai muoversi da essa.\nL\u00ec, pot\u00e9 dedicarsi interamente agli amati studi, prevalentemente da autodidatta, coltivando con passione ed abnegazione, fra le tante discipline, l'astronomia, le lettere e la filosofia. Sempre da autodidatta, studi\u00f2 Aristotele e i classici, per poi dedicarsi alla fisica, forse spinto dall'onda emotiva suscitata dal terribile sisma che, nel 1693, distrusse Modica e tutto il Val di Noto.\nMor\u00ec per un colpo apoplettico, il 7 febbraio del 1740. Il suo corpo fu sepolto sotto l'altare maggiore del duomo di San Giorgio in Modica, del quale una lapide, deposta alla sinistra dell'ingresso principale, lo ricorda.\nCampailla, filosofo e poeta.\nStudioso di Cartesio, che vuole conciliare con la filosofia scolastica, ne applic\u00f2 i principi alle sue indagini conoscitive, fatte di osservazione ed esperimenti, divenendo, insieme col filosofo trapanese Michelangelo Fardella, uno dei principali divulgatori delle teorie cartesiane in Sicilia.\nPoeta raffinato, fu accademico degli Assorditi di Urbino, dei Geniali di Palermo, e della pi\u00f9 celebre Accademia degli Arcadi di Roma; restaur\u00f2 quindi l'Accademia degli Infocati nella sua citt\u00e0 natale. Nel 1709 diede alle stampe i primi sei canti (ispirati ai moduli letterari lucreziani) del poema filosofico, in due parti, \"L'Adamo, ovvero il Mondo Creato\", successivamente dedicato, nella sua stesura completa (in venti canti) del 1723, a Carlo VI d'Austria, Imperatore e Re di Sicilia. Il poema, che conobbe una discreta fortuna e che \u00e8 stato recentemente ristampato, rappresenta una summa delle idee teologiche, cosmologiche, fisiche e filosofiche dell'autore, alla luce del cartesianesimo.\nAll'inizio del Settecento, la fama del Campailla, tra l'altro in corrispondenza epistolare con importanti personalit\u00e0 fra i quali Ludovico Antonio Muratori (bibliotecario del Duca di Modena), si diffuse anche all'estero, toccando Lipsia, Parigi, Londra, tanto che il filosofo George Berkeley volle conoscerlo personalmente e, poich\u00e9 il Campailla non si muoveva mai dalla sua citt\u00e0 natale (come Kant), nel 1718 fu lo stesso Berkeley a recarsi in Sicilia a trovarlo, informandolo fra l'altro delle nuove teorie newtoniane, le quali verranno poi usate dal Campailla nelle sue successive opere.\nIl Muratori si fece intermediario persino per una cattedra all'Universit\u00e0 di Padova da assegnargli, invito che venne pure da Londra, ma il suo ostinato rifiuto a viaggiare e lasciare la sua Modica (in ci\u00f2, ancora simile a Kant) lo port\u00f2 a declinare tali prestigiose ed onorevoli proposte. Per lo stesso motivo, invitato ad assistere, il 24 dicembre 1713, all'incoronazione a Re di Sicilia, nella Cattedrale di Palermo, del Duca Vittorio Amedeo II di Savoia, disdisse gentilmente la visita.\nNel 1738, pubblic\u00f2, rimanendo per\u00f2 incompiuto, il poema sacro \"L'Apocalisse di San Paolo\", in cui, oltre ad affrontare i temi della grazia e della virt\u00f9 attiva, forn\u00ec pure una personale confutazione delle teorie di Miguel Molinos, fondatore del \"Quietismo\", un'eresia che aspirava all'unificazione con Dio. Infine, nello stesso periodo, inizi\u00f2 a scrivere il primo volume di un'opera sistematica intitolata \"Opuscoli filosofici\", di cui usc\u00ec solo il primo volume (in dialoghi) intitolato \"Considerazioni sopra la fisica del signor Isacco Newton\" (1738), contemporaneamente alla stesura di un trattato, in due volumi, di fisica cartesiana, pubblicato postumo, nel 1841, sotto il titolo \"Filosofia per principi e cavalieri\".\nLa cura della sifilide con le \"botti del Campailla\".\nPur non essendo medico di professione, Campailla riusc\u00ec tuttavia a promuovere, nella Contea di Modica, gli studi di medicina. Infatti, il suo impegno, quasi umanitario, lo port\u00f2 a sperimentare, dal 1698 in poi, le sue famose \"botti\" (dette poi \"botti del Campailla\") per la cura non solo della sifilide (considerata, allora, il male del secolo, e ritenuta dalla Chiesa come un castigo di Dio per i peccati degli uomini), ma anche dei reumatismi e, in genere, di qualunque forma di artrosi.\nLa \"botte\", in realt\u00e0, \u00e8 una stufa mercuriale con all'interno uno sgabello, sul quale il paziente veniva fatto sedere, in attesa della cura. Questa consisteva nel versare, in un braciere che si trovava pure all'interno della stufa, la relativa dose di cinabro, da cui, per sublimazione, esalavano dei vapori di mercurio, che erano poi assorbiti dal corpo del paziente in piena sudorazione. La novit\u00e0 introdotta dal Campailla consistette nell'aggiunta di incenso all'interno della botte, in una dose che consentiva, ai vapori sprigionati, di essere pi\u00f9 \"respirabili\" per un certo lasso di tempo, variabile dai 10 ai 20 minuti circa, a seconda dalle condizioni soggettive del paziente.\nIl contributo del Campailla consent\u00ec pure di modificare la forma della botte, rispetto alle altre gi\u00e0 esistenti in Italia ed in Europa, le quali avevano un foro in alto da cui fuoriusciva la testa del paziente che, in tal modo, non poteva respirare i vapori di mercurio medicamentosi. Tuttavia, questi vapori, cos\u00ec esalati, erano curativi solamente per i sifilomi che infestavano la cute, i quali regredivano s\u00ec ma senza remissione del morbo (che solo con l'avvento della penicillina, nel '900, si debeller\u00e0), con i germi patogeni che continuavano ad agire e moltiplicarsi nel sangue dei soggetti infetti.\nInvece, grazie all'innovazione del Campailla, i pazienti, completamente all'interno della botte, potevano ora respirare la miscela di mercurio e incenso, la quale, agendo cos\u00ec in modo sottocutaneo, uccideva i germi diminuendone la carica patogena; spesso, si ottenevano delle guarigioni, a volte anche definitive, che, all'epoca, venivano considerate quasi miracolose. Infatti, un rapporto medico dell'epoca riferisce che\n\"\" [...] Dopo la cura mercuriale col metodo Campailla, si pu\u00f2 assistere a delle rinascite complete di individui ridotti in condizioni impressionanti di cachessia o con lesioni tali da rendersi impossibile qualsiasi intervento curativo per via percutanea o ipodermica\".\"\nI risultati furono talmente soddisfacenti che Modica acquis\u00ec notoriet\u00e0 in tutta Europa proprio per le \"botti del Campailla\", ancor oggi esistenti all'interno dell'antico \"Ospedale di S. Maria della Piet\u00e0\" e visitabili all'interno di un percorso museale appositamente dedicato.\nNegli anni a venire, le botti del Campailla furono, ma con scarsi risultati, imitate altrove, sia in Italia che all'estero: ad esempio, nel 1891, sorse a Palermo, per volere del prof. Mannino della locale facolt\u00e0 di Medicina, un \"Sanatorio Campailla\"; agli inizi del '900, fu poi costruita, a Roma, una cosiddetta \"Botte di Modica\"; a Milano, ancora negli anni '50, furono costruite botti di vetro sul modello di quelle del Campailla; mentre, a Parigi, furono fondati istituti a imitazione del \"Sifilocomio Campailla\" palermitano, per la cura delle malattie reumatiche e nevralgiche.\nTeatro.\nLa rappresentazione \"Cygnus\", atto unico scritto da Nausica Zocco, prende spunto dalla vita e dalle opere di Tommaso Campailla, ed \u00e8 stato portato in scena l'8 maggio 2011 a Modica, per la regia di Tiziana Spadaro."}
