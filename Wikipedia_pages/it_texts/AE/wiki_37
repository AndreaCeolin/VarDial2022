{"id": "300193", "revid": "1318658", "url": "https://it.wikipedia.org/wiki?curid=300193", "title": "Storia di Vicenza", "text": "La citt\u00e0 di Vicenza possiede una storia di oltre 2000 anni.\nDocumentazione e storiografia.\nLa documentazione scritta in nostro possesso - riguardante la citt\u00e0 di Vicenza - relativa all'epoca antica e al primo millennio, \u00e8 praticamente nulla. Negli archivi cittadini ecclesiastici e civili sono presenti solo la copia di un documento, chiaramente falso, proveniente dall'abbazia di Nonantola e un'altra che riporta il privilegio concesso dal vescovo Rodolfo al monastero benedettino dei santi Felice e Fortunato. Altre scarne informazioni le possiamo ricavare dal racconto di Paolo Diacono e sporadiche notizie relative al territorio vicentino ritrovate in documenti padovani o veronesi. Scarsi sono anche i reperti archeologici - eccezion fatta per quelli relativi alla citt\u00e0 durante l'Impero romano - sufficienti comunque ad attestare, anche nell'alto Medioevo, la presenza e la continuit\u00e0 di una media citt\u00e0 della pianura veneta.\nIl secondo millennio, invece, offre abbondanza di documenti e di strutture monumentali, da cui si evince la vita di una citt\u00e0, salvo brevissimi periodi sempre soggetta a poteri esterni ma ricca di storia, di arte, di cultura e di personaggi illustri.\nA partire dal XII secolo preziosi documenti sono stati rinvenuti nell'Archivio capitolare diocesano e presso i monasteri benedettini dei Santi Felice e Fortunato e di San Pietro, quasi sempre riguardanti privilegi, diritti ed esenzioni, dispute sulle propriet\u00e0 o sulle rendite, atti di cessione. Essi hanno consentito di ricostruire molti aspetti della vita politica, sociale, religiosa e mappe del territorio.\nDurante il Basso medioevo cominciano anche i racconti dei cronisti, il primo dei quali \u00e8 Gerardo Maurisio che descrisse in modo particolareggiato i fatti capitati a Vicenza tra il 1183 e il 1237. Seguirono la cronaca di Nicol\u00f2 Smereglo relativa a quanto avvenne tra il 1200 e il 1312, quella di Ferreto dei Ferreti che descrisse gli avvenimenti relativi a Vicenza e a Padova tra il 1250 e il 1318, quelle di Antonio Godi e di Conforto da Costozza, di cui resta una cronaca relativa ad un arco di tempo di 17 anni. Il primo che compil\u00f2 una cronaca completa della citt\u00e0 di Vicenza fu Giambattista Pagliarino, vissuto nella seconda met\u00e0 del secolo XV, il quale attinse a molti documenti precedenti.\nCon il XVI secolo cominciarono i tentativi di dare una storia a Vicenza. Il primo - seppure modesto - storico fu Giacomo Marzari che pubblic\u00f2 un piccolo compendio di storia vicentina civile ed ecclesiastica; dopo di lui vennero Silvestro Castellini, che compil\u00f2 un'opera pi\u00f9 seria e completa, e Francesco Barbarano, vissuto nel XVII secolo. Scrittori vissuti in un periodo in cui non era ancora maturata la critica storica, le loro opere sono spesso imprecise ed \u00e8 difficile distinguere tra storia e leggenda.\nCon il grande risveglio degli studi storici del Settecento Vicenza ebbe la notevole opera in 13 volumi di Fortunato Vigna, che per scriverla aveva attinto a migliaia di documenti tratti dagli archivi civili ed ecclesiastici. Altri raccoglitori di documenti e scrittori furono Paolo Calvi, Giambattista Verci, Tomaso Faccioli e Gaetano Macc\u00e0, che scrisse la \"Storia del territorio vicentino\".\nEpoca antica.\nL'insediamento pre-romano.\nSembra probabile che il primo insediamento sul piccolo gruppo di alture - formato da detriti e sedimenti alluvionali che emergeva dalla pianura acquitrinosa alla confluenza dei fiumi Astico e Retrone - sia originato gi\u00e0 nel VI secolo a.C..\nStrabone ritiene che gli abitanti del sito appartenessero alla popolazione degli Euganei, ma oggi gli studiosi sono abbastanza concordi che essi fossero Veneti, fatto attestato dal ritrovamento di oltre 200 laminette votive dedicate al culto della venetica dea Reitia e di un'iscrizione in lingua venetica, rinvenute nel 1959 durante i lavori di costruzione di un edificio di fronte alla sede municipale di Palazzo Trissino. Viene esclusa anche l'appartenenza a stirpi galliche o celtiche.\nPlinio il Vecchio nel I secolo d.C. cita anche Vicenza nella sua \"Naturalis Historia\", come centro di fondazione veneta, una popolazione alloctona di origine indoeuropea.\nQuasi nulla si conosce di fatti o vicende politiche che abbiano interessato la citt\u00e0 in epoca preromana o anche romana, se non che l'insediamento ci fu e si svilupp\u00f2, lasciando un evidente impianto urbanistico. Non molti sono invece i reperti in nostro possesso: da venti secoli la citt\u00e0 \u00e8 cresciuta su se stessa, senza soluzione di continuit\u00e0, ed ogni epoca ha distrutto quanto realizzato in precedenza, per utilizzarne gli spazi e spesso i materiali. Oltre a ci\u00f2, il fatto che la citt\u00e0 sia attualmente abitata impedisce di effettuare scavi e ricerche in modo estensivo.\nDalla storia di Roma si pu\u00f2 supporre che, come gli altri Veneti, anche gli abitanti di quella che poi fu chiamata \"Vicetia\" (probabilmente da \"vicus\") abbiano dapprima subito l'influenza culturale dei popoli circostanti: anzitutto gli Etruschi, dai quali i Veneti acquisirono mode, forme d'arte e scrittura, poi i Galli Cenomani e i Cimbri, ma senza soggiacere loro.\nQuando i Romani si affacciarono sulle pianure padana e veneta - che chiamarono Gallia cisalpina - i Veneti ne divennero alleati fedeli, combattendo insieme con loro contro i Galli, che sconfissero nel 222 a.C. nella battaglia di Clastidium. Ne furono alleati fedeli anche nel corso delle guerre sociali, ed in premio ottennero dapprima la cittadinanza di diritto latino secondo la \"Lex Pompeia de Transpadanis\" nell'89 a.C., poi quella romana.\nL'influenza e l'autorit\u00e0 di Roma si fece comunque sentire nella pianura veneta almeno dalla met\u00e0 del II secolo a.C. Nel 148 a.C. fu costruita la via Postumia che andava da Genua ad Aquileia permettendo i traffici ma anche il rapido transito delle legioni. Per quanto riguarda Vicenza, abbiamo la testimonianza di un cippo, conservato a Verona, che ricorda come un magistrato romano fosse stato chiamato a dirimere una questione di confini tra Vicenza ed Este.\n\"Vicetia\" romana.\nCome altre citt\u00e0 venete, al tempo della Guerra civile romana (49-45 a.C.) probabilmente Vicenza parteggi\u00f2 per Cesare e, in premio, tra il 49 e il 42 a.C. divenne \"municipium\" romano \"optimo iure\", cio\u00e8 con pienezza di diritti civili e politici: non essendo una citt\u00e0 conquistata ebbe la possibilit\u00e0 di mantenere le proprie magistrature.\nA questi anni risalgono la ristrutturazione dell'abitato secondo un tracciato urbanistico ad assi relativamente ortogonali, la sostituzione di abitazioni in legno con costruzioni in pietra o laterizio e l'edificazione delle prime mura.\nQueste furono erette, come avvenne per altre citt\u00e0 consimili, per delimitare lo spazio urbano da quello rurale e conferire prestigio al nuovo \"status\" di citt\u00e0 romana, in un tempo in cui tutta la regione era pacificata e apparentemente non erano necessarie: dalla vittoria contro i Cimbri del II secolo a.C. e fino al II secolo d.C. il Veneto non fu pi\u00f9 territorio di incursioni barbariche. In assenza di reperti significativi, si presume che le mura fossero costruite solo parzialmente, in particolare a ovest della citt\u00e0, che invece negli altri lati era naturalmente difesa dai fiumi.\nCome le altre citt\u00e0 venete Vicenza fu inserita da Augusto nella \"X Regio\" (\"Venetia et Histria\" secondo la denominazione di Diocleziano).\nRispetto all'estensione dell'attuale citt\u00e0, quella dell'insediamento romano era piuttosto modesta e corrispondeva, \"grosso modo\", al centro storico in senso stretto: a ovest, iniziava presso l'odierna porta Castello; a nord presso l'incrocio delle contrade Porti-Apolloni-Pedemuro San Biagio; a est, all'inizio di corso Palladio movendo da piazza Matteotti; a sud, l\u00e0 dove si incontrano le contrade della Pescheria e di San Paolo. Era delimitato su tre lati dai fiumi, l'Astico (ora Bacchiglione) e il Retrone, varcati da due ponti con arcate in pietra- descritti e disegnati anche dal Palladio - che corrispondevano agli attuali ponte degli Angeli e di San Paolo, sostituiti da manufatti moderni nella seconda met\u00e0 dell'Ottocento.\nL'impianto urbanistico delle citt\u00e0 romane si basava su un fascio di strade parallele con orientamento est-ovest, i \"decumani\", che si intersecavano in senso ortogonale con un fascio di altre, i \"cardines\", ad orientamento nord-sud. La ristrutturazione urbanistica di Vicenza, avvenuta a met\u00e0 del I secolo a.C., dovette tener conto dell'assetto preesistente, per cui questo schema fu adattato e sub\u00ec delle variazioni: le intersecazioni tra \"decumani\" e \"cardines\" non furono infatti tracciate in senso ortogonale ma obliquo.\nAl centro delle strade principali il \"decumanus maximus\" - che corrispondeva grosso modo all'attuale corso Palladio - costituiva il tratto cittadino della via Postumia che ad est, dopo aver superato l'Astico con un ponte, continuava verso Aquileia, mentre a ovest, passata la porta della cinta muraria in seguito chiamata Porta Feliciana e poi Porta Castello, continuava verso Verona. Era abbastanza ampio da permettere il doppio senso di circolazione dei carri.\nPi\u00f9 controverso \u00e8 quale fosse il \"cardo maximus\", generalmente individuato nella via che, superato l'attuale Ponte San Paolo, passava sotto la Basilica Palladiana, proseguiva per contr\u00e0 del Monte e contr\u00e0 Porti fino al Ponte Pusterla, che per\u00f2 a quel tempo non esisteva, perch\u00e9 al di l\u00e0 dell'Astico v'era un esteso lago. Per questo motivo alcuni ritengono che il \"cardo maximus\" fosse piuttosto quello che, salendo dalle attuali contr\u00e0 Cordenons e contr\u00e0 Cesare Battisti, percorreva corso Fogazzaro e poi continuava, fuori citt\u00e0, verso le montagne dopo aver costeggiato il bordo occidentale del \"lacus Postierlae\".\nVicino all'intersecazione delle due strade principali \u2013 sotto Palazzo Trissino Baston e la parte occidentale di Piazza dei Signori \u2013 \u00e8 stata ritrovata una parte della pavimentazione del Foro, centro multifunzionale della vita cittadina che, secondo il modello romano, era dotato di strutture monumentali. Presentava un orientamento nord-sud: un'area sacra pi\u00f9 rialzata, con i templi, a nord del decumano e un'area pi\u00f9 abbassata, lastricata a grosse pietre rettangolari ancora visibili sotto il palazzo, destinata alla politica e ai commerci a sud della strada; concludeva il Foro una basilica civile, sul luogo in cui fu poi costruito il \"Palatium vetus\" e pi\u00f9 tardi la Basilica - proprio per questo motivo cos\u00ec denominata dal Palladio.\nSotto la cattedrale sono conservati e visibili i resti di domus decorate e di strade romane e, in ottimo stato di conservazione, il criptoportico sotto la Piazza del Duomo, parte di una \"domus\" patrizia. Si ritiene che in citt\u00e0 vi fossero anche altri criptoportici - creati per livellare il terreno formato da dossi naturali oltre che per contenere il terrazzamento dei giardini - e le terme, di cui resta qualche lacerto in contr\u00e0 Pescherie vecchie.\nDalla localit\u00e0 Villaraspa (Motta di Costabissara) partiva l'acquedotto che, passando per la localit\u00e0 Lobia, posta 3\u00a0km a nord del centro storico, dove sussistono tuttora resti degli archi di sostegno, e transitando per gli attuali viale Ferrarin, via Brotton e corso Fogazzaro, portava in citt\u00e0 l'acqua delle risorgive per terminare nel \"castellum aquae\", cio\u00e8 nel serbatoio presso Mure San Lorenzo.\nNel I secolo d.C. Vicenza aveva acquisito una certa importanza, tanto da demolire in parte le mura per consentire lo sviluppo della citt\u00e0 e costruire il Teatro Berga, in cui si svolgevano i ludi scenici e di cui si possono ancora vedere l'esatto perimetro e la configurazione con le 24 arcate, posto al di l\u00e0 del Retrone e collegato al centro da un ponte, al punto di confluenza delle strade che giungevano da sud-est (da Costozza \u2013 Longare) e da sud-ovest (da Lonigo \u2013 Sant'Agostino), costeggiando le pendici dei Colli Berici, per consentire un migliore afflusso degli spettatori. Dietro il palcoscenico, sul lato nord, era costruito un vasto quadriportico che arrivava sino al fiume, nel quale potevano intrattenersi gli spettatori. Il teatro venne utilizzato per le rappresentazioni almeno fino al III secolo d.C.\nCitt\u00e0 di scarsa rilevanza strategica, diede i natali ad alcuni personaggi importanti: il grammatico Quinto Remmio Palemone, il militare Aulo Cecina Allieno, generale di Vitellio durante la guerra civile del 69 d.C. e il giurista Gaio Salonino Patriuno, pretore e console, morto a Roma nel 78 d.C. che fu marito e padre di due auguste: aveva sposato Ulpia Marciana, la sorella maggiore dell'imperatore Traiano, da cui ebbe la figlia Salonina Matidia. Da lei discendono gli imperatori Marco Aurelio e Commodo.\nNel II secolo, alla citt\u00e0 di Vicenza fu risparmiato il saccheggio da parte dei Quadi e dei Marcomanni che avevano invaso la \"Regio\", ma furono fermati a \"Opitergium\". Nell'epoca costantiniana vi fu una certa ripresa dei traffici e dei commercio, dovuti al rifiorire di una delle nuove capitali dell'impero Aquileia; la manutenzione o il recupero delle vie di transito \u00e8 testimoniata da un miliario rinvenuto a Montecchio Maggiore con dedica all'imperatore Costantino: \"\"D(omino) N(ostro) Flavio Constantino Maximo Pio Felici Invicto Augusto VII \"(miglia da Vicenza)\", ora conservato nell'atrio di palazzo da Schio. Il permesso dato con l'editto del 313 d.C. di celebrare apertamente il culto cristiano comport\u00f2 l'edificazione di due basiliche: l'attuale Cattedrale (gi\u00e0 \"domus ecclesiae\") e la Basilica cimiteriale dei Santi Felice e Fortunato, sulla via Postumia.\n\"Vicetia\" tardo-romana.\nQuando ormai l'impero era entrato in piena crisi, nel IV-V secolo, le mura di Vicenza furono ricostruite e le difese rafforzate. Non risulta comunque documentato che la citt\u00e0 sia stata saccheggiata o distrutta, neppure durante le spedizioni dei Visigoti o degli Unni nel V secolo.\nNulla rimane del breve periodo ostrogoto, dopo la caduta dell'Impero romano d'Occidente, ma nulla lascia neppure pensare a una decadenza della citt\u00e0, che pi\u00f9 probabilmente divenne punto di riferimento religioso della popolazione autoctona rispetto ai Goti ariani.\nSi pu\u00f2 pensare invece che, come avvenne in tutta l'Italia, anche Vicenza abbia subito il decadimento e lo spopolamento provocati dalla guerra gotica (535-553). La fiorente economia del territorio, fondata sulla coltivazione dei cereali e della vite dei colli Berici, sullo sfruttamento dei boschi e la pastorizia, fu fortemente danneggiata con il saccheggio delle campagne, l'interruzione dei trasporti su strada e per via d'acqua, le carestie e le pestilenze che la guerra trascin\u00f2 con s\u00e9.\nIl primo Cristianesimo a Vicenza.\nNon vi sono prove che il cristianesimo si sia diffuso in Vicenza se non dopo la fine delle persecuzioni, verso la fine del III secolo.\nAlla fine del IV o agli inizi del V secolo risale la costruzione sia di una basilica fuori dalle mura, dedicata ai santi Felice e Fortunato, martiri di Aquileia, sia di una chiesa cittadina, sul sito di una precedente domus, che divenne poi la cattedrale. Anche se all'epoca la comunit\u00e0 cristiana doveva essere abbastanza fiorente e organizzata per permettersi di erigere contemporaneamente due edifici di culto, non sembra che la citt\u00e0 fosse gi\u00e0 sede episcopale, in quanto un vescovo di Vicenza viene documentato solo alla fine del VI secolo.\nMedioevo.\nSecoli VI-IX: l'et\u00e0 longobarda e carolingia.\nDopo la vittoria dei bizantini nella guerra greco-gotica, la citt\u00e0 non rimase per molto nelle loro mani: nel 568 i Longobardi migrarono in Italia conquistando varie citt\u00e0, tra cui Vicenza, che secondo Paolo Diacono fu occupata dallo stesso Alboino e fu probabilmente eretta subito a sede ducale.\nDurante il periodo longobardo Vicenza rivest\u00ec un ruolo regionale di un certo rilievo e dal 589 al 591 ebbe il suo primo vescovo, Oronzio.\nDopo la conquista di Carlo Magno nel 774, Vicenza fu inglobata nel regno dei Franchi e il ducato divenne un Comitato che mantenne l'importanza politica e culturale a livello regionale acquisita durante il regno longobardo, dimostrata dal fatto che la citt\u00e0 venne menzionata pi\u00f9 volte nei diplomi imperiali. Con un capitolare Olonense, emanato nel palazzo Reale di Corteolona nell'825 Lotario I istitu\u00ec in Vicenza una pubblica scuola, destinata ad accogliere i giovani studiosi di Vicenza, Treviso, Padova, Ceneda, Feltre e Asolo.\nSecoli IX-XI: la signoria vescovile.\nLa documentazione che riguarda il territorio vicentino in epoca post-carolingia e fino al 1000 \u00e8 quasi nulla, ma alla fine di questo periodo il risultato fu l'affermarsi di una signoria di fatto del vescovo di Vicenza, consistente nel possesso di estesi territori, di esenzioni e di immunit\u00e0, del diritto di esigere tributi e di amministrare la giustizia. Il vescovo fin\u00ec per assolvere funzioni che andavano ben oltre le mansioni religiose che gli spettavano: divenne arbitro nelle contese tra i cittadini e tra questi e le comunit\u00e0 rurali, assicur\u00f2 la tutela dei poveri, degli orfani, delle vedove, si accoll\u00f2 il compito di difendere gli interessi della citt\u00e0, talvolta provvedendo anche alla sua difesa militare.\nVicenza e il \"Comitatus vicentinus\", cio\u00e8 il suo territorio, furono inseriti nel 952 nella Marca Veronese - a sua volta dipendente dal duca di Baviera e successivamente dal duca di Carinzia - e questo continu\u00f2 a essere per tutto l'XI secolo il quadro di riferimento dell'amministrazione imperiale. La citt\u00e0 era cio\u00e8 ufficialmente soggetta ai poteri gerarchicamente decrescenti dell'imperatore, del marchese-duca di Carinzia e del conte locale. In realt\u00e0 il potere del vescovo, pur formalmente sottoposto a questa gerarchia laica, godette sempre di larga autonomia.\nDue atti significativi testimoniano di questo percorso. Il primo fu la donazione al vescovo di Vicenza, Vitale, del castello e di due \"curtes\" di Malo da parte dell'imperatore Berengario I. \u00c8 probabile che donazioni come questa e la concessione di autorizzazioni a costruire e a possedere fortificazioni sia continuata anche negli anni seguenti, in un periodo di potere politico debole e motivate dalle frequenti scorrerie degli Ungari, che nell'899 saccheggiarono Vicenza e distrussero l'abbazia dei Santi Vito, Modesto e Crescenzia insieme con la basilica dei Santi Felice e Fortunato e forse anche la cattedrale.\nUn diploma di Ottone III dell'anno 1000 riconobbe l'esenzione dal \"fodro\" per gli abitanti dei 19 castelli, compreso quello di Vicenza, situati sul territorio e posseduti dal vescovo Girolamo, e concesse a quest'ultimo anche il Teatro romano, dove allora si svolgevano le dispute giudiziarie, con tutti i diritti regi ad esso pertinenti. Altri documenti che ribadiscono l'estensione di questo potere sono il \"Privilegium\" del 983 con cui il vescovo Rodolfo assegnava un'ingente dotazione di beni e diritti al monastero benedettino maschile dei Santi Felice e Fortunato e quello che confermava nel 1033 i beni assegnati al monastero benedettino femminile di San Pietro. In essi si dimostra che il vescovo, oltre ad essere titolare di possessi e di diritti molto estesi sulla maggior parte del territorio vicentino, si comportava come un signore feudale. Non sembra comunque che quella vescovile si sia trasformata in vera e propria signoria territoriale in quanto, da Ottone I fino al XII secolo, le funzioni ufficiali furono attribuite al conte (a Vicenza cio\u00e8 non vi fu mai un vescovo-conte).\nIl rapporto privilegiato tra i vescovi di Vicenza e gli imperatori, che li ricambiarono con la concessione di privilegi, continu\u00f2 per tutto l'XI secolo: anche durante il primo periodo della lotta per le investiture tra papato e impero, i vescovi vicentini stettero dalla parte di quest'ultimo, cos\u00ec come la maggior parte di quelli che gravitavano intorno al Patriarcato di Aquileia.\nQuesta posizione non fu senza contrasti: spesso le grandi famiglie signorili - talora gli stessi 'avvocati' del vescovo, cio\u00e8 coloro che, in cambio di adeguati compensi fondiari e pecuniari, avevano l'incarico di tutelare gli interessi vescovili - e i conti si trovarono su posizioni opposte. Fu il vescovo Enrico, dopo il 1122, il primo a schierarsi dalla parte del papato.\nTutto il periodo fu anche caratterizzato dall'attivit\u00e0 degli insediamenti benedettini sul territorio vicentino, sia per lo svolgimento delle funzioni pastorali loro affidate dai vescovi che per la bonifica di estese zone, in precedenza acquitrinose, tutt'intorno alla citt\u00e0. Ne resta traccia in numerose chiese dedicate ai Santi Vito, Modesto e Crescenzia, tipici di quest'ordine monastico.\nL'aspetto urbano nell'Alto Medioevo.\nDel periodo altomedievale quasi nulla resta nell'attuale aspetto urbano della citt\u00e0, a parte la torre-campanile della cattedrale. \u00c8 d'altronde improbabile che, durante i periodi di sovranit\u00e0 ostrogota, longobarda e franca, Vicenza si sia allontanata dai limiti della citt\u00e0 romana. Di certo vi saranno sussistiti gli elementi determinanti della \u201cmaglia urbana\u201d, la \u201cimpronta indelebile\u201d della romanit\u00e0, ribadita dalle ultime, pi\u00f9 accreditate indagini archeologiche.\n\"Semmai, saranno andati via via scomparendo, qui come altrove, i monumenti, ... i centri della vita sociale, politica, artistica antica, causa distruzione, abbandono o riconversione; con essi veniva meno tutta una pratica sociale e una cultura, insieme a elementi essenziali dell'immagine, della coscienza, dell'ideologia cittadina\".\nLa citt\u00e0 medievale era, all'opposto di quella precedente di estrazione greco-romana, non solo dimora dei vivi, bens\u00ec, in stretta vicinanza, dei vivi e dei loro morti: sepolti sotto i pavimenti delle chiese o lungo le navate o raccolti pi\u00f9 semplicemente nelle zone adiacenti ai luoghi di culto.\nNel X secolo iniziarono dei lavori che, in seguito, caratterizzarono fortemente l'aspetto della citt\u00e0: la costruzione di una cerchia di mura, iniziata plausibilmente sulle basi e sul tracciato delle precedenti romane e proseguita fino a tutto il secolo XIII, infine completata, per racchiudere anche i nuovi borghi, nel XIV e XV secolo. Innestandosi sullo schema romano ad assi ortogonali si affermava cos\u00ec la tipica tendenza \u201cradiocentrica\u201d medievale, racchiudendo la citt\u00e0 in un perimetro circolare, entro termini pressoch\u00e9 equidistanti da un punto intermedio tra la cattedrale e la sede del potere comunale.\nSecoli XII-inizi XIII: il Comune cittadino.\nCon il XII secolo cominci\u00f2 a emergere in area veneta il peso politico dei gruppi sociali cittadini e furono istituiti i Comuni. Gli storici considerano come un indicatore di questa nascita la presenza dei consoli, che a Vicenza vengono ricordati per la prima volta nel 1147 - cio\u00e8 una decina d'anni dopo quelli di Verona e di Padova - nel documento che ratifica la Pace di Fontaniva.\nMolto presto i Comuni veneti arrivarono allo scontro con Federico Barbarossa (1152-1190), che mirava a un consolidamento dell'autorit\u00e0 imperiale, in pratica che fossero riaffermate le prerogative regali, tra cui quelle fiscali. Le citt\u00e0 della Marca a partire dal 1158, anno della seconda discesa dell'imperatore in Italia, furono tutte sottoposte alla sua tutela ma, insofferenti della pressione fiscale dei funzionari imperiali e con la ferma volont\u00e0 di tutelare la propria autonomia, esse misero momentaneamente da parte gli interessi particolari e i motivi di scontro e nel 1164 si allearono nella Lega Veronese, che aveva lo scopo di affrontare militarmente l'imperatore e che nel 1167 conflu\u00ec nella pi\u00f9 vasta Lega Lombarda.\nDopo la vittoria della Lega nella battaglia di Legnano, con gli accordi della pace di Costanza del 1183 alle citt\u00e0 fu concesso di continuare a riscuotere tributi, amministrare la giustizia (ma ai funzionari imperiali competeva l'eventuale appello), eleggere i propri magistrati (anche se poi dovevano essere confermati dall'imperatore), mantenere e costruire fortificazioni. Quindi, tenuto conto dei poteri concorrenti, alla fine del XII secolo Vicenza, cos\u00ec come le altre citt\u00e0 venete, era contemporaneamente una citt\u00e0 imperiale, una citt\u00e0 vescovile e una citt\u00e0 comunale.\nIl declino del potere vescovile.\nIn realt\u00e0 l'imperatore era un'autorit\u00e0 lontana e il potere del vescovo da tempo era in declino, insidiato proprio dai suoi stessi vassalli e dai signori rurali, che sempre pi\u00f9 si stabilivano in citt\u00e0 e si davano a violenze e usurpazioni; si appoggiavano al tradizionale antagonista del vescovo, il conte della citt\u00e0, che aveva formato un partito antivescovile, la \"pars Comitis\", mentre il vescovo aveva a sua volta organizzato la \"pars Ecclesiae\", alla cui guida fu posto il suo \"advocatus\", appartenente alla potente famiglia da Vivaro. Ad un certo punto per\u00f2 anche questi cominci\u00f2 ad agire in maniera autonoma perseguendo i propri interessi e il vescovo si trov\u00f2 isolato, militarmente indifeso, economicamente senza mezzi, privo di forza e quindi di autorit\u00e0 politica. Anche se, costretto dalle pressioni o dalle necessit\u00e0, per tutto il Medioevo continu\u00f2 a distribuire feudi e benefici, in realt\u00e0 fu incapace di esercitare un reale controllo sui beni della Chiesa.\nNegli ultimi decenni del XII secolo l'impegno dei vescovi fu volto a difendere il potere e i possessi che la Chiesa aveva in citt\u00e0 e nel territorio. Cacciafronte e Pistore vennero uccisi per questo motivo, Uberto fu destituito nel 1212, Nicol\u00f2 Maltraversi e Zilberto si distinsero per la gestione fallimentare dei beni ecclesiastici e per l'indebitamento con gli usurai, che li costrinsero a procedere alla vendita di propriet\u00e0 e giurisdizioni. Lo stesso accadde ai canonici della cattedrale, rovinati dall'incapacit\u00e0 di riscuotere le decime che loro competevano in citt\u00e0 e nelle \"colture\". Anche sui monasteri e sulle pievi si scaten\u00f2 l'avidit\u00e0 delle famiglie e dello stesso Comune.\nLe famiglie emergenti.\nNella seconda met\u00e0 del XII e per tutto il XIII secolo furono le famiglie le vere protagoniste della storia della citt\u00e0 e del territorio circostante. Di poche si conosce l'origine, si ritiene che spesso i loro capostipiti siano stati uomini d'arme discesi in Italia al seguito degli imperatori e da essi remunerati con possessi e privilegi - \u00e8 il caso dei da Romano e forse dei da Trissino - oppure di famiglie che abbiano gradualmente accresciuto il loro potere a scapito di altri proprietari locali, come avvenne per i da Sossano o i da Sarego. Molte famiglie divennero feudatarie ponendosi al servizio dei vescovi - la prima investitura conosciuta in favore dei da Breganze venne dal vescovo di Padova - e ricevendo da essi poderi e \"ville\". In tempi di razzie e di violenze, quando la prima necessit\u00e0 era quella della difesa, esse riuscirono ad affermarsi garantendo questo bene primario con i loro castelli, le fortificazioni e gli armati a protezione dei transiti e degli abitati. A questo scopo strutturarono il proprio territorio come un piccolo regno, dotato di un'amministrazione autonoma e di un sistema fiscale che raggiungeva capillarmente gli abitanti e dal quale traevano le risorse per gestire ed aumentare il proprio potere. Entro i propri confini i feudatari locali, cos\u00ec come il conte e il vescovo, erano padroni assoluti delle persone e delle cose.\nTra le famiglie, una delle pi\u00f9 potenti fu quella dei conti Maltraversi, che detenevano nel territorio vicentino e padovano vari feudi e castelli e una quantit\u00e0 di beni e diritti avuti in concessione dai vescovi di cui erano vassalli, insieme con il controllo di alcune abbazie.\nNell'ultimo ventennio del XII secolo forte fu la contrapposizione tra la famiglia e i vescovi di Vicenza per il possesso dei feudi sulla destra della Val Leogra - tra cui quello di Malo - che culmin\u00f2 con l'uccisione nel 1184 del vescovo Giovanni de Surdis Cacciafronte da parte di un sicario di nome Pietro, probabilmente su mandato del conte Uguccione Maltraversi.\nGli succedette il vescovo Pistore, che scomunic\u00f2 il conte e lo spogli\u00f2 del feudo affidandolo alla famiglia dell\"'advocatus\" vescovile, i da Vivaro. Il Maltraversi non si rassegn\u00f2 alla perdita delle terre e nel 1200 con un improvviso assalto notturno riusc\u00ec a strappare ai vivaresi il castello di Pieve. Il vescovo Pistore in persona accorse da Vicenza per riconquistare il castello, ma rest\u00f2 ucciso durante il tentativo. I da Vivaro successivamente ritornarono in possesso del castello e conservarono il feudo a destra del Leogra per quasi 150 anni ancora.\nSempre in questo periodo i Maltraversi si imparentarono con potenti famiglie che rafforzarono i collegamenti politici con l'area estense. Dovettero per\u00f2 spartire il potere in citt\u00e0 con altre famiglie. Appartenne alla famiglia anche Nicol\u00f2 Maltraversi, imposto nel 1213 da papa Innocenzo III come amministratore apostolico e poi vescovo di Vicenza, il quale tent\u00f2 di sospendere la svendita dei beni ecclesiastici e di ridurre, senza per\u00f2 riuscirvi, il grosso debito accumulato dai predecessori.\nAltra famiglia potente fu quella dei Trissino, il cui capostipite Olderico Trissino arriv\u00f2 in Italia al seguito del Barbarossa, che gli attribu\u00ec una signoria nell'alta valle dell'Agno; il loro primo castello fu probabilmente quello di Trissino e da qui estesero i loro possessi a Quargnenta, Cornedo e Valdagno, in un'area in via di bonifica fondiaria che si avvalse dell'immigrazione di contadini germanici. Fondarono altri due castelli, quello di Valdagno e quello di Paninsacco; dalla zona sotto il loro controllo traevano le decime, il raccolto delle castagne - i pendii dei monti erano infatti ricoperti di castagneti - e la tassa sulla macina, per i numerosi mulini che possedevano soprattutto lungo il corso dell'Agno.\nI da Breganze erano ancora pi\u00f9 potenti dei da Trissino: possedevano parecchi castelli, come quello di Piovene, anche se vivevano abitualmente nella loro dimora, il \"castrum\" di Breganze, collocato in posizione cruciale per i transiti verso Bassano e Trento e perci\u00f2 fortificato con pi\u00f9 torri. Nel corso del primo Duecento contarono almeno 86 vassalli e 125 tra servi e \"ancillae\". I loro possessi, che erano disseminati su un esteso territorio a nord-est di Vicenza - nella valle dell'Astico, sull'altopiano di Asiago, nella zona di Marostica e di Bassano, costituivano tanto unit\u00e0 economiche quanto unit\u00e0 giurisdizionali, chiamate \"comitatus\".\nTra le famiglie pi\u00f9 importanti anche i da Sossano, i da Sarego, i da Vivaro, i da Arzignano e soprattutto i da Romano, che esercitarono un'egemonia di fatto su Bassano almeno fin dagli anni ottanta del XII secolo.\nIl Comune.\nA differenza di Verona e di Padova, citt\u00e0 situate al crocevia di importanti vie di traffico dove, al sorgere del Comune medievale, i mercanti e gli artigiani costituivano i gruppi sociali di maggior rilievo, Vicenza fu dominata dai signori rurali che, pur mantenendo il loro feudo, si insediarono in citt\u00e0 per partecipare pi\u00f9 agevolmente alle alleanze e alle lotte regionali e vi costruirono case fortificate e torri. Mentre, in precedenza, la loro vita nei possedimenti di campagna si basava soprattutto sulle rendite corrisposte in natura, in citt\u00e0 le famiglie necessitavano di una maggiore disponibilit\u00e0 di denaro liquido. Cos\u00ec la classe media che si venne creando e divent\u00f2 sempre pi\u00f9 potente era costituita dagli usurai, dai giudici (Pilio, Alberto, Losco, Pellegrino, Adamo) e dai notai (Spinello, Bergullo).\nQuanto alle istituzioni, agli inizi - cio\u00e8 a met\u00e0 del XII secolo - vennero creati dei consoli che affiancavano il vescovo e che in seguito, aumentati di numero, divennero i collaboratori dei podest\u00e0, locali o stranieri, che si alternarono alla guida del Comune.\nI podest\u00e0 della prima met\u00e0 del XIII secolo si avvalevano di collaboratori amministrativi e giudiziari: consoli, giudici, assessori, \"caniparii\" (conservatori dei beni comunali), notai, \"extimatores\" (addetti alla liquidazione dei beni dei debitori insolventi), \"saltari\" (custodi dei possessi comunali). Essi erano direttamente responsabili della raccolta dei tributi, della difesa della citt\u00e0 e del distretto, che veniva attuata sia con la custodia permanente delle mura e delle fortificazioni che con la mobilitazione di uomini in caso di bisogno.\nAl momento di entrare in carica il podest\u00e0 giurava di osservare lo statuto della citt\u00e0. Insieme con lui, con potere decisionale assoluto, operavano il \"Consilium plenarium\" (alcune decine di persone) e il Consiglio di Credenza. Il potere di fatto sul comune fu per\u00f2 detenuto dalle grandi famiglie che controllarono sempre, direttamente o per interposta persona, l'ufficio del podest\u00e0 e quello dei consoli. Gli stessi notai e giudici, pur dipendendo formalmente dal conte e dall'imperatore, erano collusi con le famiglie o provenivano addirittura da esse.\nLe fraglie.\nErano chiamate \"fraglie\" a Vicenza e in Veneto le corporazioni di arti e mestieri nel Comune medievale. Vi si accedeva attraverso il pagamento di sostanziosi oneri pecuniari e presentando un certificato, rilasciato dalla parrocchia di appartenenza, da cui risultassero, oltre alle origini, anche le qualit\u00e0 morali dell'aspirante. Altro certificato doveva attestare il tirocinio compiuto nell'arte. Se si richiedeva l'ammissione con il titolo di \"maestro\" bisognava superare un rigorosissimo esame di idoneit\u00e0.\nLa direzione dell'arte era affidata alla cosiddetta \"banca\", eletta dall'assemblea (\"capitolo\") di tutti gli iscritti come \"maestri\". Il \"gastaldo\" era la carica pi\u00f9 elevata e tutelava gli interessi della \"fraglia\". Inoltre c'erano il \"sindaco\" o amministratore-contabile, i \"bancali\" confratelli con diverse cariche. Il \"contradicente\" esaminava le proposte da sottoporre al \"capitolo\". Altre cariche erano quelle del \"notaio\" e dell\"'anziano\", quest'ultimo dotato di alte qualit\u00e0 morali, con il compito di far valere i diritti della \"fraglia\".\nSono documentate varie fraglie presenti nel Comune cittadino nel XIII secolo: \"medicorum\" (medici), \"mercatorum\" (mercanti), \"notariorum\", \"iudicum\" (giudici), \"cerdonum\" (calzolai) e \"zavattari\" (ciabattini), \"merzariorum\" (merciai), \"sartorum\", \"carnificum\" (macellai), \"tabernariorum\" (osti e tavernieri). Sono ricordate anche altre corporazioni: \"mercanti di materie tessili\", \"orefici\", \"pellicciai\", \"conciatori\", \"muratori\", \"fornaciai\", \"lapicidi\", \"fabbri\", \"speziali\" e \"aromatori\", \"barcaioli\", \"ceramisti\", \"casolini\" (pizzicagnoli), \"cappellai\", \"falegnami\", \"rigattieri\", \"mugnai\", \"facchini\", \"muschiari\" (profumieri), \"librai\", \"campsores\" (cambiavalute), \"precones\" (banditori), \"barbieri\", \"pifferai\" (presenti alle pubbliche cerimonie, civili e religiose).\nIn citt\u00e0 le corporazioni intervenivano alle maggiori solennit\u00e0 religiose, come la festa del Corpus Domini, quella di Santa Corona, quella dei Santi patroni Felice e Fortunato. Nella processione, davanti a ciascuna \"fraglia\" veniva fatto sfilare il gonfalone su cui era il nome e l'immagine del santo protettore; seguivano i confratelli e i componenti la \"banca\".\nOltre alle fraglie dei mestieri ve n'erano altre a contenuto devozionale, mutualistico o caritativo.\nL'aspetto urbano nel XIII secolo.\nL'arrivo in citt\u00e0 delle famiglie feudali ne cambi\u00f2 l'aspetto, arricchendola di edifici privati e pubblici. Secondo il cronista Giambattista Pagliarino che scrive qualche secolo pi\u00f9 tardi, le torri sarebbero state pi\u00f9 di cento. Pu\u00f2 trattarsi di un'esagerazione, ma \u00e8 documentato che il podest\u00e0 Guglielmo di Pusterla nel 1208 dovette emanare un \"praeceptum\", una sorta di regolamento edilizio, per dare ordine al moltiplicarsi di edifici e di mura e all'occupazione delle aree pubbliche.\nNel Duecento la struttura urbanistica della citt\u00e0 era simile a quella di altre citt\u00e0 venete. Al centro dell'insediamento pi\u00f9 antico \u2013 vicino a dove si presume fosse il Foro romano \u2013 il \"Palatium vetus\", prima sede del Comune nella seconda met\u00e0 del XII secolo, il Salone dei Quattrocento sostenuto da archivolti sotto il quale passava l'antico \"cardo maximus\" e dove si riuniva il Consiglio di Credenza e, pi\u00f9 ad est, il Palazzo del Podest\u00e0, affiancato a nord dalla Torre dei Bissari e a sud da quella del Tormento, rappresentavano la sede del potere pubblico. Tutt'intorno le piazze dei mercati di vendita al minuto: la piazza delle Biave, cio\u00e8 del foraggio e delle sementi, la piazza del Vino, la piazza delle Erbe, le Pescherie vecchie e quelle Nuove, contr\u00e0 Muscheria dove si vendevano guanti e oggetti in pelle e le strade occupate dalle professioni giuridiche, come i Nodari, e finanziarie come la contr\u00e0 dei Giudei.\nA poca distanza la cittadella, ancora in parte fortificata, degli edifici religiosi: la cattedrale, il palazzo del vescovo e le abitazioni dei canonici.\nLa formazione del distretto vicentino.\nCome le altre citt\u00e0 venete, anche Vicenza cerc\u00f2 di assumere il controllo politico del territorio circostante, costituito da grandi propriet\u00e0 fondiarie e castelli distribuiti nelle campagne, in origine appartenenti al vescovo, al capitolo della cattedrale, ai grandi monasteri urbani e a signori laici.\nLa citt\u00e0 allarg\u00f2 a macchie di leopardo i propri confini giurisdizionali, sia attraverso possessi propri - talora occupati arbitrariamente, talora confiscati - che tutelando gli interessi dei signori rurali che si erano inurbati. Di qui un quadro estremamente disomogeneo che il Comune cercava di semplificare, neutralizzando i poteri concorrenti nel controllo pieno del territorio, estendendo la propria egemonia sui punti forti del territorio e sui castelli signorili in particolare. Questo processo prende il nome di costruzione del distretto comunale o conquista del contado.\nParticolare importanza rivestiva il controllo dei traffici e degli scambi e quindi delle vie di comunicazione, specialmente dei fiumi, all'epoca il mezzo pi\u00f9 agevole ed economico per trasportare merci e persone. Cos\u00ec i vicentini effettuarono imponenti lavori idraulici, che portarono alla deviazione dell'Astico e alla costruzione di nuovi canali. Tra Vicenza e Padova a met\u00e0 del XII secolo vi furono anche vere proprie guerre per il controllo delle vie d'acqua.\nIntorno al Duecento, il Comune di Vicenza aveva sotto il proprio controllo oltre 200 \"villae\", quasi tutto il territorio che oggi corrisponde alla Provincia, escluse alcune realt\u00e0 ai margini, come i Comuni di Bassano e di Marostica e l'altopiano di Asiago.\nLa perdita dell'autonomia cittadina.\nRipresero le lotte tra le fazioni della citt\u00e0, che per\u00f2 ormai - come si pu\u00f2 dedurre dai nomi dei podest\u00e0 dell'epoca, provenienti dalle citt\u00e0 della Marca - non potevano pi\u00f9 prescindere dalle alleanze politiche, militari e matrimoniali con le altre signorie regionali. Si cerc\u00f2 di contrastare con tutti i mezzi il ritorno dei da Romano, i cui castelli nel 1226 furono consegnati al Comune di Padova, ma nonostante tutto Alberico da Romano riusc\u00ec a prevalere e a ritornare a Vicenza come podest\u00e0 l'anno successivo. Contro di lui, richiamata dall'opposizione interna, si mosse una coalizione delle pi\u00f9 importanti citt\u00e0 della Marca, della Lega Lombarda e dello stesso papato e Alberico dovette lasciare la citt\u00e0, sostituto dal veneziano Filippo Zulian, che era espressione dello schieramento politico vincitore e govern\u00f2 \"cum maximo vigore\".\nVicenza non sarebbe pi\u00f9 stata una citt\u00e0 autonoma. Adesso era soggiogata da Padova che, a parte la parentesi ezzeliniana, l'avrebbe asservita ai propri interessi e dominata di fatto fino al 1311, sostituita poi, nel corso dei secoli, da Verona, da Milano e poi da Venezia.\nLa soggezione politica non permetteva lo sviluppo di una forte economia, con la possibilit\u00e0 di battere moneta propria \u2013 espressione della ricchezza e della potenza di una citt\u00e0 - e il sorgere di una robusta classe di imprenditori commerciali. Non disponendo di capitali, la citt\u00e0 e i proprietari fondiari non investivano in opere di bonifica importanti e grandi spazi restavano incolti. Di un'economia cos\u00ec depressa soffriva tutta la societ\u00e0, sia quella dei \"magnates\", che comunque dovevano sopportare ingenti spese per mantenere il ruolo, che quella dei piccoli proprietari e della povera gente, che stentava ad affrontare la quotidianit\u00e0.\nGli unici a prosperare in questa situazione erano gli usurai, che prestavano a grandi e a piccoli e si arricchivano con gli interessi del prestito e con le propriet\u00e0 incamerate per l'insolvenza di chi non era in grado di restituire. Secondo il cronista Gerardo Maurisio, nel 1234 Vicenza dipendeva dagli usurai: \"nunc regitur civica consilio usurariorum\". Un esempio \u00e8 fornito da Vincenzo del fu Tealdino, capostipite dei Thiene, che nello spazio di un secolo divennero una delle famiglie pi\u00f9 ricche e prestigiose di Vicenza.\nLa parabola di Giovanni da Schio.\nNel bel mezzo di questa situazione Gerardo Maurisio ricorda un episodio singolare. Nel 1233 Giovanni da Schio - uno dei promotori del cosiddetto movimento penitenziale dell'Alleluia - un domenicano dotato di un fortissimo carisma personale, infiammava le folle in campagna e in citt\u00e0, predicando la pace di Cristo e invitando i potenti ad abbandonare odi e rancori per vivere in concordia. Forte dei poteri di \"dux et comes civitatis\" ottenuti dal Comune, eman\u00f2 decreti per far rientrare in citt\u00e0 gli esiliati, liberare i prigionieri politici e i debitori, limitare l'usura, riusc\u00ec persino a far inserire queste norme negli statuti comunali.\nCosciente che le lotte tra le fazioni vicentine erano alimentate da forze politiche esterne alla citt\u00e0, cerc\u00f2 di coinvolgere nella sua azione pacificatrice anche gli altri potenti della Marca. Alla fine di agosto dello stesso anno convoc\u00f2 nella campagna di Paquara, presso Verona, un'assemblea cui parteciparono vescovi, podest\u00e0 e grandi signori, insieme con una folla sterminata di gente che gridava al miracolo, mentre Giovanni invitava alla pace universale e alla giustizia sociale. I potenti intervenuti, tra cui Azzo d'Este e i fratelli Ezzelino e Alberico da Romano, si scambiarono promesse di pace, perdono e amicizia, ma il successo si dimostr\u00f2 effimero. Nel giro di pochi giorni tra le famiglie riemersero le diffidenze e le ostilit\u00e0, gli usurai tramarono, la chiesa prese le distanze. Egli venne rinchiuso nel palazzo vescovile di Vicenza, esautorato di tutti i poteri, poi liberato e costretto ad abbandonare per sempre la citt\u00e0, dove tutto ritorn\u00f2 come prima.\nLa cultura e la vita religiosa nel XIII secolo.\nVicenza non presenta una vivacit\u00e0 pari a quella di altre citt\u00e0 dell'Italia centro-settentrionale durante il XIII secolo, periodo durante il quale la sua autonomia e la coesione sociale si affievolirono a tutto vantaggio delle pi\u00f9 importanti e vicine Padova e Verona. Nel campo della cultura, dell'arte e del rinnovamento spirituale non si ricordano personalit\u00e0 di un certo rilievo, con l'eccezione forse di Bartolomeo da Breganze.\nRest\u00f2 quindi isolato l'episodio della nascita in citt\u00e0, ma anche del rapido declino nel volgere di pochi anni, del primo Studio universitario del Veneto.\nPer quanto riguarda la vita religiosa, anche a Vicenza - cos\u00ec come in tutt'Italia e in Europa - nei primi decenni del Duecento si diffusero con estrema rapidit\u00e0 gli Ordini mendicanti, distribuendosi nella citt\u00e0 secondo la naturale divisione in quartieri. Ciascuno di essi costru\u00ec almeno una chiesa importante ed ebbe un periodo di maggior influenza sulla vita cittadina.\nNello stesso secolo a Vicenza vi fu anche una Chiesa catara, particolarmente forte durante la signoria di Ezzelino III, che fu repressa a pi\u00f9 riprese e infine del tutto estinta dalla locale Inquisizione.\nSecoli XIII-XIV: Le signorie.\nFederico II e il sacco di Vicenza.\nNel 1226 Vicenza aveva aderito alla Seconda Lega Lombarda, per contrastare la politica di Federico II di Svevia, volta al recupero delle prerogative regie in Italia. Ma la Lega era ostile ai da Romano e questo fatto li port\u00f2 ad accordarsi con l'imperatore stabilendo a Pordenone, nel 1232, un patto di reciproco sostegno anche militare.\nPer tradizione i vicentini - in particolare le grandi famiglie e lo stesso vescovo - erano di fede ghibellina e non sarebbero stati del tutto ostili a Federico. Quando questi nel 1236 ritorn\u00f2 in Italia per combattere i Comuni ribelli, si insedi\u00f2 a Verona con il proprio esercito e di l\u00ec invi\u00f2 dei messi all'allora podest\u00e0 di Vicenza Azzo d'Este per chiedere l'obbedienza della citt\u00e0, ma egli si rifiut\u00f2 di riceverli ed anzi intim\u00f2 ai vicentini di resistere. Al mancato riconoscimento delle sue prerogative, l'imperatore ordin\u00f2, il giorno di Ognissanti, l'assalto della citt\u00e0 da parte delle sue truppe, che la saccheggiarono e incendiarono i palazzi comunali e molte case-torri, risparmiando solo gli edifici religiosi.\nIl 'tiranno' Ezzelino.\nUna volta ristabilito il prestigio imperiale con questa punizione, dura ed esemplare anche per le altre citt\u00e0 della Marca, Federico non aveva motivo di infierire ulteriormente; perdon\u00f2 Vicenza e la affid\u00f2 a Ezzelino III da Romano, anche se formalmente l'autorit\u00e0 era rappresentata da un \"capitaneus et rector\", che governava in nome dell'imperatore.\nAlberico, \"dominus\" dei feudi e dei castelli situati in territorio vicentino, riteneva di poter stabilire sulla citt\u00e0 la propria signoria. In realt\u00e0 Ezzelino, signore di Verona, era gi\u00e0 diventato l'uomo di fiducia di Federico che contava su di lui per estendere la propria autorit\u00e0 su tutta la Marca, quindi anche su Vicenza. Entr\u00f2 cos\u00ec in contrasto con il fratello, che intanto ricercava alleanze con altri magnati della citt\u00e0 come i da Vivaro, i Pilio e il conte Uguccione, con i giudici e gli usurai, oltre che con i San Bonifacio e gli Estensi. Nel 1240 Ezzelino represse duramente la congiura e allontan\u00f2 Alberico da Vicenza, restandone il solo e indiscusso signore.\nLa figura di Ezzelino, tradizionalmente ricordato - specialmente a Verona e a Padova - come un 'tiranno' crudele e senza scrupoli, \u00e8 stata oggetto di revisione storica. A differenza di Alberico, che vedeva la signoria come l'affermazione di un potere individuale e familiare, egli si sentiva pienamente investito della funzione che l'imperatore gli aveva delegato; il suo costante obiettivo non era l'interesse di una famiglia o di una citt\u00e0, ma dell'impero. Pur essendosi sposato quattro volte (una delle quali con Selvaggia, figlia naturale di Federico II) non ebbe figli, ma non viene ricordato un suo interesse a creare un casato e a trasmettere un potere ereditario.\nResse Vicenza fino al 1259, anno della sua morte. Durante i primi dieci anni govern\u00f2 esercitando una forte autorit\u00e0, ma in genere nel rispetto degli statuti comunali e della legalit\u00e0 e puntando ad ottenere il consenso sia degli oppositori, che in precedenza aveva sconfitto, che delle diverse fasce sociali cittadine. Lo ottenne offrendo alle grandi famiglie, il cui potere aveva smantellato, delle compensazioni, ad esempio conferendo loro incarichi anche prestigiosi. Ottenne l'appoggio dei giudici, dei notai e dei funzionari del Comune, che vedevano in lui un riscatto dalla soggezione a Padova, e come condottiero fu venerato dai suoi soldati.\nUtilizzando il proprio potere per gestire i beni pubblici e nello stesso tempo per accumulare un enorme patrimonio immobiliare personale - talora acquistando a basso prezzo case e terreni, altre volte facendoseli dare in concessione, altre volte ancora confiscandoli agli oppositori - riusc\u00ec a crearsi un'estesa rete di clienti appartenenti alla fasce pi\u00f9 modeste della popolazione, cui dava in affitto case e piccoli appezzamenti di terreno dietro corresponsione di un canone.\nQuesto stile di govern\u00f2 peggior\u00f2 notevolmente e sempre pi\u00f9 dopo che Federico II fu scomunicato, nel 1245, nel Concilio di Lione e soprattutto dopo la sua morte nel 1250. Ezzelino si sent\u00ec portatore di un'autorit\u00e0 autonoma, ormai svincolata da quella dell'impero, ma che non gli fu riconosciuta. Cominci\u00f2 a perdere le proprie clientele in citt\u00e0, dove divenne aggressivo e prepotente, imponendo gabelle sempre pi\u00f9 pesanti e appropriandosi di beni pubblici e privati. Fu scomunicato nel 1254 dal papa Alessandro IV, che due anni dopo incaric\u00f2 il marchese d'Este di condurre una crociata contro di lui, alla quale parteciparono potenti citt\u00e0 dell'Italia settentrionale e anche alcuni signori della Marca. Mor\u00ec nel 1259 a Soncino, presso Cremona, per le ferite riportate nella battaglia di Cassano d'Adda.\nLa citt\u00e0-stato e Bartolomeo da Breganze.\nCon la morte di Ezzelino e il massacro del fratello Alberico e di tutta la sua famiglia, era stato completamente distrutto il primo potere veramente sovracittadino che, per oltre vent'anni, aveva retto la Marca.\nA Vicenza risorse il Comune cittadino, dove le famiglie dei \"magnates\" \u2013 molti dei quali si erano ritirati nei loro castelli rurali - erano in minoranza nel nuovo organismo di governo - il Consiglio dei Dodici - dove i due terzi erano formati dai rappresentanti delle arti e mestieri. Il primo obiettivo del Comune fu quello di recuperare tutti i beni pubblici, ma anche privati, che erano stati confiscati o acquisiti dai da Romano e a tal fine fece compilare nel 1262 il \"Regestum possessionum Communis Vincenciae\", prezioso documento dal quale \u00e8 possibile ricostruire con molta precisione la situazione urbanistica del tempo. Esso attesta una nuova concezione del bene pubblico e dei poteri del Comune, per la prima volta concepito come un governo di popolo, che esercita la piena sovranit\u00e0 e giurisdizione su tutte le persone e le propriet\u00e0 demaniali del territorio: un vero stato-citt\u00e0.\nIn realt\u00e0 il Comune era costituito da ceti di \"populares\" molto deboli: artigiani e mercanti non avevano n\u00e9 le dimensioni n\u00e9 una tradizione di vero potere in citt\u00e0. Il vero uomo forte di quegli anni fu il vescovo Bartolomeo di Breganze, consacrato nel 1255 da papa Alessandro IV proprio in funzione anti-ezzeliniana, esule fino alla morte del tiranno, che si era presentato a Vicenza con un dono di grande valore simbolico affidatogli da Luigi IX di Francia, delle reliquie della croce e della corona di spine di Cristo (per le quali il vescovo fece costruire la sontuosa chiesa di Santa Corona). Forte di un immenso prestigio, esercit\u00f2 un'influenza totale sulla vita della citt\u00e0 \u2013 dov'era arbitro indiscusso di qualsiasi controversia - e della Marca stessa, giungendo nel 1262 a far incontrare le quattro citt\u00e0 maggiori per giurarsi pace eterna.\nBen presto per\u00f2 ricominciarono i tentativi di creare un'egemonia a livello regionale, ripetendo in qualche modo l'esperienza politica di Ezzelino. La guelfa Padova, che aveva sofferto pi\u00f9 di altre citt\u00e0 della tirannia ezzeliniana e poteva vantare di essere stata tra le protagoniste della liberazione, accett\u00f2 ben volentieri la proposta di alcuni cittadini di Vicenza di inviare un proprio podest\u00e0, il quale favor\u00ec accordi che penalizzavano Vicenza soprattutto per quanto riguarda la sovranit\u00e0 sul territorio.\nPer liberarsi dell'alleanza con Padova, nel 1260, l'anno seguente, il Comune ricerc\u00f2\u00a0\u2013 anche per l'interessamento di Bartolomeo - l'appoggio di Venezia che invi\u00f2 i due podest\u00e0 successivi, ma impose patti commerciali tutti a proprio favore.\nVi furono ancora un podest\u00e0 padovano, che scaten\u00f2 una vera e propria guerra sanguinosa contro \"magnates\" e notabili, e uno ferrarese, che ne scaten\u00f2 un'altra contro i fuorusciti finch\u00e9 fu costretto a dimettersi. La situazione precipit\u00f2 a tal punto che nel 1264 il Comune si diede a Padova in \"custodia\": nel febbraio 1264 un nuovo podest\u00e0 padovano, Rolando da Englesco, occupava la citt\u00e0 militarmente.\nLa soggezione a Padova.\nIl nuovo podest\u00e0 dispose la compilazione degli statuti comunali, perch\u00e9 Vicenza avesse un \"corpus\" organico di leggi, che servisse a dare equilibrio ai poteri cittadini e quindi a pacificare gli animi. Gli statuti del 1264, in realt\u00e0, davano un potere quasi assoluto al podest\u00e0, che solo formalmente era limitato dal Maggior Consiglio, la maggioranza del quale era costituita da rappresentanti delle fraglie; il vescovo Bartolomeo venne del tutto esautorato e si ritir\u00f2 in un silenzio pieno di delusione e di sconforto. Gli statuti recavano anche numerose disposizioni sull'assetto urbanistico e sulla tenuta del territorio, delle strade e dei fiumi, sulla difesa dell'ambiente, con l'obiettivo che la citt\u00e0 diventasse bella e fiorente.\nI vicentini per\u00f2 non accettarono di buon grado questo regime, che sentivano imposto da una citt\u00e0 \u2018straniera\u2019 e tentarono ulteriori ribellioni, giungendo ad ottenere nel 1266, un podest\u00e0 veneziano, Marco Querini. La sua carica ebbe per\u00f2 vita breve perch\u00e9, intimoriti dalla minaccia di Verona, che cercava di estendere il proprio dominio ad est, tutto il Maggior Consiglio chiese nuovamente l'intervento di Padova, al cui podest\u00e0 il 22 settembre 1266 furono consegnate le chiavi delle porte e le fortezze della citt\u00e0.\nQuesta volta la dominazione di Padova fu completa. Messi da parte gli statuti comunali vicentini, il podest\u00e0 doveva osservare quelli di Padova, veniva nominato dal Maggior Consiglio di questa citt\u00e0 e ad essa giurava fedelt\u00e0. Padova incamer\u00f2 nel proprio territorio Bassano e la riva sinistra del Brenta, di importanza strategica; in realt\u00e0 tutta Vicenza era ormai propriet\u00e0 del Comune dominante. La citt\u00e0 venne sfruttata dai padovani, dai podest\u00e0 in primo luogo, che si arricchirono in ragione della loro carica, e poi dai signori, che trovarono il modo di mettere le mani su feudi, castelli e poderi vicentini, e dagli usurai che prestavano denaro a poveri e ricchi a tassi altissimi, senza che la loro attivit\u00e0 venisse in qualche modo repressa. Non vi fu un'azione diretta contro le famiglie signorili di Vicenza, ma Padova favor\u00ec il popolo minuto della citt\u00e0, le comunit\u00e0 rurali e i Comuni del territorio per indebolirle; contro il vescovo invece la persecuzione e la spoliazione dei beni fu costante.\nLa dominazione si protrasse per oltre 40 anni, con qualche episodio di rivolta sempre repressa e mai riuscita, anche per l'incapacit\u00e0 dei vicentini di sollevarsi compatti. Cresceva intanto la potenza di Verona e verso fine del secolo Padova, temendo un attacco che avrebbe trovato il sostegno di almeno una parte dei vicentini, rafforz\u00f2 le difese della citt\u00e0, fortificando in particolare l'Isola (l'area circondata dai fiumi, circostante all'attuale Piazza Matteotti) e aumentando la pressione sulla popolazione.\nIl momento della \u2018liberazione\u2019 venne con la discesa in Italia dell'imperatore Enrico VII nell'ottobre 1310, cui i vicentini inviarono una richiesta di aiuto, mentre si trovava con la sua corte a Milano, ed egli colse l'opportunit\u00e0 per punire Padova che gli si opponeva. Il 15 aprile 1311 le truppe imperiali, al comando di Aimone vescovo di Aosta e con il rinforzo di un contingente veronese, entrarono in citt\u00e0, la occuparono e distrussero la fortezza padovana dell'Isola, che il podest\u00e0 aveva precipitosamente abbandonato.\nIl territorio vicentino, campo di battaglia.\nBen presto per\u00f2 i vicentini compresero che la sospirata liberazione si traduceva solo nel passaggio da una dominazione all'altra. L'imperatore pretese subito un tributo e, tramite il proprio vicario, impose alla citt\u00e0 dei nuovi statuti che modificavano quelli del 1264. Essi prevedevano, tra l'altro, l'obbligo per tutti i signori rurali di rientrare in citt\u00e0, dove avrebbero riguadagnato il ruolo di ceto dominante (il loro posto nel Maggior Consiglio sarebbe stato ben presto reso vitalizio ed ereditario, come fu per Venezia), a scapito degli artigiani e della piccola borghesia che era stata invece favorita da Padova; gli statuti imponevano anche la demolizione di tutti castelli e le fortificazioni del distretto (altro modo di togliere potere ai signori fondiari), questa norma non trov\u00f2 concreta applicazione e i castelli restarono, presidiati da capitani generalmente veronesi.\nNel febbraio del 1312 il signore di Verona, Cangrande I della Scala, venne inviato a Vicenza come vicario imperiale e cinque anni dopo assunse il governo diretto della citt\u00e0.\nStava per\u00f2 per iniziare una devastante guerra tra Verona e Padova, che fu combattuta soprattutto nel vicentino, con enormi danni per la popolazione e l'economia del territorio. Essa fu originata da varie cause, come la volont\u00e0 espansionistica di Cangrande e la ritrosia di Padova ad assoggettarsi al potere imperiale. Vicenza contribu\u00ec comunque a scatenarla, deviando per l'ennesima volta il corso del Bacchiglione per danneggiare gli odiati padovani.\nGli scontri si svolsero soprattutto nel Basso vicentino, ma i padovani arrivarono ad occupare il Borgo San Pietro, appena fuori le mura (altomedievali, non erano ancora state costruite quelle scaligere) di Vicenza. La guerra si concluse nel 1314 con la schiacciante vittoria di Cangrande che aveva occupato Padova stessa e accett\u00f2 di stipulare la pace con la mediazione di Venezia.\nGli anni successivi videro scatenarsi altre due guerre - quelle del 1317-18 e del 1319-20 - tra Verona e Padova, che ebbero effetti pi\u00f9 limitati sul territorio vicentino e si conclusero sempre con la vittoria di Cangrande.\nDopo la sua morte, il nipote Mastino II della Scala non seppe mantenere il dominio su tutto l'esteso territorio conquistato dal predecessore, ma ormai il futuro politico di Vicenza era legato a quello di Verona. Lo si sarebbe visto nel 1387, quando le due citt\u00e0 insieme passarono ai Visconti.\nLa signoria scaligera.\nCon l'arrivo degli Scaligeri iniziava un'epoca nuova per le famiglie signorili di Vicenza. A parte due tentativi falliti di ribellione nel 1312 e nel 1317 da parte di pochi ancora filopadovani, non vi sarebbe pi\u00f9 stata per secoli un'opposizione organizzata in citt\u00e0 e l'obiettivo dei magnati, ormai rassegnati a convivere con un potere esterno, sarebbe stato solo quello di mantenere o consolidare il patrimonio familiare.\nL'assoggettamento a una signoria esterna non signific\u00f2 l'annullamento delle istituzioni cittadine, che vennero in parte modificate ma anche potenziate per poter assolvere a compiti non pi\u00f9 politici, ma amministrativi. Alla carica di podest\u00e0 vennero chiamati uomini di prestigio, naturalmente appartenenti a famiglie gradite ai delle Scala; furono create le cariche di \"capitanio\" con competenze di tipo militare - figura che sar\u00e0 mantenuta anche durante il periodo visconteo e veneziano - e di \"deputati ad utilia\" - una sorta di assessori, molto vicini al podest\u00e0, cui venivano delegate funzioni anche molto ampie.\nVenne costituita la \"fattoria scaligera\", un organismo nuovo che aveva il compito di amministrare il patrimonio fondiario pubblico, ma anche quello vescovile ancora molto consistente, e di sovrintendere all'esazione dei dazi che il Comune prelevava dal distretto.\nLa pressione fiscale continu\u00f2 ad aumentare ma si scaric\u00f2 sulla campagna: il Comune tutelava non solo gli interessi della signoria, ma anche quelli dei privati, propri \"cives\".\nLo sviluppo della citt\u00e0 e l'ampliamento delle mura.\nLa citt\u00e0 in effetti si arricchiva e si espandeva. Nel corso del Trecento il numero degli abitanti aument\u00f2 notevolmente e si crearono borghi al di fuori dell'antica cinta muraria altomedioevale di cui, a partire dal 1365, Cansignorio della Scala dispose l'ampliamento, sia a est che a ovest del centro storico.\nIl borgo orientale gi\u00e0 densamente abitato, al di l\u00e0 del Bacchiglione, fu racchiuso dal nuovo tratto in cui si aprivano le porte di Santa Lucia, di Padova e di Camarzo - posta alla fine di contr\u00e0 San Pietro e successivamente chiusa \u2013 che consentivano l'accesso alle strade provenienti rispettivamente da Treviso, Padova e Casale per confluire al ponte (ora degli Angeli), dall'epoca romana unico passaggio disponibile per valicare il fiume.\nA ovest, invece, la nuova cinta si inser\u00ec nella struttura fortificata di Porta Castello per dirigersi verso nord, creare l'avamposto della Rocchetta, aprirsi nelle porte Nuova e Santa Croce, per poi seguire il corso del Bacchiglione e innestarsi nuovamente nei pressi del ponte Pusterla. Il nuovo tratto racchiudeva cos\u00ec un'area non ancora abitata che, per volont\u00e0 di Antonio della Scala, fu dotata di un tracciato viario ad assi ortogonali, con isolati regolari di notevoli dimensioni.\nLa costruzione delle mura, che comport\u00f2 alcune modifiche al percorso del Bacchiglione e della roggia Seriola per diventare i fossati di completamento, rispett\u00f2 l'integrit\u00e0 della vecchia cinta. Questo fatto mantenne integra l'identit\u00e0 del nucleo storico cittadino, al punto che le nuove inclusioni furono ancora sempre chiamate, dagli storici locali come nel linguaggio corrente, i \"borghi\" della citt\u00e0.\nA differenza di altre citt\u00e0 maggiori, come Padova e Verona, Vicenza non vide mai irrobustirsi il ceto dei commercianti o degli artigiani, che giocarono sempre un ruolo subordinato, anche nei secoli seguenti. Fino all'Ottocento l'economia della citt\u00e0 e del suo territorio fu sempre essenzialmente legata alla terra.\nL'economia rurale nel Trecento.\nIl quadro generale dell'economia rurale non \u00e8 stato descritto dalla storiografia locale dell'epoca e si deve ricavare dagli statuti rurali e dagli innumerevoli atti notarili tra privati che sono stati ritrovati.\nData la scarsa numerosit\u00e0 della popolazione e la presenza importante sia di rilievi (Lessini, Altopiano, Berici) che di acque (i laghi di Pusterla e di Longara e i terreni paludosi presenti in tutti i fondovalle), fino agli inizi del Trecento la maggior parte del territorio doveva essere incolto e coperto da boschi. Anche nelle zone coltivate \u2013 come la coltura della citt\u00e0, cio\u00e8 la fascia periferica fuori le mura - cos\u00ec come nei grandi patrimoni privati una parte era tenuta a bosco, per ricavarne legname e frutta e per cacciare cinghiali, caprioli e piccoli animali.\nIl coltivo, che probabilmente si avvaleva delle nuove tecniche \u2013 l'aratro con vomere di ferro e la rotazione triennale \u2013 era comunque tenuto a coltura estensiva di miglio e sorgo e il rapporto tra semente e produzione era mediamente di 1:4. La parte di territorio coltivata si espanse nella prima met\u00e0 del Trecento, risalendo anche le pendici dei colli e le vallate, fruendo dell'immigrazione di popolazioni tedesche provenienti dal Trentino.\nIl territorio era fortemente frammentato e popolato da mansi a conduzione monofamiliare, che comprendevano una parte coltivata per la produzione di cereali, una parte a prato per l'allevamento del bestiame e un piccolo vigneto.\nNella seconda met\u00e0 del secolo le conseguenze della peste - con la diminuzione della popolazione si ridusse il fabbisogno di cereali - portarono ad una riconversione agricola e a uno sviluppo dell'allevamento. Cos\u00ec nacque e si consolid\u00f2 ulteriormente un altro fattore produttivo, dato dall'arte della lana: \u00e8 documentata la sua presenza in alcuni monasteri situati nei borghi suburbani presso i corsi d'acqua. A met\u00e0 del secolo era presente in citt\u00e0 sia la fraglia dei \"lanarii\" che quella dei \"mercatores\" di panni, che possedevano botteghe nel \"peronio\", la principale piazza della citt\u00e0. Lo statuto dell'arte del 1410 annovera circa 7.000 occupati in citt\u00e0.\nLa caduta degli Scaligeri e l'avvento dei Visconti.\nAlla morte di Cansignorio della Scala nel 1375, alla guida della signoria\u00a0\u2013 che ormai si era ridotta alle sole Verona e Vicenza - gli successero secondo l'uso scaligero entrambi i figli illegittimi, Bartolomeo e Antonio.\nDurante i primi anni di governo essi si fecero benvolere dalla popolazione, perch\u00e9 attuarono una politica di riduzione delle imposte e di cancellazione dei debiti contratti dalle Comunit\u00e0 di Verona e di Vicenza.\nAntonio per\u00f2, sei anno dopo, fece assassinare il fratello per poter governare da solo e da quel momento la politica cambi\u00f2. Nel 1382 spos\u00f2 Samaritana da Polenta e in seguito - sembra influenzato dalla moglie che pretendeva lussi eccessivi per le finanze della signoria - costretto ad enormi spese militari, depauper\u00f2 le casse del dominio al punto da indebitarsi pesantemente e da alienarsi quindi il favore della popolazione.\nCon questi presupposti la signoria veronese aveva i giorni contati. A Pavia nel 1385 tra i signori di Milano, Mantova, Padova e Ferrara si form\u00f2 una coalizione in funzione antiscaligera e l'anno seguente Gian Galeazzo Visconti \u2013 che nel frattempo aveva deposto a Milano e probabilmente fatto uccidere lo zio Bernab\u00f2 \u2013 strinse un nuovo patto con Francesco il Vecchio da Carrara, signore di Padova, con il quale concord\u00f2 la spartizione del dominio scaligero: Verona sarebbe andata ai Visconti e Vicenza ai Carraresi.\nNel corso del 1386 egli tenne una posizione ambigua, trattando segretamente sia con Francesco da Carrara che con Antonio della Scala ma poi, l'anno seguente, quando vide che la situazione volgeva a favore del primo - che nel marzo aveva sconfitto i veronesi nella battaglia di Castagnaro - si schier\u00f2 decisamente con lui. Francesco da Carrara nel maggio pose l'assedio a Vicenza e nei mesi seguenti saccheggi\u00f2 continuamente il territorio circostante, ma i vicentini opposero un'accanita resistenza che non gli permise di penetrare in citt\u00e0.\nVisconti e Carraresi insieme erano per\u00f2 troppo forti. Il 18 ottobre 1387 la citt\u00e0 di Verona cadde, in parte sotto la pressione militare e in parte per tradimento, e Antonio dovette fuggire. Il 24 ottobre Gian Galeazzo prese anche Vicenza e qui trov\u00f2 un ceto dirigente assolutamente contrario ad essere assoggettato a Padova.\nQuesto fatto gli diede un pretesto per non rispettare i patti e spartire i territori conquistati. Alle rimostranze di Francesco, Giangaleazzo volse le armi contro di lui, che dovette abdicare in favore del figlio Francesco Novello, riuscendo ad occupare anche Padova nel novembre 1388.\nPer Vicenza iniziava il periodo del dominio visconteo, che sarebbe durato fino al 1404.\nLa Signoria dei Visconti.\nAvversi sia all'ultima gestione scaligera - Antonio della Scala aveva aumentato il peso fiscale - che ai padovani, di cui ricordavano i rapporti ostili degli ultimi due secoli, i vicentini collaborarono con l'avvento della nuova Signoria, confermando quello che era sempre stato lo stile della citt\u00e0 fin dai tempi di Roma: non opporsi al pi\u00f9 forte, ma trattare le condizioni della resa e poi rimanere fedeli al nuovo dominatore.\nCos\u00ec persone influenti che facevano parte del ceto dirigente, come Giacomo da Thiene e Giampietro De Proti, secondo quanto riferiscono le fonti locali, facilitarono il passaggio ai Visconti. Gli stessi, diciassette anni dopo, trattarono la dedizione a Venezia.\nNei confronti dei Veneti, e di Vicenza in particolare, Giangaleazzo attu\u00f2 una politica che, pur mantenendo un rigido assoggettamento fiscale e militare, non sconvolgeva la precedente organizzazione scaligera. Egli anzi favor\u00ec le classi dirigenti cittadine, cui affid\u00f2 l'amministrazione del territorio creando un apposito Consiglio, cui affidare la competenza sulla nomina dei vicari nel distretto.\nVeniva cos\u00ec sperimentato un modello di governo e di assoggettamento del territorio da parte della citt\u00e0 intermedia, relativamente autonoma per la presenza di propri statuti e di una propria classe dirigente, anche se a sua volta soggetta alla capitale dello Stato. Un modello paradigmatico che sarebbe stato applicato anche nei secoli seguenti sotto il dominio della Serenissima.\nLa dedizione a Venezia.\nIl dominio visconteo fu rigido ma di breve durata: con la morte di Gian Galeazzo Visconti (1402) si scaten\u00f2 nuovamente una guerra regionale e Vicenza si trov\u00f2 al centro della contesa.\nPrima di morire Giangaleazzo aveva spartito lo stato tra i figli Giovanni Maria e Filippo Maria, e a quest'ultimo erano state assegnate anche le citt\u00e0 di Vicenza e di Bassano. Essendo minorenni, erano entrambi sotto la tutela della madre Caterina, nominata Reggente. Lo Stato cos\u00ec diviso per\u00f2, insieme con la mancanza di una guida forte, divenne subito un obiettivo dell'espansionismo dei suoi tradizionali nemici, la Repubblica di Firenze e i Carraresi di Padova, che ne approfittarono per occupare citt\u00e0 e castelli. Caterina allora, nel marzo 1404, chiese aiuto al doge di Venezia, promettendo in cambio dapprima i territori di Bassano, Feltre e Belluno; poi - vista la ritrosia dei veneziani che da bravi mercanti cercavano di alzare il prezzo - anche una tutela non meglio definita su Verona, gi\u00e0 occupata dai Carraresi, e su Vicenza, in quel momento assediata.\nAnche i vicentini per\u00f2 si mossero, con l'obiettivo prioritario di non ricadere sotto il dominio padovano, e inviarono dei legati a Venezia per trattare la dedizione, una forma di assoggettamento alla Serenissima, la quale in cambio si impegnava a rispettare e salvaguardare attraverso lo Statuto buona parte delle leggi e delle magistrature precedenti. Nella decisione ebbero un ruolo anche Taddeo Dal Verme\u00a0\u2013 al servizio dei Visconti e in quel momento al comando della guarnigione di Vicenza - e Iacopo Thiene \u2013 che gi\u00e0 nel 1387 aveva avuto un ruolo di rilievo nel passaggio della citt\u00e0 dalla signoria scaligera a quella viscontea - insieme allo zio Giampietro Proti.\nIl 15 aprile Iacopo Thiene part\u00ec per Venezia e ne ritorn\u00f2 il 25 accompagnato da Giacomo Surian, incaricato dal doge e da 250 balestrieri. Subito Venezia - nel suo nuovo ruolo di signora di quel territorio - pretese da Francesco Novello che togliesse l'assedio a Vicenza e che ponesse termine alle devastazioni delle terre beriche.\nPoich\u00e9 per\u00f2 questi persisteva nel mettere a ferro e fuoco il vicentino e poich\u00e9, inoltre, il 7 maggio anche Cologna Veneta si era data a Venezia ma era stata occupata dai Carraresi, per la Repubblica di Venezia la guerra contro Padova divenne inevitabile. Dopo che anche Verona si diede a Venezia, la guerra si concluse rapidamente con la sconfitta dei Carraresi, che furono condotti a Venezia e giustiziati.\nAlla fine del conflitto, Venezia si trov\u00f2 improvvisamente proiettata in un'ottica di potenza terrestre, padrona dell'intero Veneto. Era nato il Dominio di Terraferma della Serenissima.\nEt\u00e0 moderna.\nAnche se la fine del Medioevo e la nascita dell'et\u00e0 moderna si pongono convenzionalmente nella seconda met\u00e0 del Quattrocento (caduta di Costantinopoli o scoperta dell'America), per quanto riguarda la storia del Veneto - e di Vicenza in particolare - la cesura storica si pu\u00f2 porre all'inizio del XV secolo: \u00e8 il momento in cui Venezia diventa uno Stato che governa un importante dominio di terraferma che durer\u00e0 quattro secoli. Uno Stato essenzialmente laico, cui l'autorit\u00e0 religiosa soggiace, uno Stato che non si riconosce come parte di un Impero e che governa con un sistema aristocratico ma non pi\u00f9 feudale, articolato tra potere centrale e relative autonomie locali.\nCon la sua dedizione del 1404 la classe dirigente vicentina sembra aver capito tutto questo e aver scelto di sottrarsi a signorie personali di stampo feudale per entrare a far parte di uno Stato, appunto, moderno.\nSecoli XV-XVIII.\nPopolazione ed economia in et\u00e0 moderna.\nPur non essendo in possesso di dati attendibili, si pu\u00f2 pensare che, come in tutta Europa, a partire dal Mille fino alla met\u00e0 del Trecento anche a Vicenza vi sia stato un costante aumento demografico. Ne sono attestazione la costruzione delle nuove mura, con le quali gli Scaligeri vollero nel 1365-70 racchiudere i borghi nei quali la citt\u00e0 si era allargata al di fuori della cinta altomedievale.\nLa costruzione delle mura significa anche che in citt\u00e0, subito dopo la peste del 1348-50 che in Europa aveva falcidiato un terzo della popolazione, era iniziato quel ripopolamento, che sarebbe continuato in un lento sviluppo numerico fino alla fine del Settecento.\nGli equilibri demografici, cos\u00ec come quelli economico e sociale, furono in tutto il periodo estremamente fragili, con alternanza di momenti di lenta crescita ad altri di crisi determinata da carestie ed epidemie ad altri ancora di relativa stabilit\u00e0.\n\u00c8 assodata la stretta correlazione tra questi tre fattori. Un'economia - come quella vicentina - totalmente basata su una produzione agricola poco diversificata e una con scarsa capacit\u00e0 di accumulo dipendeva dalle condizioni climatiche e meteorologiche. Si ricordano numerose annate di gelo o di troppo calore, di piogge incessanti e di arsura e, quando si succedevano pi\u00f9 annate negative, la produzione era cos\u00ec scarsa che il prezzo dei cereali si alzava a livelli impraticabili per le classi pi\u00f9 povere. Naturalmente questo incideva negativamente anche sulla crescita della popolazione: i dati demografici, seppur parziali e localizzati, indicano in corrispondenza delle crisi una riduzione dei matrimoni e della natalit\u00e0 e un aumento della mortalit\u00e0.\nL'impoverimento colpiva la campagna, dove i contadini non avevano i mezzi per riseminare i campi ad inizio stagione ed erano costretti a indebitarsi con i signori cittadini cui dovevano comunque il pagamento del canone di affitto e con gli usurai, spesso le medesime persone. La fame e l'insicurezza sociale erano anche la fonte di continue ruberie e di una criminalit\u00e0 diffusa.\nLa carestia colpiva anche la citt\u00e0, verso la quale si riversavano folle di affamati per mendicare e ricevere un aiuto dal Comune, che era pi\u00f9 organizzato e disponeva di maggiori mezzi rispetto alle comunit\u00e0 rurali. Il Comune, da parte sua, preoccupato delle tensioni sociali che nascevano dal bisogno, reagiva con tutti i mezzi a sua disposizione: per erogare sussidi cercava denaro aumentando le imposte e chiedendo prestiti al Monte dei pegni, ma nello stesso tempo vietava ai poveri di chiedere l'elemosina ed espelleva coloro che non appartenevano alla comunit\u00e0 cittadina.\nLe famiglie patrizie che governavano il Comune, d'altra parte, erano preoccupate per il fatto che le carestie minavano i loro interessi. Era il periodo in cui esse stavano costruendo i pi\u00f9 grandi e sontuosi palazzi di Vicenza e il denaro necessario proveniva quasi esclusivamente dalle rendite fondiarie, cio\u00e8 dai proventi della produzione agricola e dell'allevamento e dai canoni pagati dagli affittuari.\nCos\u00ec nel 1590 - uno dei momenti di maggiore difficolt\u00e0, durante un triennio terribile al punto che i lupi arrivarono fino alla citt\u00e0 - il Podest\u00e0 e il Consiglio deliberarono di estendere l'aiuto anche al contado, \u201c\"non tanto per beneficio de infinite persone miserabile, la quale non avendo raccolto robba da per se stesse per la sterilit\u00e0 dell'anno andranno in pericolo, anzi quasi certezza, de morir de fame, quanto a beneficio de tutti i cittadini i quali mancando il territorio resteriano in conseguenza privi delle loro intrade\"\u201d. Alla distribuzione dei sussidi era deputata una speciale magistratura, i Presidenti alle biade.\nUn altro flagello, quasi sempre conseguente ai periodi di carestia, fu quello della peste, che faceva strage nella popolazione gi\u00e0 debilitata per la mancanza di cibo. Essa si present\u00f2 nel territorio vicentino con episodi ricorrenti dall'inizio del Trecento al 1631, anno in cui la citt\u00e0 ademp\u00ec al voto fatto alla Madonna di Monte Berico.\nStanti le conoscenze del tempo, non \u00e8 certo che si trattasse sempre di peste: le cronache di allora definivano con questo nome la morbilit\u00e0 che si diffondeva rapidamente per contagio e conduceva a morte. Ma, a parte questi episodi, in un ambiente con gravi carenze igieniche e di persone debilitate, il rischio di contrarre malattie infettive e di morirne era endemico.\nNella seconda met\u00e0 del XVIII secolo anche a Vicenza, come in tutta Europa - si comp\u00ec la cosiddetta transizione demografica, cio\u00e8 la riduzione sia dei tassi di mortalit\u00e0 che di natalit\u00e0. Nel contado a nord della citt\u00e0 e specialmente nelle zone collinari - dove ancora esisteva la piccola propriet\u00e0 contadina - questo port\u00f2 ad un aumento della popolazione, mentre in pianura il saldo rest\u00f2 stazionario, ancora una volta a dimostrazione dell'incidenza dei fattori sociali su quelli demografici.\nFiglia primogenita della Serenissima ....\nDopo il breve periodo di libert\u00e0 comunale (1259-1266), Vicenza fu sempre soggetta alle pi\u00f9 potenti citt\u00e0 vicine, anche se non fu mai conquistata da alcuna di esse con le armi, ma piuttosto si diede pi\u00f9 o meno spontaneamente ad esse: in 'custodia' a Padova nel 1266, in riconoscimento dell'autorit\u00e0 imperiale rappresentata da Cangrande della Scala nel 1311, a Giangaleazzo Visconti nel 1387 e infine alla Serenissima Repubblica di Venezia nel 1404.\nIn ciascuna di queste circostanze pesarono sicuramente fattori contingenti, quali la prospettiva di non poter fare altrimenti e di evitare una sconfitta per l'incapacit\u00e0 di competere sul campo di battaglia. In genere per\u00f2 la decisione di consegnare la citt\u00e0 all'una o all'altra potenza regionale fu presa dalla classe dirigente vicentina - formalmente dal Consiglio cittadino - con la convinzione che i propri interessi sarebbero stati meglio salvaguardati se fosse riuscita a prevedere, nel corso di un conflitto, quale parte ne sarebbe uscita vittoriosa e si fossero avviate subito trattative, invece di attendere il corso degli eventi.\nQuesta scelta fu particolarmente evidente e azzeccata nel 1404, in un momento in cui i Carraresi di Padova sembravano la potenza regionale emergente (avevano conquistato la citt\u00e0 di Verona) e la Repubblica di Venezia, d'altro canto, non aveva ancora dichiarato espressamente la propria vocazione a diventare uno Stato di Terraferma. Con la dedizione a quest'ultima, l'aristocrazia vicentina conferiva una legittimazione al suo dominio e ne riceveva in cambio la garanzia di poter mantenere le proprie leggi, le magistrature e soprattutto il predominio delle famiglie che governavano la citt\u00e0.\n... e figlia fedele.\nLa fedelt\u00e0 alla Serenissima fu una caratteristica di Vicenza - e ancor pi\u00f9 del territorio vicentino nel suo complesso - anche per tutto il periodo seguente, durante il quale Venezia, il pi\u00f9 giovane tra gli Stati italiani di terraferma, si trov\u00f2 a lottare per conservare ed anzi per ingrandire il proprio territorio, sia con le armi che con un abile gioco diplomatico in cui si stringevano e disfacevano alleanze.\nCos\u00ec, quando nel 1413 la Terraferma fu invasa dalle armate di Sigismondo re d'Ungheria e imperatore del Sacro Romano Impero, le citt\u00e0 di Bassano, Marostica, Vicenza e Lonigo assediate si rinchiusero nelle loro mura e resistettero nel nome di Venezia. Quando nel 1414 Venezia ostile al papa volle disertare il Concilio di Costanza e, viceversa, quando nel 1434 favor\u00ec il papa al Concilio di Basilea il vescovo di Vicenza si schier\u00f2 con tutti gli altri vescovi veneti nell'appoggiare Venezia. Quando gli eredi dei Carraresi e degli Scaligeri rivendicarono i diritti delle antiche Signorie, i vicentini non diedero loro ascolto. Cos\u00ec come si opposero ai Visconti in guerra con Venezia.\nUn'infedelt\u00e0, seppur di breve durata, si ebbe solo nel 1509, quando tutto il mondo sembr\u00f2 allearsi nella Lega di Cambrai, guidata dal papa Giulio II, contro la Serenissima. Subito dopo la sconfitta dei veneziani ad Agnadello gli aristocratici vicentini aprirono le porte della citt\u00e0 ad un manipolo imperiale guidato da Leonardo Trissino, salvo pentirsi nel volgere di pochi mesi e salutare con sollievo il ritorno delle truppe veneziane. Anche in quell'occasione, per\u00f2, il popolo minuto e la media borghesia, nonostante non fossero certo stati favoriti dalla Dominante, manifestarono invece la propria fedelt\u00e0 a San Marco, pagando per questa fedelt\u00e0 un caro prezzo, ben superiore a quello della citt\u00e0, per la brutalit\u00e0 delle truppe nemiche.\nPrivilegiati dal privilegio.\nIl fatto che Vicenza fosse stata la prima citt\u00e0 della Terraferma che si era data a Venezia le assicur\u00f2 un trattamento privilegiato anche nei secoli seguenti, decisamente pi\u00f9 favorevole di quello riservato alle altre - come Verona e Padova - che invece erano state prese con la forza. L'insieme dei vantaggi fu ratificato nel \"Privilegium civitatis Vicentiae\" del 1404 e rinnovato nel 1406, una volta conclusa la guerra contro Padova. Le due versioni dell'accordo, pur con differenze, rappresentarono comunque un notevole successo per Vicenza perch\u00e9 ratificarono, in particolare, il suo predominio su quasi tutto il contado, dal quale l'aristocrazia cittadina traeva le risorse che le servivano per alimentare il proprio alto tenore di vita.\nQuesti patti, che si basavano sul mantenimento al potere della classe dirigente vicentina, convenivano ad entrambe le parti. In questo modo a Venezia l'esercizio della sovranit\u00e0 costava poco: il suo personale era costituito solo dal podest\u00e0 che essa designava per Vicenza, da un capitano, tre giudici, due cancellieri e alcuni conestabili il cui costo era a carico della citt\u00e0.\nA Venezia veniva riconosciuta la suprema autorit\u00e0 e il diritto di intervenire in tutti i casi di straordinaria amministrazione. Formalmente essa aveva l\"'arbitrium\", cio\u00e8 il potere di creare, interpretare, modificare e rendere esecutive le leggi, ma con il \"Privilegium\" si era impegnata a rispettare le leggi di Vicenza, sia quelle esistenti che quelle di nuova istituzione. Un impegno garantito dalla possibilit\u00e0 per i vicentini di ricorrere agli organi giurisdizionali veneziani e in pi\u00f9 di un'occasione questi annullarono atti del podest\u00e0 - e persino del doge - che andavano contro le norme della citt\u00e0.\nVenezia aveva poi la suprema giurisdizione civile e criminale, ma i giudici veneziani dovevano rispettare le leggi vicentine e per conoscerle dovevano avvalersi di notai di Vicenza, che redigevano i documenti secondo le norme cittadine. Tali norme consistevano principalmente negli statuti, nelle leggi sull'amministrazione delle campagne e nelle consuetudini locali, ben consolidate anche se non scritte.\nLe guerre del Cinquecento in Terraferma.\nIl territorio vicentino fu invaso ancora una volta nel 1509 durante la guerra della Lega di Cambrai. In caso di vittoria gli stati che si erano alleati avevano stabilito di spartirsi la Terraferma: Vicenza insieme con tutto il Veneto avrebbe dovuto essere assorbita dal Sacro Romano Impero.\nLe forze francesi della Lega sbaragliarono quelle veneziane nella battaglia di Agnadello, mentre la flotta ferrarese distrusse quella veneziana nella battaglia di Polesella. Di fronte alla sconfitta e all'impossibilit\u00e0 di fronteggiare le potenze avversarie, la Repubblica decise l'evacuazione dei suoi Domini di Terraferma per concentrarsi sulla difesa delle lagune, sciogliendo le citt\u00e0 dall'obbligo di fedelt\u00e0.\nImpauriti dall'avanzata dell'esercito nemico - o forse sperando di lucrare un maggior interesse - il 5 giugno gli aristocratici vicentini - in prima fila le potenti famiglie dei Trissino e dei Trento - aprirono le porte della citt\u00e0 ad un manipolo di armati guidato dal fuoriuscito Leonardo Trissino, che fece il suo ingresso in nome dell'imperatore Massimiliano, anche se non aveva da lui ricevuto un esplicito mandato.\nLe componenti popolari, invece, sia nella citt\u00e0 che nel contado manifestarono la propria fedelt\u00e0 a San Marco, inscenando tumulti nel Borgo San Pietro. I montanari dell'Altipiano attaccarono l'esercito imperiale mentre scendeva lungo la Valsugana, arrestando a Marostica la discesa di Massimiliano che dovette ritornarsene a Trento.\nMentre su Vicenza confluivano le truppe della Lega - che non rispettavano i patti stabiliti con le famiglie vicentine e si abbandonavano ad ogni sorta di vessazioni - a met\u00e0 luglio del 1509 inizi\u00f2 la controffensiva di Venezia per riconquistare i territori occupati. Il 17 ottobre giunse in citt\u00e0 l'imperatore, accolto con sfarzo e manifestazioni di fedelt\u00e0, ma ormai l'aristocrazia vicentina si stava pentendo della scelta fatta quattro mesi prima. Cos\u00ec il 13 novembre il Consiglio cittadino deliber\u00f2 di inviare al doge una delegazione, con il compito di riconfermare la fedelt\u00e0 a Venezia e di trattare una nuova e immediata sottomissione; dieci giorni dopo la citt\u00e0 apriva le porte alle truppe guidate dal Provveditore Andrea Gritti.\nTre mesi dopo la Lega di Cambrai si sciolse, in seguito all'abbandono del suo principale fautore, il papa Giulio II che si rivolt\u00f2 contro la Francia. Seguirono alcuni anni in cui le alleanze tra gli stati si fecero e si disfecero con grande disinvoltura e rapidit\u00e0 e il territorio vicentino fu ancora invaso molte volte. Solo i trattati di Noyon e di Bruxelles posero fine alla guerra nel 1517 e solo dopo il 1523 - con il trattato firmato tra Carlo V e Venezia - la pace fu definitivamente ristabilita. La Terraferma, fino a Bergamo compresa, rest\u00f2 alla Serenissima fino alla sua caduta nel 1797 e la Repubblica si tenne fuori dai conflitti che sconvolsero ancora l'Europa tra il XVI e il XVIII secolo.\nPer il territorio vicentino la pace signific\u00f2 la stabilit\u00e0 politica e la continuazione della supremazia della citt\u00e0 sul contado.\nLa minaccia ottomana e il declino di Venezia.\nOltre all'intento di non farsi pi\u00f9 coinvolgere nelle guerre continentali, una ben pi\u00f9 importante ragione spinse la Serenissima ai margini della politica europea. Con il Cinquecento era iniziato il periodo che avrebbe visto Venezia perdere il primato dei mari e dei commerci con l'Oriente. Da una parte le scoperte e le imprese geografiche - la circumnavigazione dell'Africa e la Colonizzazione delle Americhe - spostavano l'asse europeo fuori dal Mediterraneo verso le potenze atlantiche: il Portogallo e la Spagna e pi\u00f9 tardi l'Olanda, la Francia e l'Inghilterra. Dall'altra l'Impero Ottomano, dopo la conquista di Costantinopoli, cercava di espandersi nelle isole del Mediterraneo orientale, nel Nordafrica e nei Balcani.\nNel corso di un secolo e mezzo La Repubblica perse la maggior parte dei propri Domini da Mar: Cipro, la Morea, Candia e tutte le piccole isole del Mediterraneo. Perse di conseguenza i redditi che le derivavano dai traffici, non pi\u00f9 favoriti dal possesso dei porti e degli scali, e soprattutto ebbe bisogno di un continuo flusso di denaro per armare le flotte e consolidare le fortificazioni, talora per pagare riscatti e compensare tregue temporanee. Questo denaro veniva chiesto alla Terraferma e anche Vicenza sbors\u00f2 periodicamente decine di migliaia di ducati per mantenere le guerre e le paci di Venezia. Ovviamente, a sua volta, la citt\u00e0 si rifaceva sul contado.\nLe idee protestanti e il Concilio di Vicenza.\nDurante la prima met\u00e0 del Cinquecento le idee protestanti si stavano diffondendo in tutta Europa. Sottovalutate in un primo momento, divennero la preoccupazione del papa Paolo III che, come aveva chiesto fin dall'inizio Martin Lutero e molti altri in seguito avevano ribadito, indisse un Concilio ecumenico dapprima a Mantova e poi, nel 1537, a Vicenza.\nNonostante lo scarso entusiasmo con cui i vicentini accolsero questa decisione - alloggiare i prelati e il loro seguito avrebbe comportato difficolt\u00e0 e spese, la sede designata era la cattedrale che per\u00f2 era ancora incompleta - la citt\u00e0 si mise all'opera.\nDiversi problemi - i contrasti tra Francia e Impero, la diversit\u00e0 di intenzioni sui contenuti dei lavori - fecero slittare l'apertura del concilio, finch\u00e9 la sede fu spostata a Trento, dove inizi\u00f2 nel dicembre 1545. Il motivo principale dello spostamento fu per\u00f2 l'opposizione della Repubblica di Venezia: uno degli obiettivi del Concilio era quello di unire i principi cristiani contro l'Impero Ottomano, con il quale per\u00f2 la Serenissima in quel periodo stava trattando per una pace separata (che concluse nel 1540).\nUna storia in tono minore.\nPer il senso comune la storia \u00e8 fatta da un susseguirsi di vicende politiche e militari, vissute da persone, popolazioni e istituzioni che vivono da protagoniste tali vicende e i cambiamenti che ne conseguono.\nIntesa in tal senso, in et\u00e0 moderna Vicenza non ebbe una propria storia. Gi\u00e0 soggetta ad altri nel Medioevo, durante i quattro secoli di dominio della Serenissima, Vicenza fu soltanto una citt\u00e0 subordinata che sub\u00ec le vicende di cui fu protagonista Venezia, senza alcuna possibilit\u00e0 n\u00e9 volont\u00e0 di reagire a tale condizione.\nL'aristocrazia cittadina, che aveva voluto questa soggezione, cerc\u00f2 di reagire all'inevitabile frustrazione inventando e coltivando i miti della nobilt\u00e0 e traendo il massimo vantaggio dalla posizione che le veniva garantita rispetto al contado.\nCos\u00ec il Macc\u00e0 definiva nel 1783 Vicenza \"citt\u00e0 nobilissima et antichissima \u2026 pi\u00f9 antica non solo di Roma, ma ancora di Padova stessa \u2026 una delle citt\u00e0 pi\u00f9 antiche e gloriose, che racchiude nel suo giro la Marca trevigiana\", recuperando leggende delle origini e una tradizione ormai consolidata. Una tradizione che, dal Cinquecento in poi, si era sostanziata di storie leggendarie delle singole famiglie, tutte protese a ricercare nei tempi antichi il fondamento della propria nobilt\u00e0. Nel lungo periodo in cui, dopo la serrata del Trecento, il diritto a sedere nel Consiglio cittadino e a ricoprire cariche pubbliche era ereditario, anche se alienabile, l'antichit\u00e0 della stirpe e la purezza del sangue erano la base, accettata, su cui si reggeva la preminenza delle famiglie.\nUn altro modo di reagire alla frustrazione di contare poco o nulla a livello della Repubblica, fu - per l'aristocrazia vicentina - quello di eguagliare il patriziato veneziano nello stile di vita, nello sfarzo e, in particolare, nella costruzione di palazzi e di ville di grande impatto visivo. Vicenza si riemp\u00ec cos\u00ec di edifici monumentali imponenti, anche se spesso ridimensionati rispetto al grandioso progetto iniziale o completati con grande ritardo perch\u00e9, nel frattempo, erano venuti a mancare i fondi per costruirli.\nNei secoli XVI e XVII, come in molte citt\u00e0 d'Italia, la vita a Vicenza si svolgeva in un clima di tensione e di violenza, dominata da una rissosa aristocrazia spesso implicata in omicidi, risse, vendette, scandali (si pensi alle testimonianze storiche manzoniane nei Promessi Sposi riguardo alla Lombardia). Le violenze erano il segno e il frutto di un'inquietudine generalizzata a livello sociale, religioso e politico-economico: ne sono testimonianza le numerose lettere dei Rettori di Vicenza inviate ai capi del Consiglio dei Dieci a Venezia. Nobili con i loro bravi si fronteggiavano ed agivano al di sopra della legge: i Trissino, i Cordellina e i Cavalcab\u00f2, i Porto, i da Schio ed altri.\nLa grande architettura rinascimentale e classica.\nIl Medioevo vicentino, attraversato da continui conflitti e mutamenti di potere, era stato piuttosto povero quanto ad architettura privata. Ma gi\u00e0 nel XV secolo erano sorti in citt\u00e0 palazzi raffinati e di grandi dimensioni - quelli dei Braschi e la Ca' d'Oro, quelli dei Sesso, dei Garzadori e dei Rega\u00f9 per citarne solo alcuni - costruiti in stile gotico fiorito, che volevano rivaleggiare con i palazzi della Dominante.\nL'originalit\u00e0 di Vicenza si ebbe per\u00f2 nel Cinquecento, quando in citt\u00e0 emerse il grande architetto tardo-rinascimentale Andrea Palladio, che lasci\u00f2 in eredit\u00e0 un insostituibile patrimonio di idee, concretizzate soprattutto nei palazzi che arricchirono il centro storico e nelle sontuose ville venete. Tra le opere principali la Basilica Palladiana, il Teatro Olimpico, il Palazzo Chiericati e la Villa Capra detta la Rotonda posta appena fuori dall'abitato.\nLa tradizione palladiana venne proseguita a Vicenza da Vincenzo Scamozzi e da altri architetti fino al XIX secolo, mentre il palladianesimo si propag\u00f2 in tutta Europa.\nLa caduta della Repubblica di Venezia e la Municipalit\u00e0 provvisoria.\nDurante gli anni novanta del XVIII secolo le idee della Rivoluzione francese cominciarono a diffondersi anche nella societ\u00e0 vicentina. Fu per\u00f2 l'avvio della campagna d'Italia che Napoleone intraprese nel 1796 a far emergere il dibattito sul possibile rovesciamento del sistema politico cui Vicenza era soggetta da quattro secoli.\nGli ideali della Rivoluzione furono condivisi da persone appartenenti a diversi strati sociali, che in seguito costituirono il nucleo della Municipalit\u00e0 democratica: rappresentanti di quella aristocrazia cittadina (come Antonio Trissino, Felice Piovene, Giacomo Breganze a Giovanni Scola) che non aveva mai digerito la subordinazione a Venezia, ma anche imprenditori, commercianti e professionisti della borghesia che negli ultimi decenni stava soppiantando il ceto nobiliare; non mancavano persone di umili condizioni e, seppur rari, esponenti del clero.\nNel giugno del 1796 la Repubblica di Venezia che, conscia della propria debolezza, voleva a tutti i costi mantenersi neutrale nel conflitto tra Napoleone e l'Impero asburgico, acconsent\u00ec al transito delle truppe sul territorio della Terraferma e cos\u00ec nel corso dell'anno anche il Vicentino vide francesi e austriaci spostarsi, insediarsi, requisire e svolgere operazioni militari, tra cui la sconfitta di questi ultimi nella battaglia di Bassano.\nNei primi mesi del 1797 l'esercito francese avanz\u00f2 in Terraferma, occupando uno dopo l'altro i vari centri. Il 27 aprile 1797 trecento soldati francesi al comando del generale Giuseppe Lahoz Ortiz entrarono in Vicenza, dopo che il capitano veneziano Gerolamo Barbaro aveva abbandonato la citt\u00e0 quasi di nascosto nella notte senza combattere. \nImmediatamente i \"giacobini\", cio\u00e8 gli esponenti filofrancesi, dichiararono decaduto il governo cittadino in carica e instaurarono una Municipalit\u00e0 provvisoria di 34 membri che giur\u00f2 solennemente di \"\"sostenere la Libert\u00e0, la Giustizia, l'Eguaglianza e la Virt\u00f9\" (mancava la Fraternit\u00e0)\", ma anche di rispettare la Religione cattolica. La Municipalit\u00e0 adott\u00f2 subito anche vari provvedimenti per ingraziarsi il favore popolare, come la riduzione di prezzi, l'abolizione di dazi e l'abolizione dei titoli nobiliari.\nIl centro della citt\u00e0 si riemp\u00ec di simboli rivoluzionari e filofrancesi: fu eretto in Piazza dei Signori l'albero della libert\u00e0, si tennero sfilate con bandiere tricolori e berretti frigi, la tradizionale Rua fu democratizzata. Nel mese successivo anche i centri minori del territorio seguirono l'esempio del capoluogo.\n il 12 maggio 1797 e, al posto del doge, in Palazzo Ducale si insedi\u00f2 una Municipalit\u00e0 Provvisoria. Immediatamente, le citt\u00e0 della Terraferma si ribellarono all'autorit\u00e0 di Venezia e istituirono proprie Municipalit\u00e0. Per assicurare ordine al territorio, il 16 giugno 1797 Napoleone eman\u00f2 un decreto che istituiva nell'ex-dominio veneto di Terraferma sette governi centrali, con il compito di coordinare le Municipalit\u00e0 sorte nei diversi Comuni.\nVicenza divenne cos\u00ec la sede del Governo centrale vicentino-bassanese che includeva, nonostante le loro proteste, anche Bassano e i Sette Comuni, che erano rimasti per quattro secoli autonomi da Vicenza, alle dirette dipendenze di Venezia. Questo Governo continu\u00f2 la strada delle riforme che per\u00f2, estranee al tessuto economico e sociale esistente, crearono molto scontento, peggiorarono la situazione di intere classi (ad esempio migliaia di domestici si trovarono improvvisamente senza lavoro) e fecero precipitare l'economia.\nSi cre\u00f2 cos\u00ec una spirale perversa, che costrinse il governo centrale, per far fronte a costi rapidamente crescenti, ad adottare provvedimenti ancor pi\u00f9 impopolari come requisizioni e prestiti forzosi (un'imposizione di 400.000 lire venete il 10 maggio 1797). Il governo si inimic\u00f2 anche il clero, fino ad allora collaborativo, quando adott\u00f2 misure che limitavano i suoi privilegi. Un ulteriore ostacolo venne dal comportamento dei francesi, sui quali si appoggiava il governo, che tentavano di arruolare i giovani nell'esercito per continuare la guerra in Germania e, soprattutto, requisivano l'argenteria delle chiese e saccheggiarono il Monte di Piet\u00e0.\nLa situazione si faceva sempre pi\u00f9 critica sotto tutti gli aspetti e stava per precipitare quando, il 17 ottobre, fu improvvisamente risolta in un modo che quasi nessuno si aspettava: con il Trattato di Campoformio Napoleone cedette il Veneto agli austriaci. Questi entrarono in Vicenza il 19 gennaio 1798 tra ali di popolazione in festa. I maggiori esponenti della Municipalit\u00e0 furono arrestati, confinati o preferirono l'esilio al seguito delle armate napoleoniche.\nFin\u00ec cos\u00ec il periodo di autogoverno durato pochi mesi e si smorzarono, pi\u00f9 per la delusione che per le vicende politiche e militari, gli entusiasmi per gli ideali della Rivoluzione.\nEt\u00e0 contemporanea.\nCon l'arrivo dei francesi nel 1797 e la caduta della Repubblica di Venezia, nel Veneto si assistette ad un cambio epocale. Il sistema politico basato sull'oligarchia del patriziato veneziano era considerato talmente superato che, quando il Congresso di Vienna restaur\u00f2 l'ordine precedente, neppure prese in considerazione la rinascita della Serenissima.\nTra le diverse teorie sulla periodizzazione delle epoche e la datazione della fine dell'et\u00e0 moderna e l'inizio di quella contemporanea, possiamo quindi scegliere la pi\u00f9 classica, che fa riferimento al cambio di regime operato dalla Rivoluzione francese - nel nostro caso la Caduta della Repubblica di Venezia - ritenendola la pi\u00f9 adeguata al Veneto e a Vicenza.\nVicenza dalla caduta della Repubblica Veneta all'annessione all'Italia.\nVicenza e l'Impero francese.\nDopo pochi mesi di occupazione (dall'aprile 1797 al gennaio 1798) a Vicenza e nel Veneto, in base agli accordi del Trattato di Campoformio, ai francesi subentrarono quindi gli austriaci, gioiosamente accolti dai vicentini. Il vescovo Peruzzi si schier\u00f2 apertamente con gli austriaci, che intendevano portare \"il risorgimento della santa morale e il libero esercizio della religione cattolica\" - che abrogarono molte delle decisioni prese dalla Municipalit\u00e0 provvisoria e riportarono in vigore la situazione precedente all'invasione napoleonica.\nI francesi ritornarono nuovamente in citt\u00e0 per pochi mesi tra il 1800 e il 1801, ma la pace di Lun\u00e9ville ridiede Vicenza e il Veneto agli austriaci. Nell'autunno del 1805, dopo aver sconfitto le truppe imperiali nella battaglia di Caldiero il 30 ottobre, i francesi si diressero verso la citt\u00e0 di Vicenza, dove entrarono senza quasi colpo ferire il 4 novembre 1805, per la terza volta. In seguito alla pace di Presburgo che ridiede il Veneto, l'Istria e la Dalmazia alla Francia, Vicenza venne annessa al Regno d'Italia - parte dell'Impero francese - e vi rimase fino al novembre 1813.\nOtto anni che permisero di attuare varie riforme. L'organizzazione amministrativa si articol\u00f2 in Dipartimenti e Vicenza con il suo territorio fece parte del Dipartimento del Bacchiglione. Fu introdotto il Codice Napoleonico ispirato ai principi della Rivoluzione francese, furono istituite l'anagrafe (fino ad allora il registro dello stato civile era tenuto dalle parrocchie) e la gendarmeria, soppressi gli ordini religiosi e chiusi molti conventi. La citt\u00e0 divenne sede di nuove istituzioni: la Camera di commercio, il Ginnasio e il Liceo, il Giudice di pace, il Monte Napoleone che incamerava molti beni ecclesiastici e doveva gestire la pubblica assistenza.\nAlla base del nuovo regime, subordinato alle autorit\u00e0 francesi, vi era un nuovo ceto di notabili possidenti, una nuova classe dirigente che nacque dalla fusione tra la vecchia nobilt\u00e0 e la borghesia in ascesa.\nQueste riforme, ma soprattutto l'aumento delle tasse e l'imposizione della leva militare obbligatoria crearono molto scontento: esso si espresse in tumulti - nel 1809 ci furono rivolte che vennero soffocate nel sangue in tutto il Veneto - che per\u00f2 vennero duramente repressi dai francesi. La repressione port\u00f2 ad una calma apparente, ma port\u00f2 pure ad una massiccia renitenza alla leva con numerose diserzioni e di riflesso ad un aumento del brigantaggio.\nVicenza e il Regno Lombardo-Veneto.\nDopo le sconfitte francesi, prima in Russia e poi nella battaglia di Lipsia, vi furono manifestazioni di giubilo popolare nella speranza che un nuovo governo portasse ad una vita migliore, a un ritorno dei molti che erano dovuti andare in esilio e alla riduzione dell'oppressione fiscale.\nIl 5 novembre 1813 gli austriaci rientrarono a Vicenza e questa volta vi si insediarono stabilmente. L'occupazione fu ratificata dal Congresso di Vienna e nel 1815 tutta la regione - e con essa Vicenza - fu inclusa nel nuovo stato, il Regno Lombardo-Veneto, facente parte dell'Impero austriaco. Le leggi francesi furono sostituite da quelle austriache, ma non tutto venne cambiato: ad esempio la normativa sulle sepolture rimase quella francese e altre istituzioni cambiarono nome ma mantennero la struttura gi\u00e0 operante; anche l'organizzazione amministrativa rimase simile.\nIl periodo di guerra non era trascorso invano, per quanto riguarda la coscienza politica maturata soprattutto nelle classi pi\u00f9 elevate della popolazione, in particolare la borghesia cittadina. Rispetto ad altre citt\u00e0, per\u00f2, Vicenza fu abbastanza tranquilla: anche qui si costitu\u00ec una loggia massonica e qualche movimento carbonaro, come quello dei \"masenini\", che aveva il suo centro a Verona. La polizia austriaca riusc\u00ec sempre a reprimere i tentativi di insurrezione.\nIl Quarantotto a Vicenza.\nNel 1848 scoppi\u00f2 in tutta Europa una serie di moti rivoluzionari. Da marzo le rivolte divamparono anche nel Lombardo Veneto, dove insorsero Milano e Venezia. Il 23 marzo il Regno di Sardegna attacc\u00f2 l'esercito asburgico, il quale dovette ritirarsi nelle Fortezze del Quadrilatero. Anche Vicenza fu sgombrata il 24 marzo e immediatamente si costitu\u00ec un governo provvisorio formato da una ventina di persone appartenenti a tutte le classi sociali, tra le quali Valentino Pasini e Sebastiano Tecchio.\nIn un primo momento questo gruppo, influenzato dal Pasini, ader\u00ec al governo veneziano di Daniele Manin, tanto che il 1\u00ba aprile si trasform\u00f2 in Comitato provvisorio dipartimentale alle dipendenze di Venezia. Dopo la sconfitta nella battaglia di Sorio, per\u00f2, prevalse la componente filosabauda del Tecchio, che mand\u00f2 una delegazione al re Carlo Alberto. Un plebiscito del 16 maggio ebbe il risultato di 56.328 voti in favore dell'immediata adesione al Regno di Sardegna (contro 520 per un'adesione dilazionata). Al nuovo corso politico fu moderatamente favorevole anche una parte del clero - il papa Pio IX in un primo momento aveva inviato truppe pontificie sotto il comando del generale Giovanni Durando - al punto che il vescovo Giuseppe Cappellari affermava \"abbiamo benedetto, benediciamo e benediremo sempre alle vostre spade e alle vostre bandiere\".\nIl 23 e 24 maggio, il feldmaresciallo Josef Radetzky attacc\u00f2 la citt\u00e0 per reprimere l'insurrezione. I volontari vicentini e le truppe pontificie giunte in loro soccorso, guidati dal comandante Giovanni Durando, riuscirono a bloccare gli austriaci facendoli ritirare a Verona. La notizia dell'eroica impresa fece il giro delle citt\u00e0 insorte.\nIl 10 giugno Radetzky attacc\u00f2 nuovamente la citt\u00e0 con 30.000 soldati e 50 cannoni. La sproporzione era enorme (a difendere la citt\u00e0 erano in 11.000 tra volontari e soldati con due soli cannoni) e gli austriaci riuscirono a posizionare i cannoni su Monte Berico, minacciando il bombardamento della citt\u00e0: Vicenza era ormai indifendibile. Radetzky per\u00f2 rimase impressionato dal coraggio e dalla caparbiet\u00e0 dei difensori berici e venne accordata loro la resa con l'onore delle armi, consentendo ai combattenti di lasciare la citt\u00e0 senza essere presi prigionieri.\nDal Quarantotto all'annessione al Regno d'Italia.\nCon l'11 giugno iniziava l'occupazione militare austriaca di Vicenza. Gi\u00e0 lo stesso giorno i conventi della citt\u00e0 furono trasformati in ospedali militari mentre le ville dei dintorni divennero luoghi di convalescenza per i reduci delle battaglie combattute tra la Lombardia ed il Veneto. \nIl primo periodo fu il pi\u00f9 duro. Il governo civile della citt\u00e0 venne restaurato solamente alla fine dell'estate e nel frattempo ogni potere venne mantenuto dalle autorit\u00e0 militare che, preoccupata della sicurezza, emanava proclami a getto continuo rendendo difficile la vita ai cittadini. Poi il ferreo controllo si fece un po' meno duro anche se imposizioni, tassazioni e balzelli vari continuarono a pesare sulla popolazione (per fare un esempio, Monte Berico rimase interdetto ai civili sino al 1857).\nLa maggior parte dei membri del Comitato vicentino prese la strada dell'esilio e da l\u00ec svolse un'attiva propaganda in favore dell'annessione all'Italia sotto casa Savoia. Si trattava soprattutto di appartenenti alla classe media liberal-moderata - tra cui Alberto Cavalletto e Sebastiano Tecchio - riuniti nel Comitato centrale dell'emigrazione veneta a Torino, che si mostravano diffidenti nei confronti dei mazziniani del Partito d'azione che avevano un qualche seguito a Vicenza. Andarono invece esuli a Firenze i professori del Seminario vescovile don Giovanni Rossi e don Giuseppe Fogazzaro.\nFrequenti furono le manifestazioni anti-austriache in citt\u00e0 e nel territorio, sempre prevenute o represse dall'efficiente polizia asburgica, favorita spesso da delatori, che procedeva all'arresto dei patrioti. Tra gli arrestati vi furono anche Giovanni Lucchini e G. Bacco, coinvolti nel processo di Belfiore, condannati alla pena capitale ma poi amnistiati.\nLa Terza guerra di indipendenza del 1866 \"pass\u00f2 quasi inosservata a Vicenza, pur trovandosi la citt\u00e0 relativamente vicina alla zona delle operazioni militari\". Nella notte tra il 12 e il 13 luglio le truppe austriache abbandonarono la citt\u00e0 e il mattino entrarono quelle italiane del generale Cialdini. Dieci giorni dopo arrivava il commissario del re Antonio Mordini, dotato di pieni poteri. Il 21 e 22 ottobre 1866 si svolse il plebiscito che decret\u00f2 il passaggio del Veneto al Regno d'Italia.\nNello stesso ottobre il Re Vittorio Emanuele II, giunse a Vicenza per consegnare la Medaglia d'oro al valor militare per l'eroismo dimostrato dai patrioti nel difendere la citt\u00e0.\nIl nuovo ruolo della citt\u00e0 nell'Ottocento.\nFin dall'arrivo dei francesi, nel 1797, il rapporto tra Vicenza e il suo territorio era radicalmente cambiato.\nIl Codice Napoleonico prima e il Codice Austriaco poi avevano introdotto il principio dell'eguaglianza di tutti i cittadini di fronte alla legge, senza pi\u00f9 distinzione tra gli abitanti della citt\u00e0 e quelli del contado. La citt\u00e0 di Vicenza era quindi divenuta il capoluogo amministrativo del territorio, senza pi\u00f9 le caratteristiche di predominio sulla campagna e sulle comunit\u00e0 rurali che, con il Privilegio del 1404, era riuscita a conservare durante tutto il periodo di soggezione alla Serenissima. Al momento dell'annessione al Regno d'Italia, fu eletta una Giunta amministrativa provinciale, nettamente distinta dalla Giunta municipale della citt\u00e0, tanto che i membri dell'una non potevano partecipare all'altra.\nIl principio di eguaglianza, che pure non aveva eliminato le disparit\u00e0 di ordine politico e sociale tra i cittadini, pose le basi per un ricambio della classe dirigente. Con la fine del sistema oligarchico, che riservava i posti di governo al ristretto numero delle famiglie patrizie, la nuova modalit\u00e0 per accedere alle cariche politiche e amministrative fu la presentazione della candidatura alle elezioni, supportata da un partito politico.\nDall'annessione all'Italia alla prima guerra mondiale.\nVicenza e la politica italiana.\nGi\u00e0 nel novembre del 1866, subito dopo l'annessione del Veneto all'Italia, i vicentini parteciparono alle elezioni politiche generali per la formazione della Camera dei Deputati. Poich\u00e9 la provincia era suddivisa in sette circoscrizioni elettorali, anche i centri minori acquisirono la possibilit\u00e0 di designare propri rappresentanti. Il primo deputato eletto nel collegio di Vicenza fu Fedele Lampertico, il pi\u00f9 autorevole tra i moderati vicentini, che rimase in carica fino al 1870 e dal 1873 fu nominato Senatore del Regno.\nNel 1867 l'approvazione della legge sulla liquidazione dell'asse ecclesiastico e sulla soppressione degli ordini religiosi mise in difficolt\u00e0 le coscienze dei vicentini pi\u00f9 legati alla Chiesa e lo stesso Lampertico - che pure l'anno prima era stato favorevole alla legge - vot\u00f2 contro.\nMa fu la presa di Roma nel 1870 ad infiammare gli animi e a dividere in fazioni i vicentini. Da una parte il Consiglio comunale all'unanimit\u00e0 applaudiva per il raggiungimento dell'unit\u00e0 nazionale e i giornali locali \"El Visentin\", \"Il Brenta\", \"Il Giornale della provincia di Vicenza\" descrivevano l'evento con toni trionfali, dall'altra i clericali si rinchiudevano in un silenzio che preludeva a una pi\u00f9 o meno sotterranea opposizione - che si fece sentire soprattutto nei centri minori - al governo centrale.\nIl 1876 vide, a livello nazionale, la caduta della Destra storica ed anche i collegi elettorali vicentini - a parte quello di Valdagno - elessero deputati della Sinistra storica. A Vicenza fu eletto Giuseppe Bacco, che per\u00f2 mor\u00ec un anno dopo: nuove elezioni parziali riportarono in Parlamento un moderato come Paolo Lioy, gi\u00e0 deputato dal 1870 al 1876. Con il supporto dell'elettorato cattolico, che temeva l'avvento dei socialisti, la citt\u00e0 elesse deputati liberal-moderati (come Felice Piovene e Antonio Teso) che rimasero in carica fino alla prima guerra mondiale.\nIl governo della citt\u00e0 dall'annessione alla prima guerra mondiale.\nLe prime elezioni amministrative, tenute secondo l'ordinamento giuridico italiano per la costituzione del Consiglio comunale di Vicenza, si tennero il 29/30 settembre 1866 ed espressero una maggioranza moderato-conservatrice che non fu scalzata fino agli inizi del XX secolo.\nDurante gli anni settanta si organizz\u00f2 gradualmente - in citt\u00e0 come in provincia - una forza cattolica molto intransigente nella sua opposizione allo Stato borghese, laicista e sordo ai bisogni dei ceti meno abbienti, che ebbe come propri organi di stampa \"Il Berico\" e, nella zona di Breganze, \"La Riscossa\", diretta dai fratelli Scotton. Dal punto di vista sociale essa era molto attiva nella creazione di tutta una serie di Societ\u00e0 cattoliche operaie e contadine, a carattere prevalentemente assistenziale e con un'impostazione mutualistico-cooperativa.\nQuesta forza, che tent\u00f2 pi\u00f9 volte di eleggere propri rappresentanti nel Consiglio comunale cittadino, non riusc\u00ec per\u00f2 mai a creare una consistente rappresentanza autonoma e dovette rassegnarsi a supportare le liste liberal-moderate. Soltanto nel 1896 venne formata la prima giunta comunale cattolica, esperimento unico in Italia. Questo evento diede per\u00f2 luogo a disordini - nel clima ancora infuocato per il dissidio tra la monarchia sabauda e il papato - che la Giunta non riusc\u00ec a gestire, cos\u00ec che fu sciolta dal governo centrale pochi mesi dopo e nuovamente sostituita da una Giunta moderata.\nNel 1891 fu fondato in Vicenza il primo Circolo socialista, la cui azione decoll\u00f2 molto lentamente, in parte per contrasti interni ma soprattutto perch\u00e9 vivacemente ostacolata dal pi\u00f9 robusto movimento cattolico (rinvigorito dal punto di vista sociale dalla recente enciclica di papa Leone XIII \"Rerum novarum\").\nIl connubio con i moderati trascin\u00f2 i cattolici all'opposizione quando, nel 1909, cadde la Giunta conservatrice di Angelo Valmarana e il Consiglio comunale fu conquistato dall'Unione dei partiti popolari, che aggregava radicali, socialisti e repubblicani. Quattro anni dopo le elezioni furono nuovamente vinte dai liberali, ma questa volta senza l'apporto dei cattolici, che si ritrovarono tra loro divisi e confusi, nonostante la mano ferma dimostrata dal nuovo Vescovo di Vicenza, Ferdinando Rodolfi.\nDalla prima alla seconda guerra mondiale.\nVicenza e la Grande Guerra.\nIl 23 maggio 1915, quando fu annunciata l'entrata in guerra dell'Italia, la citt\u00e0 e la provincia di Vicenza furono dichiarate \"Zona di guerra\" e si trovarono immediatamente coinvolte nelle operazioni. Nei giorni precedenti contingenti militari si erano acquartierati in alcuni collegi della citt\u00e0 e il Seminario vescovile era stato destinato ad ospedale militare e lo sarebbe stato per tutta la durata della guerra, accogliendo quasi 150.000 feriti. Scatt\u00f2 l'obbligo dell'oscuramento e 4.000 abitanti dell'alta Valle dell'Astico furono evacuati dai loro paesi e spostati nella parte occidentale della provincia. Il giorno dell'annuncio Piazza dei Signori si riemp\u00ec di folla eccitata, che il sindaco Luciano Muzani arring\u00f2 dalla Loggia del Capitaniato.\nI primi mesi di guerra furono abbastanza tranquilli - a parte alcune incursioni aeree, di cui una in citt\u00e0 nel mese di settembre - ma il 15 maggio 1916 ebbe inizio la \"Strafexpedition\": le truppe asburgiche sfondarono il fronte italiano, dilagarono sugli altopiani di Tonezza e di Asiago e calarono in pianura fino ad occupare Arsiero. L'ordine di evacuazione interess\u00f2 decine di migliaia di persone della montagna e della fascia pedemontana e per qualche giorno sembr\u00f2 dovesse essere applicato anche al capoluogo.\nNel mese seguente il tempestivo afflusso di rinforzi italiani riusc\u00ec a bloccare l'avanzata degli austriaci, che si attestarono su posizioni pi\u00f9 arretrate e la situazione rimase in stallo per un altro anno, con battaglie cruente che per\u00f2 cambiavano di poco le rispettive posizioni. Vicenza viveva per\u00f2 la sensazione di pericolo incombente, rammentato quasi quotidianamente dalle incursioni aeree che martellavano la citt\u00e0 e la pianura.\nLa vita in citt\u00e0 era molto pesante: il centro storico e i sobborghi erano sovraffollati per la presenza sia dei profughi che dei militari, la legna e il carbone coke per il riscaldamento e per la cucina (l'inverno 1916-17 fu uno dei pi\u00f9 nevosi e gelidi del secolo) erano razionati, cos\u00ec come i viveri e il petrolio per l'illuminazione. Disagi e sacrifici che, insieme con la stanchezza per il protrarsi del conflitto, provocavano un crescente distacco tra i combattenti e la maggior parte della popolazione. Nello stesso tempo le autorit\u00e0 esercitavano una pressione forte e spesso ingiustificata contro le lagnanze, che venivano interpretate come disfattismo.\nLa rotta di Caporetto peggior\u00f2 ulteriormente la situazione alla fine di ottobre 1917. Il timore dell'avanzata austriaca provoc\u00f2 un nuovo esodo della popolazione vicentina - una consistente parte della borghesia cittadina se ne and\u00f2 - facendo cos\u00ec spazio a folle di profughi e di militari che provenivano dal fronte. Il problema degli approvvigionamenti si aggrav\u00f2, anche perch\u00e9 il Supremo Comando ordin\u00f2 la requisizione dei depositi di viveri e la distruzione degli impianti industriali, per evitare che cadessero in mano nemica. Il capo della I Armata dislocata sugli altopiani, il generale Pecori Giraldi - che risiedeva stabilmente a Palazzo Trissino - concord\u00f2 con l'Armata francese, arrivata come rinforzo, un piano per trincerare i dintorni della citt\u00e0, che divennero cos\u00ec durante l'inverno 1917-18 un enorme cantiere.\nNel 1918 la situazione volse nuovamente in favore degli italiani. Alla fine di gennaio con la battaglia \"dei tre monti\" ricominci\u00f2 la controffensiva italiana e la vittoria ridiede vigore alle truppe, che sfilarono a Vicenza il 3 febbraio in un'imponente manifestazione. Il 15 maggio al generale Pecori Giraldi venne conferita la cittadinanza onoraria della citt\u00e0 nelle trincee del Monte Cengio. Poi, a poco a poco e nonostante l'ancor vigorosa resistenza austriaca, tutto il territorio fu riconquistato. Il 4 novembre entr\u00f2 in vigore l'armistizio e Vicenza festeggi\u00f2 l'evento con manifestazioni imponenti.\nCon il Decreto Sovrano del 28 marzo 1920, in riconoscimento del valore dimostrato da Vicenza durante il periodo bellico, la bandiera della citt\u00e0 fu insignita della Croce al merito di guerra. Per ricordare i 743 caduti della citt\u00e0, fu realizzato a Monte Berico il Piazzale della Vittoria, dal quale lo sguardo spazia su tutte le montagne, dalle Piccole Dolomiti al Monte Grappa, che furono teatro della Grande Guerra.\nIl primo dopoguerra e la nascita del fascismo a Vicenza.\nAlla fine della guerra, Vicenza e il suo territorio dovevano far fronte agli enormi problemi comuni a tutt'Italia - la scarsit\u00e0 di generi di prima necessit\u00e0, l'inflazione e l'aumento del costo della vita - ai quali si aggiungevano i problemi derivanti dalle estese distruzioni, specialmente nelle zone di montagna, dalla necessit\u00e0 di ricostruire, di veder risarciti i danni di guerra. Ancora pi\u00f9 gravi, i problemi sociali: l'impoverimento della maggior parte della popolazione di fronte all'arricchimento di alcuni, che dalla guerra avevano tratto profitto. Questo malessere si espresse sul piano politico nel 1919, al momento delle prime elezioni generali del dopoguerra, le prime tenute a suffragio universale maschile e che videro come protagonisti non pi\u00f9 singoli notabili, ma i partiti di massa.\nNella provincia di Vicenza esse furono vinte dal Partito popolare - che era stato fondato nello stesso anno e raccoglieva i voti dei cattolici - che ottenne il 50% circa dei voti, grazie alla sua grande capacit\u00e0 di penetrazione, veicolata attraverso le organizzazioni parrocchiali, cos\u00ec numerose, efficienti ed amate nel Vicentino, che svolgevano un'azione allo stesso tempo religiosa, sociale e politica. In citt\u00e0 questa percentuale fu un po' minore, qui era forte anche il Partito socialista, che raccoglieva una parte dei ceti medi di tradizione anarchica e del proletariato urbano. Le elezioni del 1921 confermarono sostanzialmente i due partiti maggiori, ma espressero anche un deputato vicentino fascista.\nIl primo Fascio di combattimento nacque a Vicenza nel novembre 1920, trovando aderenti - oltre che tra gli studenti, in particolare quelli dell'Istituto Rossi - in quella parte della borghesia che non si riconosceva n\u00e9 nei partiti di massa n\u00e9 nella vecchia classe dirigente, considerata incapace di garantire l'ordine sociale. Nell'insieme il fascismo si svilupp\u00f2 nel 1921, quando questo Fascio si alle\u00f2 con i Fasci agrari del Basso Vicentino, fornendo ad essi il supporto squadrista. Fu favorito dall'inerzia dell'esercito, dei carabinieri e delle autorit\u00e0 civili. Sempre nello stesso anno, fu lacerato al suo interno tra l'ala moderata, sostanzialmente concorde con la svolta di Mussolini - intesa a far cessare le violenze e le spedizioni punitive - e l'anima squadrista del movimento.\nNel 1922 i fascisti misero a segno a Vicenza alcune azioni violente. In luglio e in agosto assaltarono l'Unione del Lavoro e la Camera del Lavoro, rispettivamente le sedi dei sindacati cattolico e socialista, e in settembre sfilarono per le vie della citt\u00e0. Il 14 ottobre occuparono il municipio di Vicenza ottenendo le dimissioni dell'amministrazione socialista; nella notte tra il 27 e il 28 ottobre occuparono la stazione ferroviaria, il palazzo delle poste e la centrale telefonica; la mattina seguente anche la prefettura, la questura, le caserme e le aziende municipalizzate. Tutte queste azioni, svolte in coincidenza con la marcia su Roma, ebbero un enorme impatto psicologico in citt\u00e0, dando l'impressione di un totale disfacimento del potere statale e favorendo l'ascesa di Mussolini.\nIl ventennio fascista a Vicenza.\nAllo scioglimento del consiglio comunale di Vicenza fece seguito nel 1923 l'indizione di nuove elezioni amministrative. Furono presentate due liste, una di fascisti e liberali e l'altra concordata con alcuni commercianti. La vittoria della prima dipese anche dal fatto che popolari, socialisti, demosociali e repubblicani non presentarono liste locali, pi\u00f9 per contrasti interni che per una reale pressione dei fascisti, che invece si faceva sentire nei centri minori e nelle campagne. La percentuale dei votanti non raggiunse il 30%.\nNell'aprile 1924 invece, quando in Italia si svolsero le ultime elezioni generali prima di quelle del 1948, in citt\u00e0 le due liste socialiste conseguirono la maggioranza relativa.\nLa seconda guerra mondiale.\nLa seconda guerra mondiale invece colp\u00ec duramente la citt\u00e0, che fu gravemente danneggiata da 12 bombardamenti angloamericani succedutisi dal 25 dicembre 1943 al 28 aprile 1945, aventi come obiettivo il suo scalo ferroviario e il suo aeroporto. Il 2 aprile 1944 in particolare fu colpito il sud del centro storico, con la distruzione di numerosi palazzi, come il palazzo Civena palladiano, e dei due principali teatri della citt\u00e0, il Verdi e l'Eretenio. Il 17 e 18 novembre 1944, in due giorni, furono scaricate sul quadrante nord della citt\u00e0 devastanti \"bombe a spillo\" (bombe dirompenti antiuomo) che provocarono oltre 500 morti. Molti vicentini ricordano molto bene la sera del 18 marzo 1945, quando un'incursione aerea martell\u00f2 a lungo la citt\u00e0 con spezzoni incendiari e fu pi\u00f9 intensa nel centro storico. In quel bombardamento fu colpito il cuore di Vicenza: la torre Bissara e la Basilica Palladiana, la cui copertura arse tutta la notte e croll\u00f2 rovinosamente; fu una grave ferita per l'orgoglio vicentino.\nIl patrimonio urbano di Vicenza sub\u00ec ingenti danni in conseguenza dei bombardamenti. Tra i monumenti e gli edifici storici, subirono gravi danni il Duomo, la basilica dei Santi Felice e Fortunato, le chiese di San Gaetano, Santa Corona e San Filippo Neri, la Basilica Palladiana, l'Arco delle Scalette, la Ca\u2019 d\u2019Oro, il Palazzo Vescovile, il Palazzo Valmarana, il Palazzo Trissino, il Palazzo del Monte di Piet\u00e0 e numerosi altri palazzi storici. I teatri Verdi ed Eretenio furono distrutti e mai pi\u00f9 ricostruiti.\nLe vittime tra la popolazione civile furono un migliaio (altre fonti parlano di 2000 vittime).\nLa Resistenza vicentina.\nLa Resistenza vicentina, parte integrante del movimento resistenziale italiano, ha come inizio storico i giorni che vanno da met\u00e0 giugno 1943 al 25 luglio 1945, con la formazione del \"Comitato interpartitico antifascista\", con esponenti del Partito d'Azione, del Partito Comunista Italiano, del Partito Socialista Italiano.\nIn seguito all'Armistizio di Cassibile, nei tre giorni successivi all'8 settembre 1943 i tedeschi occuparono con l'Italia centro-settentrionale anche il Vicentino, nel pi\u00f9 totale sconcerto della popolazione locale. Ai primi di ottobre si costitu\u00ec in clandestinit\u00e0 la locale sezione del Comitato di Liberazione Nazionale. L'avvio della resistenza armata fu per\u00f2 molto lento, per le difficolt\u00e0 organizzative, i primi rastrellamenti, l'inclemenza del tempo in montagna. Alla fine del 1943 erano presenti nella fascia pedemontana e sull'altopiano alcune formazioni, formate da vecchi antifascisti, da renitenti alla leva, da militari rientrati nelle loro case dopo l'8 settembre e da quadri politici di varia estrazione. Alcune di esse ebbero vita breve, perch\u00e9 furono distrutte o disperse.\nIl vero decollo del movimento resistenziale nel Vicentino si colloca nella primavera del 1944, quando le istanze della societ\u00e0 civile formarono la base della rivolta armata.\nGli scioperi - che si susseguirono dal dicembre 1943 all'aprile 1944 in tutti i centri industriali, da Vicenza a Bassano, da Arzignano a Piovene Rocchette - innescarono la miccia. Talora autogestiti, talora influenzati dal PCI o dal CLN, essi portarono a una maggiore consapevolezza politica coincidendo con l'inizio della grande stagione partigiana.\nQueste formazioni trovarono appoggio da parte della popolazione soprattutto nelle zone di montagna, in particolare sull'altopiano dei Sette Comuni. Gli interventi da parte delle forze della Repubblica Sociale Italiana ottennero l'effetto contrario, infatti molti furono i giovani che si aggregarono a quelle che inizialmente erano poco pi\u00f9 di bande armate e che diventarono prima brigate e poi divisioni.\nGalvanizzate dalle prospettive di vittoria imminente, dovute alla liberazione di Roma, allo sbarco in Normandia e all'avanzare dell'Armata Rossa, le formazioni partigiane nell'estate del 1944 passarono all'attacco, sostenute dalla popolazione.\nI nazifascisti risposero con rastrellamenti ed esecuzioni sommarie: tra queste l'eccidio di Borga l'11 giugno 1944, l'eccidio di Valdagno il 3 luglio 1944 e l'eccidio di Malga Zonta il 12 agosto 1944. Nel suo complesso per\u00f2 l'offensiva partigiana fu cos\u00ec intensa e diffusa da limitare molto i movimenti di tedeschi e fascisti, costringendoli a restare nelle citt\u00e0 e nei paesi della pianura.\nNell'autunno del 1944 - quando venne meno la speranza di un rapido sfondamento della Linea Gotica - si invert\u00ec la tendenza e i nazi-fascisti passarono alla controffensiva con pesanti rastrellamenti delle forze partigiane e rappresaglie sulle popolazioni. Molte Brigate partigiane furono disorganizzate o disperse; la maggior parte dei capi dei movimenti resistenziali del capoluogo e dei centri di pianura furono arrestati. Si salvarono le formazioni di montagna, seppur costrette ad interrompere le azioni di guerriglia. In questo periodo si rafforz\u00f2 anche l'aspetto politico della resistenza. Il PCI cur\u00f2 il coordinamento di tutte le forze garibaldine; a sua volta la Democrazia Cristiana, spalleggiata dalla Chiesa locale, capillarmente presenti in tutti i paesi, pass\u00f2 all'attivit\u00e0 armata, ponendosi come punto di riferimento per tutte le formazioni, non solo cattoliche, ma che non si riconoscevano in quelle affiliate ai garibaldini. Le valli e le montagne di Valdagno e di Schio furono di competenza ai garibaldini della \"Garemi\", l'altopiano, il Grappa e Bassano ai cattolici della \"Monte Ortigara\", mentre la pianura alla \"Vicenza\".\nIl 23 e il 24 aprile 1945 tutte le formazioni passarono all'attacco, con una serie di battaglie sanguinose che durarono fino al 4 maggio (il 2 maggio l'Armata tedesca aveva firmato la resa a Caserta) e che comportarono la morte di molti combattenti da ambo le parti. Durante la ritirata, le colonne tedesche e fasciste attaccate dai partigiani compirono ancora rappresaglie ed eccidi, come la strage di Pedescala.\nLa guerra si concluse quindi nel Vicentino con l'insurrezione generale, anche se spesso l'azione dei gruppi politicizzati fu pi\u00f9 aspra di quanto la popolazione, che desiderava soprattutto il ritorno della pace, avrebbe voluto. La provincia di Vicenza fu, nel Veneto, quella in cui furono uccisi pi\u00f9 fascisti, la maggior parte nei giorni successivi alla liberazione; emblematico, a questo proposito, l'eccidio di Schio.\nA guerra finita, Vicenza ricevette la medaglia d'oro per la Resistenza e intraprese senza indugio l'opera di ricostruzione per ridare alla citt\u00e0 il volto che ancor oggi ha.\nIl secondo dopoguerra e la ricostruzione.\nNel dopoguerra, a partire dagli anni cinquanta, un forte sviluppo economico ed industriale ne ha fatto una delle citt\u00e0 pi\u00f9 ricche d'Italia.\nVicenza patrimonio dell'umanit\u00e0.\nVicenza \"Citt\u00e0 del Palladio\" \u00e8 stata nominata dall'UNESCO patrimonio dell'umanit\u00e0 il 15 dicembre 1994. Il Comitato per il patrimonio mondiale UNESCO, riunito a Phuket, in Thailandia, ha inserito la citt\u00e0 nella lista sulla base di due criteri:"}
{"id": "300195", "revid": "339392", "url": "https://it.wikipedia.org/wiki?curid=300195", "title": "Aeroporto di Pisa San Giusto", "text": ""}
{"id": "300202", "revid": "287204", "url": "https://it.wikipedia.org/wiki?curid=300202", "title": "Campo di sterminio di Chelmno", "text": ""}
{"id": "300205", "revid": "547992", "url": "https://it.wikipedia.org/wiki?curid=300205", "title": "Odiens", "text": "Odiens \u00e8 stata una trasmissione televisiva di Canale 5 andata in onda per una sola stagione dal 3 dicembre 1988 al 22 aprile 1989, poi di nuovo quattro puntate del \"meglio\" dal titolo Odiensmania dal 17 giugno all'8 luglio 1989.\nIl titolo \u00e8 una storpiatura della parola \u00abaudience\u00bb, la rilevazione statistica dei telespettatori, che proprio in quegli anni iniziava a diffondere i propri risultati, ma anche da intendersi come parola latina, significante \u00abcolui che odia\u00bb.\nIl programma era registrato presso lo studio A della Profit, di via Mambretti 9 a Milano (ai tempi denominato \"Studio One\"), lo stesso studio che per anni fu il set di \"Drive in\" e che nello stesso periodo era location di altri celebri programmi della Fininvest come i game-show \"Ok, il prezzo \u00e8 giusto!\" e \"La ruota della fortuna\".\nStoria.\nIl programma venne ideato da Antonio Ricci e diretto da Beppe Recchia; nato sulla scia del successo di \"Drive in\", venne realizzato per il pubblico di Canale 5 con un cast che comprendeva alcuni dei pi\u00f9 noti comici televisivi del periodo, alcuni reduci da \"Drive in\" come Ezio Greggio e Gianfranco D'Angelo, presentatori del programma, che qui diedero vita a nuovi personaggi come il narcolettico Everardo De Las Noches (parodia del giornalista Everardo Dalla Noce), il pupazzo \"Bibi\" (erede del \"Tenerone\" di \"Drive In\"), la parodia del telefilm \"Batman\" o le imitazioni di Giuliano Ferrara e di Marisa Laurito affiancata dalla figlia primogenita di D'Angelo, Daniela, nella parte di Brigitta Boccoli.\nC'erano anche alcuni giochi a premi con due concorrenti, condotti da Lorella Cuccarini, la quale inoltre prendeva parte come spalla agli sketch comici del programma, eseguiva in ogni puntata un balletto e interpretava la sigla d'apertura, \"La notte vola\", il suo maggior successo musicale di sempre. Fu su questo palcoscenico che la Cuccarini tir\u00f2 fuori per la prima volta anche le sue doti di conduttrice e showgirl vera e propria, affrancandosi dall'immagine di semplice ballerina e valletta.\nSu imitazione delle \"ragazze Fast Food\" del \"Drive in\", erano presenti le \"Littorine\" (Micaela Bianchi, Stefania Miniucchi, Maria Teresa Sessa, Nadia Perozzo, Patrizia Sala, Anna Maria Sparta, Simonetta Pravettoni e una giovane e allora sconosciuta Paola Barale); infine era presente nel cast fisso Sabrina Salerno, nel ruolo di cantante e spalla comica; sua la sigla di chiusura, \"Like a Yo-Yo\", scritta dalla stessa Salerno con Giorgio Moroder. Per dissapori con la produzione la Salerno lasci\u00f2 il programma e venne cos\u00ec introdotta la nuova sigla di chiusura \"Vieni a bere un bicchiere \u00e0 la maison\" cantata da Greggio e D'Angelo.\nIl programma ebbe un buon successo e rappresent\u00f2 la risposta Fininvest al variet\u00e0 del sabato sera di Raiuno \"Fantastico 9\", condotto da Enrico Montesano ed Anna Oxa. Fra le intuizioni del programma, ogni settimana venivano invitati dei presunti \"furbi\" che spiegavano cosa avevano inventato per risolvere alcuni problemi di vita quotidiana, come evitare l'autovelox, non pagare il canone e cos\u00ec via. Alla fine il pubblico lanciava fra i due sfidanti dei telecomandi di gomma, a seconda del colore dei quali si stabiliva qual era l'\"inventore\" pi\u00f9 gradito.\nNella trasmissione ci fu anche una gara tra le Miss tra cui parteciparono tra gli altri Andrea Belfiore, Alessandra Carella, Paola Ducci, Rosalba Reggio, Barbara Borghesi e le allora sconosciute Katia Noventa e Michela Vittoria Brambilla. Nella puntata andata in onda il 1\u00ba aprile del 1989 venne invitato a esibirsi il sosia pi\u00f9 rassomigliante al mondo a Michael Jackson, conosciuto come E. Casanova o Casanova Evans, molto noto ai fan di Jackson per aver inoltre partecipato al film \"Ritorno al futuro - Parte II\" e al video di Jackson stesso, \"Who Is It\". Il fatto che si trattasse di un sosia per\u00f2 non venne mai rivelato n\u00e9 prima (comprensibile per far funzionare lo scherzo) n\u00e9, inspiegabilmente, dopo la messa in onda (neppure a distanza di anni). \nFu la trasmissione che fece conoscere al pubblico il Mago Otelma, che al termine di alcune puntate celebrava un rito magico insieme all'intero pubblico. Tale rito (il cui fine poteva essere una vincita al gioco, oppure un veloce dimagrimento) veniva pi\u00f9 volte pubblicizzato durante la puntata, indicando al pubblico a casa gli oggetti necessari da procurarsi per la sua celebrazione. Poich\u00e9 il volto di Otelma non era ancora noto al grande pubblico (ai tempi, a causa di una certa somiglianza, vi fu chi pens\u00f2 fosse un personaggio interpretato da Massimo Boldi), non era ben chiaro se questi rituali fossero da considerarsi seriamente o se il mago Otelma fosse una parodia alla figura del mago televisivo (in quegli anni era molto famoso Giucas Casella e il suo tormentone \"quando ve lo dir\u00f2 io\"). Tuttavia le espressioni estremamente serie di Otelma, ma anche il suo vestiario eccentrico, rendevano il tutto particolarmente grottesco e durante la celebrazione non era difficile vedere spettatori che cercavano di trattenere le risa, oppure visibilmente imbarazzati.\nLo speciale di capodanno.\nIl 31 dicembre del 1988 and\u00f2 in onda una puntata speciale di \"Odiens\" (anche se non in diretta, all'epoca in Italia non ancora consentita ai network televisivi privati a diffusione nazionale) in occasione del capodanno, con tutto il cast del programma e numerosi ospiti famosi, che accompagnarono il pubblico fino alla notte del 1\u00ba gennaio del 1989."}
{"id": "300209", "revid": "712828", "url": "https://it.wikipedia.org/wiki?curid=300209", "title": "Adi Gallia", "text": ""}
{"id": "300212", "revid": "785863", "url": "https://it.wikipedia.org/wiki?curid=300212", "title": "Echuu Shen-Jon", "text": ""}
{"id": "300213", "revid": "14214", "url": "https://it.wikipedia.org/wiki?curid=300213", "title": "Teatro olimpico", "text": ""}
{"id": "300215", "revid": "1318658", "url": "https://it.wikipedia.org/wiki?curid=300215", "title": "Architettura classica", "text": "Con il termine architettura classica, si fa corrispondere l'architettura dell'et\u00e0 classica e pertanto comprende:"}
{"id": "300217", "revid": "1632387", "url": "https://it.wikipedia.org/wiki?curid=300217", "title": "Scario", "text": "Scario \u00e8 la maggiore frazione di San Giovanni a Piro nella provincia di Salerno, meta turistica di rilievo per la qualit\u00e0 delle sue acque e per la sua posizione.\nStoria.\nLa storia di Scario inizia probabilmente intorno all'anno 1000 a.c., con l'arrivo di popolazioni italiche che popolarono queste terre per cinque secoli fino all'arrivo dei greci nel 471 a.C., seguiti poi dai romani tre secoli pi\u00f9 tardi. Durante le invasioni barbariche della prima met\u00e0 del VI sec. con il dominio bizantino che port\u00f2 un lungo periodo di serenit\u00e0 che si protrasse fino ai primi del IX sec. quando le incursioni dei saraceni cominciarono a flagellare le coste del Cilento. Nel 915, sbarcati nel porto dell'Olivo, i pirati saccheggiarono Scario, mettendo in fuga gli abitanti. Nei secoli successivi il borgo marinaro si riprese, fino a quando nel 1534 e 1552 il pirata turco Khair-ad-Din Barbarossa e il suo successore Dragut Rais Bass\u00e0 la saccheggiarono e devastarono, lasciandola deserta per pi\u00f9 di un secolo. Grazie all'amore per il territorio di alcuni pescatori, supportati dai conti Carafa della vicina Policastro, Scario cominci\u00f2 a risorgere. Sull'origine del nome ci sono diverse ipotesi,la pi\u00f9 attendibile \u00e8 che il nome derivi dal greco Skari\u00f2s (piccolo cantiere navale)\nEconomia.\nTurismo.\nDal porto di Scario partono diverse escursioni ad una delle localit\u00e0 pi\u00f9 attrattive del parco: \"Punta degli Infreschi\" (non lontana da Marina di Camerota). La costa che da Scario arriva fino a Marina di Camerota \u00e8 disseminata di grotte carsiche, di cale raggiungibili solo dal mare e di torri di avvistamento saracene\nInoltre le acque di questa parte di golfo sono molto limpide e ricche di flora e fauna marina, probabilmente a causa della natura carsica delle rocce e alla conseguente presenza di sorgenti sottomarine di acqua dolce e a temperatura pi\u00f9 bassa.\nLa scarsa urbanizzazione prima e l'istituzione del parco poi hanno consentito di mantenere un notevole pregio paesaggistico ed un bassissimo livello di inquinamento difficilmente riscontrabili in altre localit\u00e0 costiere.\nInfrastrutture e trasporti.\nLa stazione ferroviaria pi\u00f9 vicina a Scario \u00e8 quella di Policastro Bussentino, sulla linea Napoli-Salerno-Reggio Calabria. Sempre nei pressi di Policastro, si trovano 2 strade a scorrimento veloce, una in direzione di Sanza e Padula, l'altra (completata nel 2006), conduce molto pi\u00f9 rapidamente a Salerno via Vallo della Lucania-Agropoli-Battipaglia.\nChiesa dell'Immacolata.\nAll'ingresso del lungomare di scario troviamo la chiesa dell'Immacolata. Gi\u00e0 dal XVII sec. si hanno notizie della presenza di una piccola cappella dedicata a S.Maria della Consolazione. Al suo posto nel 1880 si cominci\u00f2 a costruire la Chiesa dell'Immacolata Concezione che fu elevata nel 1909 per poi diventare parrocchia nel 1931. Nel 1912 il pittore lucano Pasquale Iannotti affresc\u00f2 la volta dell'abside e dipinse il soffitto ligneo della chiesa con al centro una bellissima immagine dell'Immacolata. La chiesa fu arricchita poi dall'artigiano locale Vito Colicigno con arredi liturgici su disegni di Monica Hannasch che \u00e8 un'artista tedesca di adozione scariota famosa nel mondo per i suoi batik. Sulle pareti laterali troviamo quattro quadri che rappresentano l'Annunciazione,la Nativit\u00e0,la Pentecoste e la Crocifissione con la particolarit\u00e0 di essere ambientati proprio a Scario e sono un'opera di Andrea Fersula. Il campanile accanto alla chiesa risale ai primi del '900.\nNell'Agosto del 1846 un veliero proveniente da Napoli in rotta per la Sicilia si trov\u00f2 in balia di una tempesta. Il capitano promise che se la madonna li avesse protetti avrebbe lasciato la piccola statua nel primo porto dove la nave avesse trovato riparo.Il 10 agosto il veliero entr\u00f2 nel porto di Scario e da quel giorno si venera la Vergine ogni anno ricordando l'evento con una suggestiva processione per mare.\nCappella di Sant'Anna.\nA fine Lungomare si trova la cappella dedicata a Sant'Anna, costruita nel 1883 dalla famiglia Bellotti, che ancora oggi ne \u00e8 proprietaria, mentre la gestione del culto \u00e8 affidata alla parrocchia Immacolata. Al suo interno la statua lignea della Santa che ogni 26 luglio viene portata in processione per le vie del paese."}
{"id": "300228", "revid": "1893", "url": "https://it.wikipedia.org/wiki?curid=300228", "title": "Odiensmania", "text": ""}
{"id": "300242", "revid": "2229001", "url": "https://it.wikipedia.org/wiki?curid=300242", "title": "Chikungunya", "text": "La chikungunya (CHIK) \u00e8 una malattia febbrile acuta virale, epidemica, trasmessa dalla puntura di zanzare infette.\nStoria.\nIl termine, che in lingua makonde significa \"\"ci\u00f2 che piega\" o \"contorce\"\", fu impiegato durante un'epidemia in Tanzania nel 1952, a causa delle limitazioni articolari dovute alle importanti artralgie che caratterizzano la malattia. Probabilmente, si era gi\u00e0 avuta un'epidemia di chikungunya in Indonesia nel 1779. Da allora il virus \u00e8 stato riconosciuto come responsabile di alcune epidemie in Asia ed Africa. Nel gennaio 2006 si \u00e8 registrata un'epidemia nell'isola di Reunion, nell'Oceano Indiano.\nLa prima epidemia in Italia.\nNel mese di agosto del 2007 il Ministero della Salute italiano dirama un comunicato che conferma un'epidemia di Chikungunya (la prima sul suolo europeo dall'individuazione del virus) nei paesi di Castiglione di Cervia e Castiglione di Ravenna (ambedue in provincia di Ravenna e presso il confine con la provincia di Forl\u00ec-Cesena). Alla fine l'epidemia fa registrare circa 250 casi, fra questi un anziano \u00e8 deceduto, dopo un ricovero all'ospedale di Ravenna, con i sintomi ascrivibili alla malattia, ma non strettamente riconducibile al virus. Le prove di laboratorio hanno permesso di stabilire con certezza che si \u00e8 trattato di Chikungunya trasmessa da \"Aedes albopictus\", volgarmente conosciuta come zanzara tigre (vedi nei collegamenti esterni la documentazione a cura della Regione Emilia-Romagna).\nA circa 10 anni di distanza, l'8 settembre del 2017, il Ministero della Salute Italiano ha diramato un comunicato per un altro focolaio epidemico che ha avuto inizio ad Anzio e focolai secondari, causati da persone infette che si spostano e vengono poi punte dalla Zanzara Tigre, a Latina, Roma e Guardavalle Marina (CZ). In questo episodio i casi accertati sono oltre 500.\nEziologia.\nL'agente eziologico \u00e8 il \"Chikungunya virus\" (CHIK), della famiglia delle \"Togaviridae\", del genere degli \"Alphavirus\". \u00c8 molto simile al O'nyong-nyong virus e al Sindbis virus. Altri \"Alphavirus\" patogeni noti sono quelli dell'encefalite equina dell'Est, dell'encefalite equina dell'Ovest e dell'encefalite equina venezuelana.\nEpidemiologia.\nIl virus si trova in Africa, nelle isole caraibiche e dell'oceano Atlantico, nelle isole dell'oceano Indiano, nel Sud Est asiatico, fino alle Filippine, all'Indonesia dal 2013 e dal 2014 anche in Polinesia Francese.\nLa chikungunya \u00e8 considerata una delle malattie tropicali neglette.\nModalit\u00e0 di trasmissione.\nIl virus nelle epidemie urbane \u00e8 trasmesso da zanzare della specie \"Aedes aegypti\", la stessa che trasmette la febbre gialla e la dengue e da \"Aedes albopictus\" (comunemente denominata \"Zanzara Tigre\"). Nell'epidemie silvestri africane \u00e8 trasmesso da \"Aedes africanus\" e da specie del genere \"Mansonia\". Il ciclo silvestre \u00e8 mantenuto da cercopitechi e babbuini. Non si esclude a priori la possibilit\u00e0 di un contagio interumano (per via aerea, per contatto con fluidi organici...) specialmente tra soggetti che restano in prolungato contatto con malati. Infatti, l'epidemia avvenuta negli anni scorsi alla R\u00e9union ha visto in alcuni momenti un aumento di casi troppo elevato per essere imputato soltanto alla aggressivit\u00e0 delle zanzare tigre.\nClinica.\nIl periodo di incubazione \u00e8 di 2-4 giorni circa. La malattia ha un andamento tipicamente bifasico. \nDiagnosi.\nLa diagnosi \u00e8 sospettata sulla base dell'anamnesi: malattia febbrile e artralgie in pazienti di ritorno da Africa o da Asia in concomitanza di un'epidemia.\nEsami bioumorali.\nSi pu\u00f2 avere modesta leucopenia con linfocitosi relativa. Si ha importante aumento della velocit\u00e0 di eritrosedimentazione (VES) e della proteina C reattiva (PCR).\nEsami sierologici.\nLa diagnosi \u00e8 sierologica con una metodica di emoagglutinazione indiretta o con metodica ELISA.\nPrognosi.\nLa malattia \u00e8 autolimitante. La mortalit\u00e0 \u00e8 bassa (0,4%), ma \u00e8 maggiore nei bimbi di meno di 1 anno di et\u00e0 (2,8%) e aumenta negli anziani con altre patologie concomitanti.\nTerapia.\nLa terapia \u00e8 sintomatica e si basa sul controllo delle artralgie.\nProfilassi.\nVaccino.\nAl momento non \u00e8 disponibile un vaccino per prevenire la malattia, l\u2019unica prevenzione consiste nell'impedire o ridurre al minimo le punture delle zanzare. Un vaccino \u00e8 comunque in fase di sviluppo.\nLotta al vettore.\nPer evitare la puntura delle zanzare si consiglia di vestirsi evitando i colori scuri, in particolare il blu \"Napoleone\", coprendosi il pi\u00f9 possibile, e di usare spray e sostanze repellenti per gli insetti sulla pelle esposta. La lotta alle zanzare, in ambiente urbano, si basa sul controllo delle acque stagnanti, allo scopo di ucciderne le larve."}
{"id": "300243", "revid": "113696924", "url": "https://it.wikipedia.org/wiki?curid=300243", "title": "Yield to maturity", "text": "Lo yield to maturity (YTM)\" o nella versione italiana Tasso di Rendimento Effettivo a Scadenza\" \"(TRES)\" \u00e8 il tasso implicito di rendimento di un particolare titolo (obbligazione) qualora:\nQuando il titolo viene emesso il suo tasso riflette il rendimento che il mercato garantisce ad un prestito a lungo termine ed esso si determina dall'incontro di offerta e domanda di risparmio.\nI tassi sono estremamente volatili e variano in continuazione riflettendo i flussi di ordini di acquisto e vendita di titoli facendo variare i prezzi degli stessi titoli qualora questi vengano rivenduti sul mercato secondario.\nAlgebricamente corrisponde al tasso interno di rendimento (TIR), ovvero il valore per cui il valore attuale dei flussi di cassa (Valore attuale netto) \u00e8 pari a 0.\nformula_1 \novvero: \nformula_2\nDove: \nIn un senso il tasso \"i\" rappresenta il tasso di rendimento finanziario (debito e capitale) che l'azienda pu\u00f2 assumere in relazione a un determinato progetto. Il tasso interno di rendimento non pu\u00f2 essere calcolato direttamente, ma, come detto, si deve risolvere ricorsivamente la menzionata equazione polinomiale:"}
{"id": "300244", "revid": "33689", "url": "https://it.wikipedia.org/wiki?curid=300244", "title": "Famiglia MacBook Pro", "text": ""}
{"id": "300245", "revid": "2373", "url": "https://it.wikipedia.org/wiki?curid=300245", "title": "Lina Sastri", "text": "Ha vinto due David di Donatello per la migliore attrice protagonista, per \"Mi manda Picone\" (1984) e per \"Segreti segreti\" (1985) e un David di Donatello per la migliore attrice non protagonista, per \"L'inchiesta\" (1987).\nBiografia.\nFiglia di un commerciante, ha trascorso la sua infanzia nella zona Vasto - Arenaccia, in via degli Zingari, dove abitava insieme ai suoi genitori. Dopo la scuola media di iscrive al Liceo Garibaldi dove consegue la maturit\u00e0 classica. Dopo essersi diplomata, all'et\u00e0 di 17 anni, lascia la casa dei genitori per fare l'attrice.\nLina Sastri ha esordito nel cinema con il film \"Il prefetto di ferro\" (1977) di Pasquale Squitieri. Ha lavorato in vari film tra cui \"Ecce bombo\" di Nanni Moretti, \"Segreti segreti\" di Giuseppe Bertolucci, \"Mi manda Picone\" di Nanni Loy, \"L'inchiesta\" di Damiano Damiani e \"Vite strozzate\" di Ricky Tognazzi. Come cantante ha pubblicato numerosi album principalmente in napoletano. Ha partecipato al Festival di Sanremo 1992 con \"Femmene 'e mare\".\nNel 1994 ha sposato il ballerino argentino Ruben Celiberti dal quale si \u00e8 separata dopo sette anni di matrimonio.\nHa recitato nel film \"Li chiamarono... briganti!\" (1999) e sua \u00e8 la voce nel brano musicale iniziale. Nel 2002 ha tenuto un concerto a Yokohama in Giappone. Da questa esibizione \u00e8 stato prodotto l'album \"Live in Japan\" che contiene un brano interpretato in giapponese. Nell'album \"Concerto Napoletano\" sono raccolte le pi\u00f9 prestigiose e storiche canzoni napoletane del Novecento interpretate dal vivo in uno spettacolo del 2005. Nel 2000 ha inciso il brano \"Sole, cielo e mare\" in trio con Gigi D'Alessio e Peppe Barra. Il suo ultimo CD \"Reginella\", \u00e8 stato registrato dal vivo nell'estate 2008. Nel giugno 2011 \u00e8 stata insignita del titolo di commendatore al merito dal Presidente della Repubblica Giorgio Napolitano. Nel 2020 prende parte alla quindicesima edizione di Ballando con le Stelle, in coppia con il ballerino Simone Di Pasquale. Si professa cattolica."}
{"id": "300247", "revid": "289247", "url": "https://it.wikipedia.org/wiki?curid=300247", "title": "Giulio Cesare Russo", "text": ""}
{"id": "300249", "revid": "109509551", "url": "https://it.wikipedia.org/wiki?curid=300249", "title": "Mentore Maggini", "text": "Biografia.\nDal 1926 direttore dell'allora Osservatorio astronomico di Collurania, presso Teramo, oggi divenuto Osservatorio astronomico d'Abruzzo, \u00e8 conosciuto per i suoi studi su Marte che aveva iniziato presso l'Osservatorio Ximeniano dei padri Scolopi a Firenze. Su questo argomento pubblic\u00f2, nel 1939 il volume \"Il pianeta Marte\".\nStudi\u00f2 anche i sistemi stellari binari fotometrici e per queste ricerche fece costruire a Collurania un nuovo prototipo di interferometro.\nGli \u00e8 stato intitolato un cratere di 143 km di diametro sul pianeta Marte."}
{"id": "300250", "revid": "125823551", "url": "https://it.wikipedia.org/wiki?curid=300250", "title": "Eugenio Bennato", "text": "Fa parte della scuola di cantautori napoletana assieme ai due fratelli Edoardo e Giorgio, a Pino Daniele, Tony Esposito, Alan Sorrenti, James Senese ed altri.\nCarriera.\nLaureato in fisica, \u00e8 uno dei fondatori della Nuova Compagnia di Canto Popolare (1969) e dei Musicanova (1976) insieme a Carlo D'Angi\u00f2. \u00c8 autore di diverse colonne sonore tra cui quella dello sceneggiato televisivo \"L'eredit\u00e0 della priora\" (1980), tratto dall'omonimo romanzo di Carlo Alianello, e \"La stanza dello scirocco\", per la quale vinse nel 1999 il Nastro d'argento per la miglior colonna sonora.\nOttiene due successi commerciali nel 1986 con il brano \"Sole sole\" (presente anche nella colonna sonora del film \"Rimini Rimini\") e, soprattutto, nel 1989 con \"Le citt\u00e0 di mare\", cantata in coppia con il fratello Edoardo.\nNel 1990 partecipa al Festival di Sanremo assieme a Tony Esposito con \"Novecento aufwiedersehen\". Successivamente torna alla sperimentazione e la ricerca nel campo della musica popolare del sud abbandonando per qualche anno le ribalte nazionalpopolari.\nNel 1998 fonda il movimento \"Taranta Power\" con l'intento di promuovere la Taranta attraverso musica, cinema e teatro.\nNel 1999 esce l'album omonimo: \"Taranta power\".\nCompie una tourn\u00e9e internazionale lo stesso anno (chiamata \"Taranta Power\") nell'est Europa: Belgrado, Sarajevo, Ragusa (Croazia), Tallinn, Varsavia, Praga, Pristina, Skopje.\nTra il 2000 e il 2001 pubblica: \"Lezioni di tarantella\" e \"Tarantella del Gargano\", raccolte di tarantella meridionale.\nNello stesso periodo inizia la tourn\u00e9e italiana \"Lezioni di tarantella\". Anche in questi anni effettua una tourn\u00e9e all'estero: Marocco, Tunisia, Canada, Australia, Argentina, U.S.A., Spagna, Francia e Algeria.\nIn quell'anno fonda a Bologna la \"Scuola di Tarantella e danze popolari del Mediterraneo\", prima scuola in Italia con lo scopo di recuperare, studiare e divulgare i balli popolari del sud Italia.\nNel giugno 2002 esce l'album \"Che il Mediterraneo sia\". Parte cos\u00ec per una tourn\u00e9e internazionale nell'estate 2002 conclusasi in Egitto nel 2004 al \"Festival del Cinema egiziano\" all'Opera del Cairo.\nPartecipando anche al \"Festival de Brugges\" in Belgio, al \"Festival di Norimberga\" in Germania, al \"Festival di Salamanca e Villanova\" in Spagna, il \"B.B.C. Chappel Union\" in Gran Bretagna, \"Festival du vent\" in Corsica e al \"Roman Forum\" di Shanghai in Cina.\nEugenio Bennato e suo fratello Edoardo hanno realizzato la colonna sonora del cartone animato \"Tot\u00f2 Sapore e la magica storia della pizza\" uscito nel Natale del 2003. Questo diede luce al musical \"Pizza story\" con una tourn\u00e9e italiana nell'estate 2004.\nEugenio ha partecipato alla creazione delle musiche de \"Il padre delle spose\", film andato in onda su Rai 1 il 20 novembre 2006.\nEugenio ha insegnato nel 2006 al Laboratorio di Etnomusicologia presso l'Universit\u00e0 degli studi Suor Orsola Benincasa di Napoli.\nIl 20 aprile 2007 \u00e8 uscito l'album dal titolo \"Sponda sud\", interamente composto da brani inediti. Ha collaborato, inoltre, al disco Evoluzione dei Demonilla.\nIn merito a \"Sponda sud\" Bennato ha dichiarato:\nTorna al Festival di Sanremo 2008 con il brano \"Grande Sud\", piazzandosi al decimo posto.\nNel 2009, durante una trasmissione radio, si \u00e8 dichiarato favorevole all'esperanto, la lingua ausiliaria internazionale neutra per evitare la scomparsa delle lingue e dialetti delle varie nazioni sotto il peso dell'inglese.\nNel 2011 pubblica l'album \"Questione meridionale\".\nNel settembre 2011 ha ricevuto il premio artistico culturale e musicale Armando Gill.\nDel 2015 \u00e8 \"Canzoni di contrabbando\", in cui reinterpreta sue canzoni gi\u00e0 pubblicate; l'album contiene anche un inedito.\nIl 20 ottobre 2017 esce il suo ultimo lavoro dal titolo \"Da che Sud \u00e8 Sud\".\nSempre nel 2017 scrive \u201cQualcuno sulla terra \u2013 canzoni inedite sulla nativit\u00e0\u201d, un corale a sei voci e con la partecipazione di Pietra Montecorvino e delle Voci del Sud, rappresentato in ambienti ecclesiastici in occasioni delle festivit\u00e0 religiose.\nNe fa seguito un tour teatrale in tutt' Italia e sei prestigiose date nelle maggiori capitali nordafricane: Rabat, Cairo, Tunisi, Algeri, Orano, Tangeri (marzo 2018).\nIl 1\u00ba settembre 2018 riceve a Bisignano, in provincia di Cosenza, la cittadinanza onoraria, in quanto identificato come \"uno dei cantautori che pi\u00f9 ha contribuito alla diffusione nel mondo dell\u2019arte liutaia della chitarra battente\u201d, tradizione molto antica della cittadina cratese portata avanti dalla famiglia De Bonis.\n\u00c8 invitato dal Parlamento Europeo di Bruxelles a suonare in occasione della giornata dedicata ai diritti umani (novembre 2018).\nIl 1\u00ba dicembre 2018 festeggia i vent\u2019anni di Taranta Power con un grande festival in piazza del Plebiscito, Napoli, con ospiti i grandi maestri della Taranta e tre grandi voci femminili del sud a reinterpretare brani popolari: Arisa, Dolcenera, Pietra Montecorvino.\nStudi.\nEugenio Bennato ha conseguito la laurea in fisica presso l'Universit\u00e0 degli Studi di Napoli \"Federico II\". Dopo la parentesi con la Nuova Compagnia di Canto Popolare svolge un apprendistato al seguito di Andrea Sacco e la sua chitarra battente, di seguito nel 1976 costituisce il suo nuovo gruppo, i Musicanova, e pubblica Garofano d'ammore il suo primo LP (Philips), in cui con un ispirato Carlo D'Angi\u00f2 omaggia la musica di Carpino (Italia) riproponendone i tre stili:\nEugenio Bennato a questo punto parte per un lungo tour che lo porter\u00e0 in tutte le piazze italiane e all'estero.\nPremi e riconoscimenti.\nRiceve il 25 maggio 2019 il\"premio gatta Cennerentola\" istituito ed assegnato dalla omonima associazione a Bracigliano in provincia di Salerno \"in quanto artista precursore della riscoperta valorizzazione, promozione e salvaguardia delle identit\u00e0 culturali che affondano le loro radici nella storia e nella tradizione popolare italiana. Primo ambasciatore dei valori del Mediterraneo: luogo di incontro di popoli e di marinai, fortezza senza porte, anima di scambi e di reciproco rispetto, ponte verso i popoli\"."}
{"id": "300252", "revid": "23437", "url": "https://it.wikipedia.org/wiki?curid=300252", "title": "Bernardino di Betto", "text": ""}
{"id": "300256", "revid": "767487", "url": "https://it.wikipedia.org/wiki?curid=300256", "title": "Object Management Group", "text": "L'Object Management Group (OMG) \u00e8 un consorzio creato nel 1989 con 440 aziende tra cui: Microsoft, Digital, HP, NCR, SUN, OSF con l'obiettivo di creare un sistema di gestione di un'architettura distribuita. Gli standard pi\u00f9 importanti che sono stati proposti riguardano l'architettura CORBA, il linguaggio di modellazione UML e lo standard XMI."}
{"id": "300258", "revid": "767487", "url": "https://it.wikipedia.org/wiki?curid=300258", "title": "And Also the Trees", "text": "Gli And Also the Trees sono un gruppo musicale rock inglese nato alla fine degli anni settanta.\nStoria.\nNati sull'onda della new wave il loro stile iniziale si rifaceva a sonorit\u00e0 e melodie di genere dark rock, anche se atipiche, in cui i testi di Simon Huw Jones venivano recitati su trame tese e livide di chitarra basso e batteria.\nIl loro primo disco, \"omonimo\", pubblicato nel 1983, fu prodotto da uno dei membri fondatori dei The Cure, Laurence Tolhurst.\nDopo altri dischi dal stesso stile, (\"Virus Meadow\" del 1986, \"The Millpond Years\" del 1988, \"Farewell to the Shade\" (1989), nel album del 1992 \"Green is the Sea\" il gruppo introdusse elementi lounge, ulteriormente ampliati in \"The Klaxon\" dell'anno successivo e che insieme a introduzioni di blues d'atmosfera caratterizzarono anche i successivi \"Angelfish\" (1996) e \"Silver Soul\" (1999).\nNel 2003 pubblicarono \"Further for the Truth\" che recupera e amalgama nel loro stile le vecchie sonorit\u00e0 oscure. Nel 2005 venne pubblicata una raccolta di successi relativa agli anni 1980-2005.\nIl loro decimo album intitolato \"(listen for) the Rag and Bone Man\" usc\u00ec nel novembre 2007 anticipato da un mini tour europeo."}
{"id": "300264", "revid": "18323", "url": "https://it.wikipedia.org/wiki?curid=300264", "title": "Lanfranco Turci", "text": "\u00c8 stato pi\u00f9 volte presidente della Giunta regionale dell'Emilia-Romagna (1978-1987), presidente nazionale della Lega delle Cooperative (1987-1992), deputato (1992, 1994, 1996, 2006), senatore (2001) e Sottosegretario all'Industria nel Governo D'Alema 2 (1999-2000).\nBiografia.\nFamiglia e formazione.\nProveniente da una famiglia comunista, nella seconda met\u00e0 degli anni '50 s'iscrive alla Federazione Giovanile Comunista Italiana (FGCI), l'organizzazione giovanile del Partito Comunista Italiano, mentre frequentava il liceo classico \"Muratori\" di Modena, diventandone a 19 anni segretario provinciale. Successivamente segue un periodo di lavoro politico a Roma, presso la segreteria nazionale della FGCI dal 1960 al 1964.\nTornato a Modena, Turci passa al lavoro di partito entrando nella segreteria provinciale del Partito Comunista Italiano, in cui svolge le funzioni di responsabile dell'organizzazione e di coordinatore del lavoro culturale.\nNello stesso periodo per il PCI \u00e8 eletto consigliere dell'amministrazione provinciale di Modena e diventa animatore del circolo culturale \"Formiggini\". Nel frattempo si laurea in Lettere all'Universit\u00e0 di Bologna nel 1968.\nImpegno politico-amministrativo regionale.\nNel 1970 Turci viene candidato dal PCI ed eletto consigliere regionale dell'Emilia-Romagna.\nLa sua azione si sviluppa per un lungo periodo della vita regionale, dal 1970 al 1987; un periodo estremamente importante nella vita politica e amministrativa della Regione Emilia-Romagna comprendente anche la sua fase costituente.\nAssessore Regionale alla Sanit\u00e0.\nDopo aver svolto la funzione di presidente della Commissione per la redazione dello Statuto regionale,nel marzo del 1972 viene nominato Assessore alla Sanit\u00e0. \nIn tale veste Turci, dopo aver promosso la costituzione dei Consorzi socio-sanitari, divenuti poi, con la successiva riforma sanitaria nazionale, Unit\u00e0 Sanitarie Locali, contribuisce al varo della legge regionale n. 12 del 6 marzo 1974 con la quale vengono delineate e definite le norme per il primo Piano Regionale Ospedaliero contenente anche le convenzioni con le Facolt\u00e0 di Medicina delle quattro Universit\u00e0 della regione.\nDa qui prendono il via importanti esperienze di medicina preventiva, dal lavoro alla maternit\u00e0 e infanzia, che risulteranno in seguito pionieristiche ed utilissime allorquando saranno varate a livello nazionale le leggi per la procreazione responsabile ed assistita (compresa l'interruzione volontaria di gravidanza) e per la soppressione delle vecchie strutture manicomiali.\nNel settembre del 1974 Turci affronta il grave episodio dell'eutrofizzazione delle acque del Nord Adriatico ed in particolare della costiera emiliano-romagnola realizzando una piattaforma politico-programmatica per la tutela del Mare Adriatico con provvedimenti e interventi di carattere strategico e di emergenza che sarebbero successivamente diventati traccia per iniziative di carattere nazionale adottate dal Governo e dal Parlamento.\n\u00c8 in quel periodo che viene varata la prima motonave \"Daphne\" per la vigilanza e l'esame costante della qualit\u00e0 delle acque marine in collaborazione con l'Universit\u00e0 di Bologna.\nPresidente della Regione.\nNel 1976 Turci viene nominato capogruppo del PCI in Consiglio Regionale e il 6 gennaio 1978 succede al presidente Sergio Cavina, deceduto improvvisamente al tavolo di lavoro, diventando il terzo presidente della Regione Emilia-Romagna.\nL'8 luglio 1978 partecipa a Roma, come rappresentante regionale, alle elezioni del nuovo Presidente della Repubblica che portano il socialista Sandro Pertini al Quirinale.\nIl 25 luglio 1980 Turci viene eletto per la seconda volta presidente della Giunta regionale dell'Emilia-Romagna. L'anno successivo diventa il primo presidente della Conferenza delle Regioni.\nIl 17 giugno 1985 partecipa a Roma, come rappresentante regionale, alle elezioni del Presidente della Repubblica che portano il democristiano Francesco Cossiga al Quirinale.\nIl 16 luglio 1985 Turci \u00e8 eletto per la terza volta Presidente della Giunta regionale dell'Emilia-Romagna e rimarr\u00e0 in carica fino alle sue dimissioni da presidente e da consigliere, avvenute il 28 aprile 1987.\nCon le varie presidenze Turci la Regione Emilia-Romagna si \u00e8 dotata, tra l'altro, delle seguenti normative: \nL'opera pubblica regionale pi\u00f9 importante durante la presidenza Turci \u00e8 stata l'Acquedotto di Romagna ed in particolare la costruzione dell'imponente diga che ha consentito la raccolta delle acque a uso potabile dell'invaso di Ridracoli.\nNumerose, tuttavia, sono state le leggi e gli interventi nel campo dell'artigianato, della piccola e media impresa, dell'agricoltura e della formazione professionale, cos\u00ec come un forte sviluppo \u00e8 stato assicurato ai servizi sociali in collaborazione con gli Enti Locali, specialmente nel settore degli asili nido.\nInoltre durante gli anni della presidenza Turci \u00e8 stato approvato il Piano Territoriale di Coordinamento ed \u00e8 stato adottato il Piano Paesistico Regionale.\nIn quegli anni in Emilia-Romagna fu anche tentato il superamento delle provincie con la legge istitutiva del Comprensori, ma la mancanza di una corrispondente riforma nazionale non consent\u00ec il successo di questa iniziativa.\nNon si pu\u00f2 non ricordare che durante il periodo di lavoro regionale di Lanfranco Turci l'Emilia-Romagna \u00e8 stata teatro di gravi attacchi terroristici e fatti tragici quali l'attentato al treno Italicus del 4 agosto 1974, l'uccisione a Bologna dello studente Francesco Lorusso l'11 marzo 1977, la strage di Bologna del 2 agosto 1980, l'attentato sul treno rapido 904 del 23 dicembre 1984.\nIn particolare all'indomani della strage della stazione di Bologna, Lanfranco Turci \u00e8 stato tra gli oratori ai funerali delle vittime per testimoniare la ferma condanna del gesto criminale e del disegno eversivo che lo ispirava e da allora non ha mai mancato ai cortei ed alle manifestazioni di commemorazione annuale della strage.\nLa Regione Emilia-Romagna, sotto la Presidenza Turci, si costitu\u00ec parte civile, sia nei procedimenti penali promossi nei confronti dei responsabili dell'efferato atto terroristico di Bologna (che provoc\u00f2 la morte di 85 persone ed il ferimento di altre 200), sia in quelli nei confronti dei presunti responsabili dell'attentato sul rapido Napoli\u2013Milano 904.\nLanfranco Turci si dimette da presidente della Giunta e da consigliere regionale dell'Emilia-Romagna il 28 aprile 1987.\nLa maggioranza a sostegno della sua presidenza \u00e8 stata costituita da PCI e PSI per quasi tutti i dieci anni, salvo la fase finale in cui al PSI subentr\u00f2 il PDUP.\nLega delle Cooperative.\nDal 1987 al 1992 Lanfranco Turci \u00e8 stato presidente nazionale della Lega delle Cooperative.\nSono stati anni di forte trasformazione imprenditoriale del movimento cooperativo.\nNel momento in cui maturava la crisi del PCI e la ulteriore divisione fra comunisti e socialisti la presidenza di Turci si \u00e8 connotata per lo sforzo di rafforzare i meccanismi di autogoverno e di democrazia interna alla cooperazione, tanto pi\u00f9 necessari di fronte al venir meno della funzione di sostegno e di vicinanza che aveva caratterizzato storicamente i rapporti fra le cooperative rosse e i partiti della Sinistra.\nSi trattava al contempo di ribadire e rinnovare gli specifici valori dell'impresa cooperativa di fronte al rischio di omologazione al mondo pi\u00f9 generale delle imprese private.\nImpegno politico e culturale nazionale (1992-2012).\nAl congresso della trasformazione del PCI successivo alla Bolognina, con Giorgio Napolitano ed Emanuele Macaluso, Turci ha sostenuto la necessit\u00e0 di adottare un chiaro riferimento al socialismo nel nome e nel simbolo del nuovo partito erede del PCI e poi chiamato PDS (Partito Democratico della Sinistra).\nCon il Partito Democratico della Sinistra e poi con i Democratici di Sinistra \u00e8 stato eletto deputato nel 1992, 1994 e 1996 mentre dal 2001 ha occupato un seggio al Senato per conto de L'Ulivo.\nNella sua attivit\u00e0 parlamentare si \u00e8 occupato con continuit\u00e0 dei temi finanziari, economici e fiscali con una particolare attenzione alle piccole e medie imprese ed \u00e8 stato membro della segreteria nazionale dei DS guidata da Massimo D'Alema, nonch\u00e9 responsabile economico del partito in quei due anni. \n\u00c8 stato anche Sottosegretario all'Industria nel secondo governo D\u00b4Alema.\n\u00c8 stato animatore, con Enrico Morando, Luciano Cafagna ed altri, dell'associazione \"Libert\u00e0 Eguale\".\nNel 2006, dopo l'esperienza del referendum per l'abrogazione della legge 40/2004 sulla fecondazione assistita, del cui comitato \u00e8 stato coordinatore, Lanfranco Turci ha abbandonato i DS lamentando un deficit di laicit\u00e0 nella linea politica del partito.\n\u00c8 di quel periodo anche la polemica dentro ai DS sul caso Consorte-Unipol, in cui Turci critic\u00f2 l'eccessivo coinvolgimento di alcuni dirigenti di quel partito.\nDopo l'uscita dai DS, Turci ha aderito alla Rosa nel Pugno (formazione composta dai socialisti dello SDI, dal Partito Radicale e da alcune personalit\u00e0 ex DS e \"liberali di sinistra\"), con la quale \u00e8 stato eletto deputato nel 2006 per la circoscrizione Toscana.\nNella XV Legislatura \u00e8 stato membro della Commissione Finanze e vice-capogruppo della Rosa nel Pugno alla Camera dei deputati.\nNel luglio 2006, durante la crisi estiva del nuovo soggetto politico, fonda l'\"Associazione Per la Rosa Nel Pugno\" con lo scopo di rilanciare l'idea e il progetto dell'alleanza fra radicali e socialisti. L'associazione, alla quale aderirono tra gli altri l'on. Salvatore Buglio, lo storico e filosofo Biagio De Giovanni, Luciano Cafagna ed Alberto Benzoni, \u00e8 stata guidata dai giovani Tommaso Ciuffoletti (segretario nazionale) e Rosario De Maio (tesoriere).\nConstatata l'impossibilit\u00e0 di trasformare la Rosa nel Pugno da alleanza a partito, l'associazione lanci\u00f2, al convegno di Bertinoro del 3 marzo 2007, l'idea di una Costituente di tutte le forze di matrice laica e socialista.\nTale iniziativa politica, nel successivo convegno di Chianciano Terme del 7 luglio 2007, trov\u00f2 l'assenso dello SDI di Enrico Boselli, del Nuovo PSI di Gianni De Michelis, dei Socialisti Italiani di Saverio Zavettieri e successivamente di un gruppo di ex DS guidati da Gavino Angius che diedero vita alla Costituente per il Partito Socialista.\nCandidato quale capolista del Partito Socialista (nella circoscrizione Lombardia 2) alle elezioni politiche del 2008, Lanfranco Turci non \u00e8 risultato eletto, in quanto il PS, non superando la soglia del 4% alla Camera dei deputati, non ha ottenuto alcuna rappresentanza.\nAl congresso fondativo del Partito Socialista tenutosi a Montecatini Terme il 4 e 5 luglio 2008 Lanfranco Turci \u00e8 entrato a far parte della segreteria nazionale guidata da Riccardo Nencini.\nIl mancato decollo dell'esperienza della Costituente del Partito Socialista e la incapacit\u00e0 di quel partito sia di caratterizzarsi come una autonoma forza della Sinistra anche nei confronti del Partito Democratico, sia di gestire correttamente il rapporto con la nuova ed alleata formazione di Sinistra Ecologia Libert\u00e0 guidata da Nichi Vendola, hanno indotto Turci a lasciare il Partito Socialista alla fine del 2009.\nDa allora Turci non si \u00e8 iscritto ad alcun partito politico, preferendo dedicare il suo impegno, ormai libero da incarichi istituzionali, al dibattito e alla ricerca politico-culturale nell'area pi\u00f9 vasta della Sinistra.\nI temi della crisi economica internazionale, dei cambiamenti del moderno capitalismo finanziario, dell'esigenza della sinistra italiana ed europea di attrezzarsi con una nuova capacit\u00e0 di analisi e di programma di fronte alle sfide di questa crisi che sta determinando problemi notevolissimi per i ceti popolari, sono quelli cui si sta dedicando in questa fase della sua vita.\nA questo fine ha stabilito rapporti di amicizia e collaborazione con gruppi di economisti critici italiani di scuola marxista, keynesiana e sraffiana.\nNel settembre del 2010 ha inoltre partecipato alla costituzione del \u201cNetwork per il Socialismo Europeo\u201d di cui \u00e8 tuttora portavoce nazionale; una nuova associazione di circoli e singoli militanti che aspira a contribuire al rinnovamento della sinistra italiana e che, come afferma il suo manifesto costitutivo (www.melogranorosso.eu), si propone di \u201cchiamare a collaborare coloro che da tempo hanno maturato una valutazione critica dell'assetto attuale dei partiti della sinistra in Italia. Sia quanti vivono la loro esperienza politica e culturale fuori dalle organizzazioni partitiche, sia quanti dall'interno dei partiti (PD, PSI, SEL, Federazione della Sinistra) condividono l'obiettivo di un processo di scomposizione e ricomposizione degli assetti attuali, per riorganizzare la Sinistra italiana attorno a un nuovo soggetto politico. L'obiettivo \u00e8 di contribuire a far nascere una nuova forza della Sinistra italiana che sia grande, popolare e socialista, collegata con il Partito del Socialismo Europeo\u201d.\nNel 2017 fa parte del comitato promotore di Sinistra Italiana\nAttualmente gode di un vitalizio mensile lordo pari a \u20ac4.950,25 erogato dalla Regione Emilia-Romagna."}
{"id": "300265", "revid": "159980", "url": "https://it.wikipedia.org/wiki?curid=300265", "title": "Bonasa bonasia", "text": ""}
{"id": "300266", "revid": "599013", "url": "https://it.wikipedia.org/wiki?curid=300266", "title": "Omg", "text": ""}
{"id": "300268", "revid": "1342115", "url": "https://it.wikipedia.org/wiki?curid=300268", "title": "Antonio La Forgia", "text": "Biografia.\nLaureato in fisica, ader\u00ec al Partito Comunista Italiano e con esso fu assessore per l'organizzazione e la gestione del personale a Bologna. Dal 1985 al 1990 \u00e8 stato anche, sempre a Bologna, assessore all'innovazione. Dal 1991 al 1993 fu segretario comunale del Partito Democratico della Sinistra a Bologna, mentre dal 1993 al 1996 venne nominato segretario regionale sempre del PDS.\nPresidente della regione Emilia-Romagna dal 1996, si dimise nel 1999 avendo aderito al progetto prodiano de I Democratici, di cui fu membro del consiglio regionale. Con tale soggetto si candida alle elezioni europee del 1999 nella circoscrizione Italia nord-occidentale, ottenendo oltre 8.000 voti, ma senza essere eletto.\n\u00c8 successivamente confluito nella Margherita. Poi ha partecipato al processo di formazione del Partito Democratico, candidandosi a segretario regionale del nuovo partito in Emilia-Romagna alle primarie del 14 ottobre 2007, dove ha ottenuto il 18,99% dei voti ed \u00e8 tra gli esponenti di punta dell'area prodiana-ulivista del partito.\nAlle Elezioni politiche italiane del 2006 viene candidato ed eletto alla Camera dei deputati nella circoscrizione XI Emilia-Romagna tra le file della lista L'Ulivo.\nAlle Elezioni politiche italiane del 2008 viene riconfermato deputato della Repubblica Italiana nella circoscrizione XI Emilia-Romagna tra le file del PD."}
{"id": "300280", "revid": "1318658", "url": "https://it.wikipedia.org/wiki?curid=300280", "title": "Luciano Guerzoni", "text": "Luciano Guerzoni \u00e8 il nome di due uomini politici italiani:"}
{"id": "300282", "revid": "6923", "url": "https://it.wikipedia.org/wiki?curid=300282", "title": "Jean Amrouche", "text": "Nato in una famiglia di cabili cristiani (emigrati in Tunisia quando era ancora piccolo) si \u00e8 formato nella doppia cultura berbera e francese (evidenziata dai due nomi, Jean ed Elmouhouv).\nBiografia.\nFiglio di Fadhma A\u00eft Mansour Amrouche (autrice di una notevole autobiografia in francese, \"Histoire de ma vie\") e fratello di Taos Amrouche, anch'essa scrittrice francofona, \u00e8 considerato il primo poeta algerino di espressione francese. Le sue due prime creazioni poetiche sono \"Cendres\" (\"Ceneri\", 1934) e \"Etoile secr\u00e8te\" (\"Stella segreta\", 1937). Attraverso la sua poesia, Jean Amrouche testimonia in modo commovente il proprio dramma interiore: lacerazione, sofferenza, esilio e nostalgia. Tutti i suoi scritti rivelano il costante impegno per impedire alla cultura berbera di morire.\nIn seguito, nel 1939, Jean pubblica la traduzione di quei \"Canti berberi della Cabilia\" che ha appreso dalla madre e che verranno poi magistralmente eseguiti in pubblico dalla sorella Taos.\nDurante la Seconda guerra mondiale incontra a Tunisi Andr\u00e9 Gide e si unisce agli ambienti gollisti di Algeri. Dopo un anno passato ad Algeri (febbraio 1944- febbraio 1945 si trasferisce a Parigi dove pubblica numerosi articoli di critica letteraria, soprattutto nella rivista \"L'Arche\", da lui diretta, che pubblica i grandi della letteratura francese (Antonin Artaud, Maurice Blanchot, Henri Bosco, Jo\u00eb Bousquet, Roger Caillois, Albert Camus, Ren\u00e9 Char, Jean Cocteau, Andr\u00e9 Gide, Julien Green, Pierre Jean Jouve, Jean Lescure, Henri Michaux, Jean Paulhan, Francis Ponge ..). In questa rivista pubblica il suo pi\u00f9 celebre saggio, \"L'\u00e9ternel Jughurta\" (\"L'eterno Giugurta\", 1946).\nParallelamente, Jean Amrouche svolge una intensa attivit\u00e0 radiofonica, animando trasmissioni letterarie su Tunis-P.T.T. (1938\u20131939), Radio France Alger (1943\u20131944), e soprattutto Radio France Paris (1944\u20131958), alle quali invita filosofi (Gaston Bachelard, Roland Barthes, Maurice Merleau-Ponty, Edgar Morin, Jean Starobinski, Jean Wahl), poeti o romanzieri (Claude Aveline, Georges-Emmanuel Clancier, Pierre Emmanuel, Max-Pol Fouchet, Jean Lescure, Kateb Yacine) e pittori (Charles Lapicque).\nCon la serie dei suoi \"entretiens\" (\"conversazioni\") inventa un nuovo genere radiofonico. Sono da segnalare in particolare i suoi 34 \"Entretiens avec Andr\u00e9 Gide\" (1949), i 42 \"Entretiens avec Paul Claudel (1951)\", i 40 \"Entretiens avec Fran\u00e7ois Mauriac (1952\u20131953)\", i 12 \"Entretiens avec Giuseppe Ungaretti\"(1955\u20131956).\nA causa delle sue posizioni politiche viene allontanato da Radio France ad opera del Primo ministro dell'epoca, mentre funge da intermediario tra le istanze del Fronte di Liberazione Nazionale] algerino e il generale de Gaulle, di cui \u00e8 un interlocutore privilegiato. Continuer\u00e0 a trasmettere alla radio svizzera, Losanna e Ginevra, facendosi portavoce, tra il 1958 e il 1961 della causa algerina.\nScrive su \"Afrique action\" del 13 febbraio 1961: \"L'Algeria potr\u00e0 effettivamente divenire quella che noi speriamo che sar\u00e0, questa nazione multirazziale capace di superare gli antagonismi religiosi? Diventer\u00e0 quello che non esiste da nessuna parte al mondo, vale a dire la patria dell'uomo, in cui le sue componenti, che sono tutte componenti importanti: religiose, linguistiche, passionali e mitologiche saranno superate?\" Jean Amrouche mor\u00ec di cancro poche settimane dopo gli accordi di cessate il fuoco, prima di avere una risposta alla sua domanda.\nTra il 1928 e il 1961 Jean Amrouche ha tenuto un \"diario\" che \u00e8 tuttora inedito."}
{"id": "300283", "revid": "1318658", "url": "https://it.wikipedia.org/wiki?curid=300283", "title": "Luciano Guerzoni (1935)", "text": "Biografia.\nFin da giovane ader\u00ec al Partito Comunista Italiano (PCI) e per pagarsi gli studi universitari lavor\u00f2 come operaio nella Fiat e nella Maserati.\nDivenuto programmatore della produzione industriale, cominci\u00f2 a fare carriera con il PCI, ricoprendo incarichi di direzione e della politica locale: fu consigliere comunale di Modena, consigliere regionale (1978) ed infine Presidente della Regione Emilia-Romagna dal 1987 al 1990, succedendo a Lanfranco Turci.\nNel 1991 aderisce alla svolta della Bolognina del Partito Democratico della Sinistra, per poi confluire nel 1998 nei Democratici di Sinistra alla svolta di Massimo D'Alema.\nNel 1992 si candid\u00f2 al Senato della Repubblica con il Partito Democratico della Sinistra, e dopo essere stato eletto fu vice-capogruppo del PDS. Il suo seggio a Palazzo Madama fu confermato nelle elezioni politiche del 1994, elezioni politiche del 1996 e elezioni politiche del 2001 (in quest'ultimo caso con i Democratici di Sinistra).\nNel 2007 aderisce al Partito Democratico, sostenendo durante le primarie del PD per la scelta del segretario la candidatura del ex ministro Rosy Bindi.\nIn merito alla riforma costituzionale Renzi-Boschi, si \u00e8 dichiarato contrario, sostenendo il No al referendum costituzionale del 4 dicembre 2016.\n\u00c8 stato vicepresidente vicario dell'Associazione Nazionale Partigiani d'Italia (ANPI), sotto la presidenza di Carlo Smuraglia, dal 2011 sino alla sua morte, avvenuta il 10 agosto 2017 a causa di una malattia."}
{"id": "300284", "revid": "2083832", "url": "https://it.wikipedia.org/wiki?curid=300284", "title": "Luciano Guerzoni (1938)", "text": "Biografia.\nLaureatosi in giurisprudenza a Modena, fu professore ordinario di Diritto ecclesiastico all'Universit\u00e0 degli Studi di Modena e Reggio Emilia. Nella sua carriera ha scritto numerosi testi sulla problematica storico-giuridica dei rapporti fra Stato e confessioni religiose e in materia di libert\u00e0 religiosa e di laicit\u00e0 dello Stato, nonch\u00e9 in tema di Stato sociale e di politiche sociali.\nConsigliere e Presidente della Fondazione San Carlo di Modena dal 1967 al 1988, Eletto deputato per la prima volta alla Camera dei deputati nel 1983 per la Sinistra indipendente nelle liste del PCI, conferm\u00f2 il suo seggio nel 1987 e nel 1994, in quest'ultimo caso tra le file del Partito Democratico della Sinistra. Nel 1993 fu tra i fondatori dei Cristiano Sociali, di cui fu membro del coordinamento nazionale e poi sottosegretario di stato all'Universit\u00e0 e alla ricerca scientifica nei governo Prodi, D'Alema e Amato dal 1996 al 2001; \u00e8 stato membro del Consiglio di amministrazione della Fondazione per le scienze religiose Giovanni XXIII di Bologna. \u00c8 stato nel 2016 tra i fondatori della Fondazione Pietro Lombardini per gli studi ebraico-cristiani, con l\u2019intenzione di promuovere gli studi biblici, la conoscenza del mondo ebraico, la relazione tra ebraismo e cristianesimo, la ricerca e il dialogo di carattere interreligioso. Presidente della Fondazione Ermanno Gorrieri per gli studi sociali di cui \u00e8 stato tra i principali promotori. Ha collaborato con Gorrieri nella Commissione nazionale per i problemi della famiglia, presso il ministero del Lavoro tra il 1980 e il 1983, e nella Commissione di indagine sulle povert\u00e0 in Italia presso la Presidenza del Consiglio dei ministri tra il 1984 e il 1985."}
{"id": "300287", "revid": "293377", "url": "https://it.wikipedia.org/wiki?curid=300287", "title": "Nizariti", "text": "I Nizariti sono la principale setta degli ismailiti, una corrente dell'islam sciita, seguaci dell'Aga Khan, conosciuti in passato anche come Setta degli Assassini oppure semplicemente Assassini, particolarmente attivi tra l\"XI e il XIV secolo in Vicino Oriente come seguaci di Hasan.\nL'inizio della loro attivit\u00e0 si ebbe in Persia e in Siria a partire dall'XI secolo, in seguito ad un'importante scissione della corrente ismailita e proseguita in modo pi\u00f9 organizzato nel 1094 grazie a \u1e24asan-i \u1e62abb\u0101\u1e25, detto \"il Vecchio della Montagna\" (o anche \"Veglio della Montagna\", in realt\u00e0 \"capo della Montagna\", dalla confusione del significato dell'arabo \"shaykh\", che vuol dire sia \"vecchio\" sia \"capo\"), la cui roccaforte fu Alam\u016bt, nel nord della Persia, fra Teheran e il mar Caspio. Alla fine del Medioevo questa setta scomparve, praticamente sommersa dal ramo principale dell'Ismailismo.\nTra le caratteristiche pi\u00f9 note del movimento si ricorda la completa e assoluta sottomissione dei seguaci al loro capo carismatico. Il loro principio fondamentale della sottomissione all'autorit\u00e0 rivelata spiega la devozione che essi nutrivano verso i loro maestri, ritenuti figure a met\u00e0 strada tra il semi-divino e semi-umano.\nEtimologia.\nIl termine \"assassini \"si vorrebbe derivi dal sostantivo arabo \"al-Hash\u012bshiyy\u016bn\", \"coloro che sono dediti all'hashish\" anche se alcune teorie spiegano che il termine derivi in realt\u00e0 da \"heyssessini\" che significherebbe \"seguaci di Hasan\", oppure da \"'asan \"(guardia). La parola italiana \"assassino\" deriverebbe dalla pratica in uso di questa setta di ricorrere per l'affermazione della loro politica a omicidi politici mirati (specialmente contro i sunniti selgiuchidi e ayyubidi).\nGli inizi con \u1e24asan b. al-\u1e62abb\u0101\u1e25.\nAll'inizio, i membri che poi furono definiti \"Nizariti\" erano gli adepti dell'Ismailismo in Iran, cio\u00e8 una setta sciita minoritaria in un paese allora sunnita. Sotto la guida del loro capo carismatico, \u1e24asan-i \u1e62abb\u0101\u1e25, gli ismailiti nel 1090 presero il controllo del forte di Alam\u016bt ed estesero la propria influenza fino alla Siria.\nGli adepti erano inquadrati nei vari gradi della setta, da novizio a Gran Maestro, secondo il livello d'istruzione, di affidabilit\u00e0 e di coraggio, seguendo un piano intensivo di indottrinamento e addestramento fisico.\n\u1e24asan terrorizzava i nemici con omicidi individuali: membri della setta erano inviati, singolarmente o a piccoli gruppi, con la missione di uccidere una persona importante. Le esecuzioni, per impressionare di pi\u00f9, erano condotte in pubblico, nelle moschee, preferibilmente il venerd\u00ec, giorno sacro dell'Islam. Di solito gli Assassini ( \"fid\u0101\u02be\u012b\" ) erano uccisi sul fatto. La serenit\u00e0 con cui si lasciavano massacrare fece pensare ai contemporanei che fossero drogati con hashish, donde l'appellativo di \"hash\u012bshiyy\u016bn\" o \"hashash\u012bn\" (= mangiatori d'erba, \"i.e.\" di hashish).\nNel 1094, alla morte dell'Im\u0101m fatimida de Il Cairo, al-Mustan\u1e63ir bi-ll\u0101h, si apr\u00ec una guerra tra i due figli Niz\u0101r e al-Musta\u02bfl\u012b per la successione. \u1e24asan si schier\u00f2 col fatimide Niz\u0101r, ma i partigiani di quest'ultimo furono sconfitti in Egitto: fu la rottura tra gli ismailiti di Alam\u016bt e tutti gli altri (da qui il termine Nizariti, da \"Niz\u0101riyyah\"). Sotto il severo governo di \u1e24asan comunque i Nizariti prosperarono.\nI Turchi selgiuchidi, che regnavano sull'Iran, l'Iraq e parte della Siria (all'epoca in buona parte sunniti), costituivano tuttavia una minaccia costante. Essi intrapresero diverse campagne militari contro i Nizariti, ma senza grandi successi. Per reazione, \u1e24asan apr\u00ec la campagna di esecuzioni mirate contro capi politici e militari. Una delle prime vittime fu il visir dei sultani selgiuchidi Ni\u1e93\u0101m al-Mulk, nel 1092.\nCirca un secolo dopo, durante la Terza crociata, membri della setta degli Assassini cercarono di assassinare anche Saladino, all'assedio di Aleppo (22 maggio 1176).\n\u1e24asan-i \u1e62abb\u0101\u1e25 mor\u00ec ad Alam\u016bt nel 1124. Gli succedette il suo luogotenente Bozorg-umm\u012bd (\"Grande speranza\") e poi il figlio di questi, Mu\u1e25ammad I, nel 1138. La lotta contro i Selgiuchidi prosegu\u00ec in modo intermittente, con altri assassin\u00ee, tra cui quello del califfo abbaside al-Mustarshid nel 1135, e poco dopo di suo figlio al-R\u0101shid nel 1136.\nLa \"Grande risurrezione\".\nNel 1162 Hasan II successe a suo padre Muhammad I e sconvolse totalmente le idee religiose dei Nizariti. Durante il Ramadan del 1164 annunci\u00f2, nel nome dell'\"Imam nascosto\", la Resurrezione (\"qiy\u0101ma\") ed abrog\u00f2 la Legge islamica, particolarmente per il divieto di bere vino e per l'obbligo del digiuno. Il suo regno fu breve: fu assassinato 18 mesi dopo da un oppositore della nuova dottrina.\nSuo figlio Muhammad II consolid\u00f2 la nuova fede, giungendo a proclamarsi discendente diretto di Niz\u0101r, cosa che avrebbe fatto di lui un Im\u0101m.\nDopo la morte di suo padre nel 1210, Hasan III pose fine a questa eresia e restaur\u00f2 la Shar\u012b\u02bfa. \nIl declino.\nIn Iran, dopo il regno dell'instabile e violento im\u0101m Muhammad III fino al 1255, suo figlio Khur-Sh\u0101h si trov\u00f2 a fronteggiare un nemico temibile: l'armata mongola guidata da Hulagu Khan, nipote di Gengis Khan, lanciata alla conquista del Vicino e Medio Oriente.\nNonostante diversi infruttuosi tentativi di assassinio, le truppe di Hulagu assediarono il castello dove Khur-Sh\u0101h si era rifugiato ed egli fin\u00ec per arrendersi, morendo lungo la via per la Mongolia. Malgrado una sporadica resistenza, gli altri castelli caddero o deposero le armi. Alam\u016bt fu raso al suolo e la sua preziosa biblioteca and\u00f2 distrutta. Molti nizariti furono massacrati, compresa tutta la famiglia dell'Im\u0101m, tranne un figlio di Khur-Sh\u0101h che si riusc\u00ec a portare al sicuro per garantire la successione dell'Im\u0101m.\nI discendenti.\nPoco si sa della storia dei Nizariti nel periodo che segu\u00ec le distruzioni e i massacri mongoli.\nCi\u00f2 che restava della comunit\u00e0 si disperse in gruppi isolati e tent\u00f2 di sopravvivere quasi mimetizzandosi, sotto la costante minaccia di persecuzione da parte dei musulmani ortodossi.\nNel XV secolo il movimento conobbe una certa ripresa, insediandosi ad Anjudan, nell'Iran centrale. Da qui missionari furono inviati in India ed in Asia centrale. I nuovi convertiti indiani presero il nome di Khoja.\nNegli anni trenta del XIX secolo \u1e24asan \u02bfAl\u012b Sh\u0101h, Im\u0101m discendente della lunga successione di Im\u0101m ismailiti e nizariti, ricevette il titolo di Aga Khan dallo Sci\u00e0 d'Iran. Costretto a lasciare l'Iran per ragioni politiche, \u1e24asan \u02bfAl\u012b si install\u00f2 in India. I Khoja dell'India furono cos\u00ec costretti dall'Impero britannico a riconoscerlo come loro Im\u0101m, cosa che essi fecero fino all'indipendenza.\nLa comunit\u00e0 ismailita \u00e8 guidata da Karim Aga Khan IV (nato nel 1936).\nNote sui Nizariti.\nCondizionamento psicologico.\nCome scritto tra le ipotesi etimologiche, le cronache nemiche disegnavano gli assassini come drogati assuefatti che utilizzavano l'hashish, per affrontare le missioni senza paura inibendo i sensi. Quest'immagine dell'assassino non trova per\u00f2 spazio nella realt\u00e0 del tempo e del luogo. Hasan era un musulmano austero, che certamente non avrebbe permesso l'uso di sostanze stupefacenti in sua presenza n\u00e9, tantomeno, durante una missione. Il suo zelo \u00e8 dimostrato anche da alcuni racconti curiosi, che vedono il Gran Maestro degli Assassini mandare a morte due dei suoi figli, uno dei quali per essersi ubriacato.\nL'hashish e l'oppio non erano usati solo per scopi bellici. Venivano usati soprattutto a scopi religiosi, durante cerimonie nelle quali si cercava la verit\u00e0 divina o i sensi nascosti della vita attraverso l'estasi. Durante queste cerimonie essi affermavano di cogliere il potere dei testi sacri e di poter contattare i djinn.\nL'hashish era infatti la chiave di volta mistica e della pratica spirituale nel sufismo e dei dervisci, usata per sopportare le lunghissime sedute di meditazione e per sperimentare, nell'alterazione delle facolt\u00e0 mentali, il kif, la felicit\u00e0 e il riscatto eterno attesi dal credente.\nEtimologia.\nNella tradizione, il termine \"assassino\", che designa anche la setta, deriverebbe da \"hashish\". In effetti, in arabo \"mangiatori di hashish\" si dice \"\u1e25ashsh\u0101sh\u012bn\" o \"\u1e25ash\u0101sh\u012bn\" (\u062d\u064e\u0634\u064e\u0651\u0627\u0634\u0650\u064a\u0646 o \u062d\u0634\u0627\u0634\u064a\u0646).\nQuesta ipotesi etimologica \u00e8 tuttavia contestata da alcuni arabisti e da alcuni scrittori, come Amin Maalouf, che nel suo romanzo \"Il manoscritto di Samarcanda\" ne d\u00e0 un'etimologia diversa e certamente meno evocatrice, facendolo derivare da \"as\u0101s\", che significa \"basi, fondamenti\", in riferimento allo zelo che imperava tra gli adepti della setta.\nUn'altra ipotesi vedrebbe l'origine del termine dalla parola araba \"assas,\" che significa \u201cguardiano\u201d. Secondo un'ultima versione, invece, l'origine del termine sarebbe da attribuire alla storpiatura del nome del suo fondatore \"Hasan Ibn Sabbah\".\nSimboli.\nI fatimidi adottarono il verde (akhdar) come colore del loro stendardo, che simboleggiava la loro fedelt\u00e0 ad Ali, che, al fine di contrastare un tentativo di omicidio su Maometto, una volta si avvolse in un copriletto verde per sembrare Maometto. Quando Hassan I Sabbah cattur\u00f2 Alamut, si dice che abbia issato lo stendardo verde sulla fortezza, \u00e8 stato successivamente riferito che Hassan I Sabbah ha profetizzato che quando l'Imam nascosto si sarebbe fatto conoscere avrebbe issato una bandiera rossa, cosa che Hasan II fece durante la sua apparizione .In seguito alla distruzione di Alamut, Isma'ili iss\u00f2 bandiere verdi e rosse sopra le tombe dei loro imam. Il verde e il rosso sono stati combinati nella bandiera ismailita del XIX secolo.\nI fatimidi usavano anche uno stendardo bianco con intarsi d'oro, e gli imam califfi spesso indossavano il bianco con l'oro, come fanno oggi gli imam ismailiti. Isma'ili usa uno stemma d'oro su uno stendardo bianco per simboleggiare l'autorit\u00e0 dell'Imamato e spesso si veste di bianco in presenza del loro Imam.\nL'eptagramma, una stella a sette punte, \u00e8 spesso usato da Isma'ilis come simbolo."}
{"id": "300288", "revid": "1028602", "url": "https://it.wikipedia.org/wiki?curid=300288", "title": "Pelino di Brindisi", "text": "Agiografia.\nPelino era un monaco basiliano (originario di Durazzo). Oppositore della eresia monotelita diffusasi a Bisanzio, prima durante l'imperatore Eraclio I e poi con Costante II (648), si trasfer\u00ec a Brindisi insieme ai discepoli Gorgonio, Sebastio e Ciprio. Lo scontro tra Roma e Bisanzio si acu\u00ec al punto che il pontefice Martino I scomunic\u00f2 il patriarca Sergio e gli eretici, ma venne arrestato, deportato a Costantinopoli e infine esiliato a Cherson (Crimea) dove mor\u00ec nel 655. A Brindisi, l'intransigenza e la lealt\u00e0 di Pelino, nel frattempo associato nell'episcopato dal vescovo Procolo, lo portarono su posizioni di rottura nei confronti della corte di Costantinopoli. Alla morte del vescovo Procolo, Pelino venne designato vescovo di Brindisi, ma funzionari dell'impero Bizantino per ordine del \"basileus\" lo deportarono a Corfinio, dove venne condannato a morte ed ucciso assieme ai suoi discepoli il 5 dicembre, probabilmente dell'anno 662.\nCulto.\nLa canonizzazione avvenne nel 668 (dopo la morte di Costante II) ad opera di Ciprio, suo successore nella diocesi di Brindisi. In quella occasione venne anche redatta una \"Vita\" del santo, forse ad opera dello stesso Ciprio che potrebbe aver realizzato a Brindisi un primo luogo di culto del suo predecessore. Per secoli \u00e8 stato patrono di Brindisi insieme a san Leucio d'Alessandria. Nel 1771 gli fu dedicato nella Cattedrale di Brindisi un altare ove \u00e8 rappresentato il suo martirio in una tela dipinta da Oronzo Tiso.\n\u00c8 patrono della diocesi di Sulmona-Valva; una basilica dedicata al santo si trova a Corfinio e il suo culto nella Marsica \u00e8 attestato anche dal nome di un paese, San Pelino nei pressi di Avezzano, dove sarebbe passato al ritorno di un viaggio da Roma.\nDa notare che nel Martirologio Romano il rimando cronologico \u00e8 al IV secolo, sulla scorta del fatto che la tradizione locale ha sempre ritenuto Pelino successore quasi diretto del protovescovo Leucio: \"A Pentima in Abruzzo san Pelino vescovo di Brindisi, il quale sotto Giuliano Apostata (essendo caduto alle di lui orazioni il Tempio di Marte) da' Pontefici de' Tempii fieramente battuto e trafitto con ottantacinque ferite, merit\u00f2 la corona del martirio\"."}
{"id": "300290", "revid": "1305772", "url": "https://it.wikipedia.org/wiki?curid=300290", "title": "Corpo d'elite", "text": ""}
{"id": "300291", "revid": "3732", "url": "https://it.wikipedia.org/wiki?curid=300291", "title": "Michele Placucci", "text": "\u00c8 stato l'autore di una raccolta sulle tradizioni popolari della Romagna. L'opera, uscita nel 1818, \u00e8 considerata il primo studio sul folclore in Italia.\nBiografia.\nPlacucci svolse la mansione di segretario municipale a Forl\u00ec.\nRaccolse molto materiale a stampa (notificazioni, proclami, circolari) del periodo napoleonico, confluito poi nella Biblioteca comunale.\nNel 1811, durante il periodo napoleonico, la Direzione Generale dell'Istruzione Pubblica del Regno italico promosse un'inchiesta sulle usanze nelle campagne forlivesi. Dopo la restaurazione del dominio pontificio, Placucci raccolse i risultati dell'inchiesta e li pubblic\u00f2 nel volume \"Usi, e pregiudizj de' contadini della Romagna - operetta serio-faceta\", \"a sollazzo di chi si apprestasse a leggerla e specialmente de' villeggianti\", presso lo stampatore Barbiani (Forl\u00ec, 1818).\nPlacucci mor\u00ec di morte violenta, ucciso la notte del 2 aprile 1840.\nUsi, e pregiudizj de' contadini della Romagna.\nIl saggio raccoglie informazioni storiche, sociali e culturali relative alle tradizioni popolari della Romagna. Il testo viene considerato il primo esempio degli studi sul folclore in Italia. L'indice dimostra la completezza della raccolta:\nIn esso si riportano anche le usanze legate alla vita di tutti i giorni. Ad esempio, la donna incinta non doveva guardare una persona brutta e, quando era vicina al parto, doveva sedersi sul gradino del focolare. Dopo la cerimonia del matrimonio, il suocero offriva alla sposa del vino, facendo cadere qualche goccia in terra a segnalare che in casa c'era abbondanza. Da parte sua, la suocera lasciava cadere la scopa per terra, guardando la sposa: se quest'ultima, pronta, la raccoglieva era (buon) segno che era una brava donna di casa.\nL'opera fu valorizzata nel 1950, quando si scopr\u00ec che le considerazioni di Placucci non erano personali, ma erano state tratte dai questionari di epoca napoleonica."}
{"id": "300295", "revid": "1373531", "url": "https://it.wikipedia.org/wiki?curid=300295", "title": "Morchella", "text": "Morchella \u00e8 un genere di funghi appartenenti alla famiglia delle Morchellaceae. Volgarmente questi funghi sono noti come \"spugnole\". In tutto nel genere \"Morchella\" sono state descritte 15 specie, di cui 6 si trovano in Europa e la cui differenziazione \u00e8 tuttavia molto incerta.\nIn questo genere figurano specie con le seguenti caratteristiche.\nDescrizione del genere.\nCorpo fruttifero (Ascocarpo).\nCappello (Mitra).\nCompletamente saldato al gambo, di altezza variabile da 4 a 12\u00a0cm, cavo e brunastro, a forma di spugna, costituito da circonvoluzioni cerebriformi dette \"alveoli\".\nLa superficie della mitra \u00e8 percorsa da una tipica campitura a forma di nido d'ape, nei cui recessi si formano le spore.\nLa forma pu\u00f2 essere ovale, a pera o a cono appuntito; il colore va dal marroncino all'olivastro passando per l'ocra.\nGambo (Stipite).\nCavo, cartilagineo.\nSpore.\nColor crema oppure giallo-ocra in massa.\nCarne.\nBianco-sporco, spesso fragile e di consistenza cartilaginea.\nHabitat.\nSpesso gregarie, le \"spugnole\" crescono in primavera in Europa, India, Pakistan, Turchia e Canada, sia nei boschi di conifere che di latifoglie, su terreni ghiaiosi o sabbiosi, ma anche su terreno bruciato.\nAlcune specie possono essere coltivate.\nCommestibilit\u00e0.\nEccellente, con riserva.\nTutte le specie sono eduli solo dopo bollitura e velenose da crude. La tossina in esse contenuta \u00e8 nota come Acido elvellico e pu\u00f2 essere distrutta tramite bollitura oppure essiccazione.\nTra i funghi commestibili, le \"spugnole\" sono al primo posto per quantit\u00e0 di acido fosforico e al secondo posto per ossido di calcio.\nSpecie di \"Morchella\".\nLa specie tipo \u00e8 la \"Morchella esculenta\" (L.) Pers. (1794), altre specie sono:\nTrattamento di spugnole essiccate.\nLe spugnole essiccate devono essere ammorbidite per un tempo che va dalle 3 alle 6 ore. In questo tempo l'acqua per l'ammorbidimento assume una quantit\u00e0 notevole di aroma di spugnola: per questo, non deve essere assolutamente eliminata (non \u00e8 velenosa e pu\u00f2 essere tranquillamente riutilizzata senza pericolo); invece viene passata attraverso carta da filtro e quindi viene liberata dalla sabbia. Dopo l'ammorbidimento, i funghi vengono pi\u00f9 volte lavati a fondo e pressati per liberarli dalla sabbia rimanente e/o dalla sporcizia. In seguito vanno cotti per circa 40 minuti senza coperchio e riprendono cos\u00ec molto dell'aroma perduto con l'ammorbidimento; l'acqua della morchella diventa un liquido ristretto ed altamente aromatico. L'acqua per ammorbidire viene prima leggermente speziata con sale e pepe e in seguito addizionata di 1-2 cucchiaini di porto, madera o vermuth non secco per far s\u00ec che il dolce della bevanda alcolica rafforzi il sapore proprio delle spugnole.\nConfondibili con.\nDurante la raccolta delle spugnole \u00e8 importante fare attenzione alla possibile confusione con le specie del genere Gyromitra, in particolare con \"Gyromitra esculenta\", chiamata anche \"falsa spugnola\". La sua mitra rosso-marroncina ricorda per\u00f2 piuttosto delle circonvoluzioni della corteccia cerebrale e non mostra la tipica struttura a favo della spugnola. Le \"Gyromiytra\" possono provocare la Sindrome da Gyromitra, che in caso di consumi eccessivi pu\u00f2 anche portare alla morte.\nCuriosit\u00e0.\nNegli USA, a Boyne (Michigan), ha luogo in primavera un festival della spugnola."}
{"id": "300306", "revid": "536103", "url": "https://it.wikipedia.org/wiki?curid=300306", "title": "Emilio (programma televisivo)", "text": "Emilio \u00e8 stato un programma televisivo comico di Italia 1 andato in onda la domenica sera dal 1\u00ba gennaio 1989 al 29 aprile 1990 per due edizioni.\nProduzione.\nErede di \"Drive In\", dal quale trasse molti comici (ma senza Ezio Greggio e Gianfranco D'Angelo, passati a \"Odiens\"), \"Emilio\" \u00e8 stato a sua volta una trasmissione comica di successo. Ambientato in una redazione di un videogiornale, i comici avevano il ruolo di giornalisti, critici, opinionisti o semplici \"disturbatori\".\nIl programma veniva registrato in differita (e trasmesso a poche ore di distanza) dallo studio 10 del Centro di produzione Mediaset di Cologno Monzese, con in sala un pubblico vero, ma mai inquadrato.\nCast.\nNel cast (fra gli altri): Zuzzurro e Gaspare (anche autori), Athina Cenci (che interpretava l'inflessibile caporedattrice), Silvio Orlando (il giornalista), Carlo Pistarino (l'apprendista allo slogan di: \"Capo Cenci, capo Cenci!\"), Gene Gnocchi (il critico letterario), Giorgio Faletti (lo stilista Tamburino, il sociologo Faletti e la parodia di Loredana Bert\u00e8), Teo Teocoli (il ballerino, Macho Camicho, nome parodia dal celebre pugile Hector \"Macho\" Camacho, e l'ultr\u00e0 milanista Peo Pericoli), Dominique Chalbot e Sabina Stilo. Infine due attori teatrali napoletani, Gianfelice Imparato e Luigi Petrucci si alternavano nel ruolo di \"spalla\" di Silvio Orlando nei suoi improbabili reportage di guerra e malcostume.\nAlla prima stagione del variet\u00e0 partecip\u00f2 anche Enrico Beruschi. Il successo della trasmissione fu tale che nel 1990 ne fu realizzata un'edizione speciale intitolata \"Emilio '90\" in onore dei Mondiali di calcio di Italia '90, come striscia giornaliera in orario preserale.\nLa sigla.\nLa sigla di \"Emilio\", cantata dai comici e da alcune coriste, costitu\u00ec un vero e proprio tormentone \"nonsense\", con il ritornello \u00abAhi ahi ahi se faccio un figlio, ahi ahi ahi lo chiamo Emilio, sempre meglio di Basilio, se \u00e8 una femmina non so!\u00bb, al quale seguiva in chiusura un'improbabile serie di rime in \"-iglio\" (\"Emilio\" era pronunciato \"Emiglio\" e \"Basilio\", \"Basiglio\").\nA cantare il brano erano: Gaspare e Zuzzurro, Carlo Pistarino, Teo Teocoli, Giorgio Faletti, l'attore Silvio Orlando, l'attrice Giannina Facio, Athina Cenci, Gene Gnocchi, Enrico Beruschi e altri. La registrazione del disco fu effettuata al Chroma Studio di Milano (oggi Nikto studio): testo scritto da Cristiano Minellono e musica composta da Giampiero Ameli e Paolo Vallesi; tecnici del suono, Dino Ceglie e Gianpaolo Pini..\nIl successo della trasmissione favor\u00ec inoltre la pubblicazione di altri dischi legati ai protagonisti della trasmissione. Teo Teocoli nel 1989 pubblica il singolo \"Por un beso me mareo\", pubblicato in 7\" e 12\" da Alpharecord, in cui ripete il personaggio di Macho Camicho. Giannina Facio nel 1989 pubblica il singolo \"Ela dan\u00e7ava a lambada\", assieme a Gerio Schubach, e nel 1990 pubblica il singolo \"One, Two, Three, Four\", in 7\", 12\" e CD single"}
{"id": "300345", "revid": "23", "url": "https://it.wikipedia.org/wiki?curid=300345", "title": "Cigar-box", "text": ""}
{"id": "300346", "revid": "761672", "url": "https://it.wikipedia.org/wiki?curid=300346", "title": "Shareholder", "text": ""}
{"id": "300348", "revid": "1318658", "url": "https://it.wikipedia.org/wiki?curid=300348", "title": "Temi (disambigua)", "text": ""}
{"id": "300349", "revid": "536103", "url": "https://it.wikipedia.org/wiki?curid=300349", "title": "Libero Grassi", "text": "Biografia.\nOrigini.\nNato a Catania, ma trasferitosi a 8 anni a Palermo, i genitori gli danno il nome di Libero, in ricordo del sacrificio di Giacomo Matteotti. La sua famiglia era antifascista ed anche Libero matura una posizione avversa al regime di Benito Mussolini. Nel 1942 si trasferisce a Roma, dove studia Scienze politiche durante la seconda guerra mondiale e si avvicina al Partito d'Azione.\nLa formazione e l'impegno.\nEntra poi in seminario: non per una vocazione maturata nell'avversit\u00e0 della guerra, bens\u00ec per il rifiuto di combattere una guerra ingiusta al fianco di fascisti e nazisti. Ne esce dopo la liberazione, tornando a studiare. Passa per\u00f2 alla Facolt\u00e0 di Giurisprudenza all'Universit\u00e0 degli Studi di Palermo.\nMalgrado l'intenzione di divenire diplomatico, prosegue l'attivit\u00e0 del padre come commerciante. Negli anni cinquanta si trasferisce a Gallarate, dove entra nel meccanismo dell'imprenditoria; in seguito torna nel capoluogo siciliano per aprire uno stabilimento tessile. \nNel 1955, con la moglie, partecipa alla fondazione del Partito Radicale di Mario Pannunzio ed Ernesto Rossi. \nNel 1961 inizia a scrivere articoli politici per vari giornali e successivamente si d\u00e0 anche alla politica attiva con il Partito Repubblicano Italiano, per il quale viene nominato, nella seconda met\u00e0 degli anni sessanta, \"suo rappresentante in seno al consiglio di amministrazione dell'azienda municipalizzata del gas\" (si dimette nel giugno 1969), e candidandosi alle provinciali nel 1972 senza essere eletto.\nLe minacce di \"Cosa Nostra\".\nDopo aver avuto alcuni problemi con la fabbrica di famiglia, la Sigma, viene preso di mira da \"Cosa Nostra\", che pretende il pagamento del pizzo: riceve strane telefonate da un fantomatico \"geometra Anzalone\" che chiede offerte \"per i picciotti chiusi all'Ucciardone\". Libero Grassi ha il coraggio di opporsi alle richieste di racket della mafia e di uscire allo scoperto, con grande esposizione mediatica.\nNel gennaio 1991 il \"Giornale di Sicilia\" aveva pubblicato una sua lettera sul rifiuto di cedere ai ricatti della mafia.\nL'imprenditore collabora con la polizia per individuare gli estorsori (i fratelli Antonino e Gaetano Avitabile, \"esattori\" del clan Madonia di Resuttana, che vengono arrestati il 19 marzo 1991 assieme a un complice), e rifiuta l'offerta di una scorta personale. \nLa stessa Sicindustria gli volta le spalle. In una lettera pubblicata sul \"Corriere della Sera\" il 30 aprile 1991 afferma che \u00abl'unico sostegno alla mia azione, a parte le forze di polizia, \u00e8 venuta dalla Confesercenti palermitana\u00bb e definisce \"scandalosa\" la decisione del giudice catanese Luigi Russo (del 4 aprile 1991) in cui si afferma che non \u00e8 reato pagare la \"protezione\" ai boss mafiosi.\nL'assassinio.\nIl 29 agosto del 1991, alle sette e mezzo di mattina, viene ucciso a Palermo con quattro colpi di pistola mentre si reca a piedi al lavoro.\nUna grande folla prende parte al suo funerale, tra cui l'allora presidente della Repubblica Francesco Cossiga. Il figlio Davide sorprende tutti alzando le dita in segno di vittoria mentre porta la bara del padre. Non mancano le polemiche, tra chi sostiene fin dall'inizio la battaglia dell'imprenditore, come i Verdi e il Centro Peppino Impastato (dedicato ad un'altra vittima della mafia) e chi non ha preso le sue difese, come Assindustria. \nQualche mese dopo la morte di Grassi, \u00e8 varato il decreto che porta alla legge anti-racket 172, con l'istituzione di un fondo di solidariet\u00e0 per le vittime di estorsione. \nLa vedova Pina Maisano Grassi, nonostante minacce e intimidazioni, prosegu\u00ec fino alla morte la lotta per la legalit\u00e0 in nome del marito, all'interno delle istituzioni e al fianco della societ\u00e0 civile in sostegno delle tante associazioni anti-racket sorte dal 1991 in Sicilia e nel resto d'Italia. Nel 1992 venne eletta senatrice nelle file dei Verdi, fino al 1994. \nA Libero Grassi \u00e8 stato intitolato un istituto tecnico commerciale di Palermo.\nI processi.\nNell'ottobre del 1991 viene arrestato il killer Salvatore Madonia, detto Salvino, figlio del boss di Resuttana, e il complice alla guida della macchina Marco Favaloro, che in seguito si pente e contribuisce alla ricostruzione dell'agguato. Madonia \u00e8 stato condannato in via definitiva al 41-bis, e con lui l\u2019intera Cupola di \"Cosa Nostra\" (sentenza del 18 aprile 2008).\nTelevisione.\nUn mese dopo la morte dell'imprenditore, Maurizio Costanzo e Michele Santoro gli dedicano una lunga trasmissione condotta a reti unificate su Rai 3 e Canale 5.\nAlla memoria di Grassi sono state realizzate le seguenti opere televisive:"}
{"id": "300350", "revid": "1149807", "url": "https://it.wikipedia.org/wiki?curid=300350", "title": "Emiliano Coltorti", "text": "Biografia.\nFiglio dell'attore e doppiatore Ennio Coltorti, \u00e8 il doppiatore italiano di molti attori come Jason Schwartzman, Sebastian Stan, Paul Dano, Jared Leto, Gael Garc\u00eda Bernal, Jeremy Strong, Joseph Morgan, Bill Skarsg\u00e5rd, Benjamin McKenzie, Matthew Gray Gubler, Ben Barnes e molti altri.\nHa prestato la voce a Michael Rosenbaum nel ruolo di Lex Luthor in \"Smallville\" e a Colin Hanks in \"Roswell\".\n\u00c8 inoltre sua la voce in moltissime serie TV, quali \"Criminal minds\" nella quale doppia Matthew Gray Gubler, \"The O.C.\" in cui doppia Benjamin McKenzie, \"Nikita\" in cui doppia Aaron Stanford nel ruolo di Birkhoff e \"The Originals\" in cui doppia il protagonista Joseph Morgan nel ruolo di Klaus Mikaelson.\nHa prestato la sua voce anche a film e programmi d'animazione quali \"Il pianeta del tesoro\" (Jim Hawkins), \"La citt\u00e0 incantata\" (Haku, nell'edizione 2003), \"Coco\" (H\u00e9ctor), \"Nabari\" (Yoite), \"The Sky Crawlers\", \"Il regno di Ga'Hoole - La leggenda dei guardiani\" (Digger) e \"Soul Eater\" (Death the Kid). Ha lavorato anche per serie animate, tra le quali \"A tutto reality\", dove ha doppiato il concorrente Sam. Per un breve periodo ha doppiato anche Jim Parsons in \"The Big Bang Theory\", sostituendo Leonardo Graziano (negli anni successivi lo stesso Parsons sar\u00e0 doppiato da Coltorti nei film \"Il diritto di contare\" e \"The Boys in the Band\").\n\u00c8 anche noto nell'ambiente underground romano per aver recitato nel 1995, assieme a Taiyo Yamanouchi, ne \"Il giorno del Nerchiopiteco\", B-movie a carattere horror-demenziale diretto dal cantante Fabio Pinci, frontman della band Prophilax. Inoltre \u00e8 un creatore di giochi di ruolo, tra gli autori di Elish, un gioco di ruolo di ambientazione fantasy.\nIn qualit\u00e0 di attore ha recitato come protagonista nella versione teatrale di \"Amadeus\", diretta da Roman Pola\u0144ski.\nNel 2008 ha interpretato il ruolo di Giulio Flaviano, uno degli antagonisti di \"Distretto di Polizia 8\". Nello stesso anno e nel 2010 ha poi recitato nella serie televisiva prodotta da Sky Cinema, \"Romanzo criminale\" in entrambe le stagioni, nel ruolo del \"Nero\"."}
{"id": "300353", "revid": "1543377", "url": "https://it.wikipedia.org/wiki?curid=300353", "title": "Campionati mondiali di biathlon 1978", "text": "I Campionati mondiali di biathlon 1978 si svolsero a Hochfilzen, in Austria, dal 2 al 5 marzo e contemplarono esclusivamente gare maschili.\nRisultati.\nSprint 10 km.\n4 marzo\nIndividuale 20 km.\n2 marzo\nStaffetta 4x7,5 km.\n5 marzo"}
{"id": "300355", "revid": "1543377", "url": "https://it.wikipedia.org/wiki?curid=300355", "title": "Cedrus libani", "text": "Il cedro del Libano (\"Cedrus libani\", A.Rich. 1823) \u00e8 una specie appartenente alla famiglia Pinacee. Migliaia di anni fa estesi boschi di questo albero ricoprivano i pendii montuosi di tutto il Vicino Oriente (e di Cipro e del Libano); oggi nella sua zona di origine nella catena del Monte Libano e nella valle dei cedri a Cipro sopravvivono solo poche centinaia di esemplari. \n\u00c8 l'albero rappresentato nella bandiera del Libano.\nMorfologia.\nPianta arborea, distinguibile per alcuni rami che assumono un portamento a \"candelabro\" ossia formano un angolo di 90\u00b0 e salgono verso l'alto. La cima col passare del tempo si appiattisce. Nelle zone d'origine arriva a 40m, eccezionalmente a 60m.\nCorteccia.\nPrima liscia, poi fessurata longitudinalmente di colore marrone scuro, ha una densa ramificazione e lascia una sostanza.\nFoglie.\nLe foglie sono aghiformi, lunghe fino a 3\u00a0cm, di colore verde scuro portate sia singolarmente sui giovani rametti, sia in ciuffi di 20-30 su corti rametti laterali.\nFiori.\nIl \"Cedrus libani\", come tutte le gimnosperme, non ha i fiori ma gli strobili: grigio-verdastri i maschili, lunghi fino a 5\u00a0cm e a maturit\u00e0 giallastri, verdastri i femminili, portati sulla stessa pianta (monoica).\nFrutto.\nIl \"Cedrus libani\", come tutte le gimnosperme, non ha i frutti, ma strobili femminili maturi che sono coni bruni di consistenza legnosa (pigne) che si sfaldano a maturit\u00e0 disperdendo i semi.\nHabitat.\nIl cedro del Libano vive nella fascia montana a clima fresco, sui versanti esposti a nord dai 1300 ai 3000 metri di altitudine.\nDistribuzione.\nOriginario del Mediterraneo Orientale, cresce spontaneo nelle montagne del Libano, della Siria e in Turchia meridionale (monti Tauro). Oramai rarissimo a Cipro, \u00e8 coltivato in parchi e giardini di tutta Europa dalla fine del Settecento.\nI cedri universalmente considerati pi\u00f9 belli e spettacolari sono quelli che si trovano in Libano, precisamente nella \"Foresta dei cedri di Dio\" (situata 2050 m circa di altezza sul livello del mare), che \u00e8 Patrimonio dell'umanit\u00e0 dell'UNESCO. Per la protezione di questa pianta, il governo libanese ha istituito tre aree protette: la riserva dei cedri dello Shuf, la riserva di Horsh Eden e la riserva delle foreste di Tannourine.\nSimbologia biblica.\nIl cedro del Libano viene menzionato nella Bibbia numerose volte, con diversi significati simbolici. Ad esempio:"}
{"id": "300356", "revid": "5296", "url": "https://it.wikipedia.org/wiki?curid=300356", "title": "Cloranfenicolo", "text": ""}
{"id": "300361", "revid": "372624", "url": "https://it.wikipedia.org/wiki?curid=300361", "title": "Galgano", "text": ""}
{"id": "300362", "revid": "648716", "url": "https://it.wikipedia.org/wiki?curid=300362", "title": "Temi (astronomia)", "text": "La scoperta di Temi, o Themis, decimo satellite naturale di Saturno, fu annunciata il 28 aprile 1905 da William Henry Pickering, che sette anni prima aveva individuato un altro satellite di Saturno, Febe. La scoperta era stata resa possibile, secondo l'astronomo, dall'analisi di tredici diverse lastre fotografiche scattate fra il 17 aprile e l'8 luglio 1904.\nRicerche successive portarono tuttavia alla conclusione che Pickering si era sbagliato; in realt\u00e0 oggigiorno non esiste nessun satellite di Saturno che porti il nome di Temi.\nIn base ai dati in suo possesso, Pickering aveva ricavato anche i parametri orbitali del corpo celeste; la sua inclinazione orbitale rispetto all'eclittica doveva essere di 39,1\u00b0, la sua eccentricit\u00e0 pari a 0,23 (un valore notevole), e la distanza media da Saturno sembrava essere pari a , cio\u00e8 analoga a quelle di Titano e di Iperione. Il periodo di rivoluzione di Temi fu stimato in circa 20,85 giorni, in direzione prograda.\nPickering stim\u00f2 che Temi avesse un diametro pari a 61 km; nel calcolo utilizz\u00f2 lo stesso valore di albedo esageratamente alto che aveva attribuito erroneamente a Febe, quando aveva assegnato a quest'ultimo un diametro di soli 68 km. Utilizzando l'albedo oggi nota di Febe ed osservando le fotografie da cui Pickering desunse l'esistenza di Temi \u00e8 possibile stimare un diametro teorico di circa 200 km.\nNel 1906 l'Accademia delle scienze francese assegn\u00f2 a Pickering il Premio Lalande per la \"scoperta del nono e decimo satellite di Saturno\".\nIn realt\u00e0 il decimo satellite di Saturno in ordine di scoperta fu Giano, osservato per la prima volta nel 1966, la cui scoperta fu confermata nel 1980. La sua orbita \u00e8 estremamente differente da quella prevista per Temi.\nAltri satelliti immaginari di Saturno.\nCuriosamente gi\u00e0 nell'aprile del 1861 un altro astronomo, Hermann Goldschmidt, aveva erroneamente ritenuto di aver scoperto un nuovo satellite di Saturno compreso fra le orbite di Titano ed Iperione; egli attribu\u00ec al nuovo corpo celeste il nome di Chirone. Sebbene Chirone non esista, il suo nome \u00e8 stato in seguito attribuito alla cometa (inizialmente identificata come asteroide) 2060 Chirone.\nTemi nella fantascienza.\nIl racconto di fantascienza \"Titano\", di John Varley, \u00e8 ambientato nel corso di una spedizione verso Saturno. Durante l'avvicinamento al pianeta per la preparazione dell'ingresso in orbita, l'astronoma di bordo scopre un nuovo satellite; ritenendo che si tratti dello stesso corpo celeste individuato e poi perduto da Pickering, gli viene attribuito il nome di Temi."}
{"id": "300363", "revid": "2175", "url": "https://it.wikipedia.org/wiki?curid=300363", "title": "Albrecht Duerer", "text": ""}
{"id": "300366", "revid": "124127177", "url": "https://it.wikipedia.org/wiki?curid=300366", "title": "Toxoplasma gondii", "text": "Il Toxoplasma gondii \u00e8 una specie di protista parassitario che vive nei gatti e in altri animali a sangue caldo e pu\u00f2 causare la toxoplasmosi nell'uomo. Appartiene agli Apicomplexa ed \u00e8 l'unico membro noto dei Toxoplasma. \u00c8 ubiquitario.\nCiclo vitale.\nIl ciclo vitale del \"Toxoplasma gondii\" ha due fasi. La prima avviene nell'ospite definitivo, un felino e comprende la riproduzione sessuata: il felide, ad esempio un gatto, si infetta ingerendo carne contenente cisti del parassita oppure oocisti sporulate. Gli sporozoiti, grazie all'azione dei succhi digestivi, fuoriescono dall'oociste e possono infettare le cellule epiteliali dell'intestino tenue dove si riproducono e formano oocisti. Le oocisti misurano 10x12 micron, vengono espulse con le feci e in condizioni ottimali (al riparo dalla luce solare diretta) impiegano 2 giorni a maturare, formando 2 sporocisti contenenti ognuna 4 sporozoiti, gli elementi infettanti.\nLa seconda fase, nella quale il parassita si riproduce solo in maniera asessuata pu\u00f2 aver luogo in ogni animale a sangue caldo, mammiferi (incluso lo stesso gatto) o uccelli. Anche questi ospiti intermedi si possono infettare o da oocisti sporulate presenti nelle feci o dal consumo di carne cruda o poco cotta di animali parassitati: il parassita passa la barriera intestinale grazie a delle cisterne dette micronemie che riescono a bucare le gap junctions e, presumibilmente veicolato da macrofagi, invade per via ematogena cellule di svariati tessuti, le quali formano una serie cosiddetta di vacuoli parassitofori. All'interno di questo vacuolo \"Toxoplasma gondii\" si propaga in una serie di divisioni binarie (circa 3 o 4) finch\u00e9 la cellula infetta non scoppia. Questa forma di replicazione veloce e asessuata di \"Toxoplasma gondii\" \u00e8 chiamata tachizoite. Di norma dopo questa prima fase l'ospite acquisisce una certa immunit\u00e0 e questo determina la comparsa di una forma riproduttiva lenta, detta bradizoite perch\u00e9 gli anticorpi prodotti limitano l'invasivit\u00e0. I vacuoli del bradizoite possono formare cisti nel tessuto degli ospiti infetti (soprattutto nei muscoli e nel cervello) e possono impiegare anni a svilupparsi definitivamente. La resistenza agli antibiotici varia, ma le cisti sono molto difficili da rimuovere interamente. Il sistema immunitario dell'ospite non scopre queste cisti, mentre le tachizoiti libere vengono efficientemente debellate dalla risposta immunitaria.\nPatogenicit\u00e0.\nGli effetti patologici del toxoplasma riguardano esclusivamente lo stadio di sviluppo extraintestinale.\nL'infezione \u00e8 latente e normalmente non presenta sintomi, ma spesso d\u00e0 sintomi simili a quelli dell'influenza o della mononucleosi nelle sue prime fasi acute. Comunque, nel caso di pazienti immunocompromessi (come quelli infetti da HIV o ricettori di trapianti in terapia immunosoppressiva) si pu\u00f2 sviluppare la toxoplasmosi. La manifestazione pi\u00f9 evidente della toxoplasmosi in pazienti immunocompromessi \u00e8 l'encefalite toxoplasmica, che pu\u00f2 essere mortale. Se l'infezione da \"T. gondii\" accade per la prima volta durante la gravidanza, il parassita pu\u00f2 attraversare la placenta portando possibilmente all'idrocefalo, un accumulo di liquido cefalo rachidiano intercranico, dovuto a flogosi acuta, e alla corioretinite, con la possibilit\u00e0 di aborto spontaneo o di morte intrauterina o ritardo mentale.\nRaramente l'ingestione di parassiti \u00e8 cos\u00ec massiva da determinare aree di necrosi nei tessuti interessati dalla replicazione dei tachizoiti.\nNegli ovini e pi\u00f9 raramente nei bovini pu\u00f2 essere causa di aborto e natimortalit\u00e0.\nAlterazioni di comportamento dell'ospite.\n\u00c8 stato dimostrato che il parassita ha la capacit\u00e0 di modificare il comportamento dell'ospite: i ratti infetti e i topi hanno meno paura dei gatti e sono attratti dall'odore di urina dei gatti anzich\u00e9 esserne spaventati, portandoli ad una propagazione del ciclo di infezione.\nDate le strette somiglianze biologiche tra topi e umani, \u00e8 stato suggerito che il comportamento umano potrebbe esserne colpito in alcuni casi e alcuni collegamenti epidemiologici potrebbero essere stati trovati tra infezioni da toxoplasmosi latenti e incidenti stradali, reazioni pi\u00f9 lente, aumento di comportamenti a rischio e schizofrenia.\nDiffusione negli umani.\nIl campione di probabilit\u00e0 nazionale americano, lo U.S. NHANES (1999-2000) ha scoperto che il 15.8% degli americani dai 12 anni in poi ha sviluppato anticorpi specifici alla toxoplasmosi IgG, indicando cos\u00ec che sono stati infettati. Questa larga diffusione non era cambiata significativamente dai dati del 1988-1994.\nSi stima che fino al 50% delle persone in tutto il mondo siano entrate in contatto con il \"Toxoplasma gondii\", con incidenza molto elevata in macellatori, medici veterinari e proprietari di gatti.\nLa diagnosi di infezione da \"Toxoplasma gondii\" si avvale dell'uso di tecniche di laboratorio indirette (sierologiche), che rilevano specifici anticorpi IgM, IgG e IgA anti-\"T. gondii\" in campioni di siero e, in particolari casi, di tecniche di laboratorio dirette (ricerca del parassita o di parti di esso) come quelle di biologia molecolare (ricerca del DNA del patogeno) in varie tipologie di campioni biologici (sangue, liquido amniotico, ecc.)."}
{"id": "300370", "revid": "1318658", "url": "https://it.wikipedia.org/wiki?curid=300370", "title": "Robert Adam", "text": "Biografia.\nGiovinezza.\nRobert Adam, nato il 3 luglio 1728 nella Gladney House di Kirkcaldy, trascorse gran parte della sua fanciullezza a Edimburgo. Bambino dalla \u00abcostituzione fragile\u00bb, come ci tramandano le fonti, inizi\u00f2 gli studi alla Royal High School di Edimburgo, dove acquis\u00ec i rudimenti del latino e lesse le opere di Virgilio, Orazio, Tito Livio, Sallustio e Cicerone. Nell'autunno del 1743 prosegu\u00ec la formazione all'universit\u00e0 di Edimburgo, dove studi\u00f2 matematica e anatomia, sotto la guida di Colin Maclaurin e Alexander Monro.\nAdam interruppe gli studi universitari nel 1745, quando fu colto da una feroce malattia: l'anno successivo, piuttosto che ritornare all'universit\u00e0 di Edimburgo, decise di svolgere insieme al fratello John un tirocinio presso lo studio del padre William Adam, progettista di edifici pubblici e grandiose \"country house\" in stile neopalladiano. Adam si accost\u00f2 all'architettura proprio assistendo ai numerosi cantieri di cui il padre era il sovrintendente (si pensi al castello di Inveraray o a Hopetoun House); all'inizio, tuttavia, matur\u00f2 il desiderio di diventare pittore, mostrandosi assai sensibile all'influenza di Salvator Rosa, ben visibile nei suoi primi disegni, naturalmente di natura architettonica.\nAlla morte del padre John Adam, come gi\u00e0 detto fratello di Robert, ne eredit\u00f2 la posizione di \"Master Mason to the Board of Ordnance\", sicch\u00e9 gli giunsero diverse commissioni. John assai prontamente decise di avvalersi anche della collaborazione di Robert: tra i vari interventi compiuti dai due fratelli citiamo la decorazione degli appartamenti al primo piano di Hopetoun House, la Dumfries House e Fort George, costruzione a Inverness eseguita dal Colonnello Skinner. I due fratelli Adam ne erano gli appaltatori, e l'esperienza al Fort George si sarebbe rivelata molto utile al giovane Robert che in questo modo acquis\u00ec solide conoscenze delle tecniche costruttive.\nNel frattempo Robert Adam non trascur\u00f2 affatto la sua vita sociale: tra i suoi amici del tempo vi erano i filosofi Adam Ferguson e David Hume e gli artisti Paul Sandby e William Wilkie.\nGrand Tour.\nNel frattempo Robert Adam decise di intraprendere insieme al fratello John il \"grand tour\", quel lungo viaggio per le maggiori citt\u00e0 europee d'interesse artistico e culturale allora considerato quasi d'obbligo per gli aspiranti architetti. Dopo un'affrettata sosta a Londra (dove visitarono Mansion House, St Stephen Walbrook, la cattedrale di San Paolo e il vicino castello di Windsor) salparono da Dover per Calais, dove giunsero il 28 ottobre 1754. In Francia strinse amicizia con il nobile scozzese con Charles Hope-Weir, fratello del conte di Hopetoun, e fu con quest'ultimo che decise di recarsi a Roma, attraverso un tortuoso giro che toccava le citt\u00e0 di Bruxelles, Lilla e Parigi.\nAdam giunse a Roma il 24 febbraio 1755 e fu immediatamente entusiasmato dallo spettacolo offerto dalle rovine della Citt\u00e0 Eterna, tanto che alla sorella Peggy scrisse: \u00abRoma \u00e8 la pi\u00f9 gloriosa citt\u00e0 del mondo [...] \u00e8 dominata da un misto di \"grandeur\" e tranquillit\u00e0\u00bb. Nell'Urbe, oltre a studiare le testimonianze architettoniche locali e a perfezionare le proprie doti grafiche, Adam strinse amicizia con il cardinale Alessandro Albani, con il pittore Charles-Louis Cl\u00e9risseau e con Giovanni Battista Piranesi, celebre incisore del tempo che arriv\u00f2 persino a dedicargli una tavola.\nLasciata l'Italia Adam si rec\u00f2 in Dalmazia, dove rimase incantato dalla citt\u00e0 di Spalato e dalle rovine del palazzo di Diocleziano. Le parole seguenti sono le sue:\nQuest'edificio era una sfarzosa villa imperiale fatta edificare da Diocleziano, che visse qui fino a quando la morte lo colse all'et\u00e0 di ottantadue anni. Qui Adam esegu\u00ec una vasta mole di disegni, e furono proprio le decorazioni del palazzo di Diocleziano a offrirgli infiniti spunti: stucchi, urne, lampade, anfore, arabeschi erano tutti elementi che egli rielabor\u00f2 e ripropose nella progettazione e nell'arredo delle sue abitazioni.\nNel Regno Unito.\nTornato in patria nel 1758 Robert Adam fu eletto deputato e - insieme a sir William Chambers - ricevette la nomina di l'architetto ufficiale di re Giorgio III. Dal 1761 inizi\u00f2 insieme con il fratello James un periodo di incessante operosit\u00e0 durante il quale progett\u00f2 e ampli\u00f2 una vasta serie di dimore nobili di campagna: tra gli esemplari pi\u00f9 celebri ricordiamo le facciate e gli interni delle Landsdowne e Kenwood Houses, la Kedleston Hall, il rifacimento della Syon House, e le ville a Osterley Park, Luton Hoo e Harewood.\nLa sua vasta attivit\u00e0 non si limit\u00f2 alla campagna bens\u00ec riguard\u00f2 anche la citt\u00e0 di Londra, dove costru\u00ec un palazzo in 20 St. James Square a Londra, la facciata di Harewood House, un centro residenziale lungo il Tamigi (1767-1772), originariamente noto come Adelphi ma demolito nel 1937 e alcune dimore a Portland Place. Da questi interventi prese forma il cosiddetto \u00abgusto Adam\u00bb e un tipo di edilizia urbana destinato a rimanere esemplare.\nTra le altre realizzazioni di Adams vanno citate la facciata meridionale della residenza di lord Temple a Stowe, la chiesa di Mistley, il ponte Pulteney a Bath, il castello in finto gotico di Culzeam, i fabbricati per l'universit\u00e0 di Edimburgo e l'Ufficio dei Registri per la stessa citt\u00e0. Mor\u00ec a Londra il 3 marzo 1792.\nStile.\nL'ispirazione agli antichi si traduce, in Robert Adam, nella ricerca di un'armonia che connoti tutta la struttura architettonica e crei uno stretto, inscindibile legame anche con gli oggetti del mobilio: la decorazione parietale romana e quella vascolare offrivano una grande variet\u00e0 di motivi (acanti, palmette, bucrani, ghirlande, urne...) inseriti in uno schema linearmente geometrico, ed \u00e8 questo effetto di leggerezza, saldamente ancorato per\u00f2 a una struttura razionalmente ordinata, che affascina l'architetto.\nLe architetture di Adam sono caratterizzate da un'intima fusione fra struttura, funzione e decorazione che coinvolge i pi\u00f9 minimi particolari, dalla struttura agli arredi mobili. Il suo stile, infatti, \u00e8 particolarmente originale non nell'organizzazione dei volumi, bens\u00ec nella decorazione bidimensionale e nel disegno del prospetto: in tal senso, le realizzazioni di Adam possono essere definite persino opere decorative pi\u00f9 che architettoniche. Gli stilemi adamiani ebbero vastissima eco nella cultura del tempo, e si sarebbero cristallizzati nel cosiddetto \u00abstile Adam\u00bb."}
{"id": "300374", "revid": "1543377", "url": "https://it.wikipedia.org/wiki?curid=300374", "title": "Campionati mondiali di biathlon 1979", "text": "I Campionati mondiali di biathlon 1979 si svolsero a Ruhpolding, in Germania Ovest, dal 15 al 18 febbraio e contemplarono esclusivamente gare maschili. Sede della gara fu la Chiemgau-Arena.\nRisultati.\nSprint 10 km.\n17 febbraio\nIndividuale 20 km.\n15 febbraio\nStaffetta 4x7,5 km.\n18 febbraio"}
{"id": "300377", "revid": "1543377", "url": "https://it.wikipedia.org/wiki?curid=300377", "title": "Campionati mondiali di biathlon 1981", "text": "I Campionati mondiali di biathlon 1981 si svolsero a Lahti, in Finlandia, dal 12 al 15 febbraio e contemplarono esclusivamente gare maschili.\nRisultati.\nSprint 10 km.\n14 febbraio\nIndividuale 20 km.\n12 febbraio\nStaffetta 4x7,5 km.\n15 febbraio"}
{"id": "300378", "revid": "729019", "url": "https://it.wikipedia.org/wiki?curid=300378", "title": "Saseno", "text": "S\u00e0seno (in albanese \"Sazan\") \u00e8 un isolotto dell'Albania che si trova di fronte alla baia di Valona, nel Canale d'Otranto. Talvolta \u00e8 visibile a occhio nudo dal Salento.\nDista poco pi\u00f9 di 5\u00a0km dal Capo Linguetta e circa 15\u00a0km dal porto di Valona.\nPresenta una forma vagamente romboidale, \u00e8 lungo 4,25\u00a0km da nord-ovest a sud-est, e largo al massimo 2,70\u00a0km, per una superficie totale di 5,70\u00a0km\u00b2. Raggiunge un'altezza massima di 337 m. L'isola \u00e8 disabitata e ha coste molto ripide, salvo verso l'approdo situato nel golfo di San Nicol\u00f2 a nord-est.\nGeologicamente l'isola \u00e8 il prolungamento dei Monti Acrocerauni della prospiciente penisola di Valona ed \u00e8 costituita, come quest'ultima, da marne sabbiose e da calcari fossiliferi grossolani che emergono dal mare secondo una piccola catena montuosa disposta da nord-nord-ovest a sud-sud-est, particolarmente scoscesa sul lato sud-ovest, esposto al largo. In buona parte brulla, l'isola ha una modesta copertura vegetale a macchia mediterranea.\nAlcuni geografi la considerano parte dell'arcipelago delle isole Diapontie, appartenenti politicamente alla Grecia, pur non essendoci accordo unanime in merito.\nDal 2010 fa parte, insieme alla penisola di Karaburun, del parco nazionale di Karaburun-Saseno.\nStoria.\nNota come \u03a3\u03ac\u03c3\u03c9\u03bd (\"Sason\") presso gli antichi greci e romani, \u00e8 cos\u00ec citata da Lucano.\nTerritorio della Repubblica di Venezia fino al 1797, pass\u00f2 - dopo la parentesi napoleonica - il 5 novembre 1815, a far parte del protettorato britannico degli Stati Uniti delle Isole Ionie. Il 1\u00ba giugno 1864, invece di entrare a far parte della Grecia come le altre isole, pass\u00f2 \"de facto\" all'Impero Ottomano. Solo nel 1912 la Grecia la occup\u00f2 militarmente.\nIl 30 ottobre 1914 fu occupata dal Regno d'Italia, fino a quando, dopo la Prima guerra mondiale, il 18 settembre 1920, grazie ad un accordo italo-albanese (accordo di Tirana del 2 agosto 1920, in cambio delle pretese italiane su Valona) e ad un accordo con la Grecia, entr\u00f2 a far parte dell'Italia che la voleva per la sua posizione strategica all'imbocco del Mare Adriatico.\nInserita dal 1920 nel comune italiano di Lagosta, con questo fece prima parte della provincia di Zara (dal 1923 al 1941), poi nel 1941 venne inglobata nella nuova provincia di Cattaro (Dalmazia). Occupata dai Tedeschi nel settembre del 1943 e dai partigiani albanesi nel maggio del 1944, l'isola venne ceduta all'Albania per effetto del Trattato di Parigi del 10 febbraio 1947.\nDal 1997 sull'isola esistono un deposito e una caserma della Guardia Costiera italiana aperti per reprimere i traffici illeciti tra l'Italia e l'Albania. Vi si trovano inoltre le installazioni (inclusi un faro e varie fortificazioni) costruite durante l'amministrazione italiana degli anni 1914-1943.\nClima.\nSaseno ha un clima mediterraneo con inverni miti ma con alte escursioni termiche; le estati sono invece miti e con sbalzi termici limitati. Le precipitazioni piovose ammontano a 811\u00a0mm annuali.\nFilatelia.\nDal 1923 al 1943, furono usati francobolli italiani con la sovrastampa \"SASENO\", che sono molto difficili da trovare.\nLa prima emissione fu di 8 esemplari, predisposta soprastampando francobolli italiani emessi dal 1901 al 1922, tutti con l'effigie del re Vittorio Emanuele III: i valori vanno dai 10 centesimi rosa alla lira bruno-verde."}
{"id": "300394", "revid": "1543377", "url": "https://it.wikipedia.org/wiki?curid=300394", "title": "Campionati mondiali di biathlon 1982", "text": "I Campionati mondiali di biathlon 1982 si svolsero a Minsk, in Unione Sovietica, dal 10 al 14 febbraio e contemplarono esclusivamente gare maschili.\nRisultati.\nSprint 10 km.\n13 febbraio\nIndividuale 20 km.\n10 febbraio\nStaffetta 4x7,5 km.\n14 febbraio"}
{"id": "300395", "revid": "2225", "url": "https://it.wikipedia.org/wiki?curid=300395", "title": "A better tomorrow III", "text": ""}
{"id": "300396", "revid": "1543377", "url": "https://it.wikipedia.org/wiki?curid=300396", "title": "Campionati mondiali di biathlon 1983", "text": "I Campionati mondiali di biathlon 1983 si svolsero ad Anterselva, in Italia, dal 23 al 27 febbraio e contemplarono esclusivamente gare maschili.\nRisultati.\nSprint 10 km.\n26 febbraio\nIndividuale 20 km.\n23 febbraio\nStaffetta 4x7,5 km.\n27 febbraio"}
{"id": "300398", "revid": "2225", "url": "https://it.wikipedia.org/wiki?curid=300398", "title": "Philip Dick", "text": ""}
{"id": "300402", "revid": "2176804", "url": "https://it.wikipedia.org/wiki?curid=300402", "title": "Aktion T4", "text": "LAktion T4 \u00e8 il nome convenzionale con cui si designa il programma nazista di eutanasia che, sotto responsabilit\u00e0 medica, prevedeva in Germania la soppressione di persone affette da malattie genetiche inguaribili e da portatori di handicap mentali (ma non fisici, se non per casi gravi), cio\u00e8 delle cosiddette \"vite indegne di essere vissute\".\nSi stima che l'attuazione del programma T4 abbia portato all'uccisione di un totale di persone compreso tra le 60.000 e le 100.000. Per quanto riguarda la sola terza fase dell'Aktion T4, i medici incaricati di portare avanti l'operazione decisero di uccidere il 20% dei pazienti presenti negli istituti di cura, per un totale di circa 70.000 vittime. A ogni modo, l'uccisione di tali individui prosegu\u00ec anche oltre la fine ufficiale dell'operazione, ovvero il 1\u00ba settembre 1941, portando il totale delle vittime a una cifra che si stima intorno ai 275.000 e non di meno di 200.000 secondo altre fonti.\n\"T4\" \u00e8 l'abbreviazione di \"Tiergartenstrasse 4\", via e numero civico di Berlino al cui indirizzo era situato il quartier generale dalla \"Gemeinn\u00fctzige Stiftung f\u00fcr Heil- und Anstaltspflege\", l'ente pubblico per la salute e l'assistenza sociale, sito nelle vicinanze dello Zoo di Berlino e adiacente al grande Parco Tiergarten (da Tier, in tedesco \"animale\", e Garten, \"giardino\"), vicino al Kurfuerstendamm, all'epoca, e ancora oggi, lussuoso viale alla moda di Berlino.\nLa denominazione \"Aktion T4\" non \u00e8 nei documenti del tempo, ma i nazisti usavano il nome in codice \"EU-AKtion\" o \"E-Aktion\" (E ed EU significavano eutanasia). \"Programma di eutanasia\" fu il nome utilizzato nel processo di Norimberga, sia dai giudici sia dai procuratori. Si \u00e8 utilizzato anche il termine \"morte per compassione\".\nPremessa.\nIl programma T4 era anche chiamato \u00abprogramma eutanasia\u00bb da chi collaborava a quest'operazione ed era attuato nell'ambito dell'eugenetica e dell'\u00abigiene razziale\u00bb, argomenti assai diffusi nella Germania nazista. Il programma mirava inoltre a diminuire le spese statali derivanti dalle cure e dal mantenimento nelle strutture ospedaliere dei pazienti affetti da disabilit\u00e0, in un momento in cui le priorit\u00e0 economiche erano rivolte al riarmo dell'esercito tedesco. Il professor Robert Jay Lifton, autore de \"I medici nazisti\" e accreditato studioso dell\"Aktion T4\", nota chiaramente le differenze tra questo programma e la reale eutanasia: egli spiega che la concezione nazionalsocialista di \u00abeutanasia\u00bb era basata sul lavoro di Adolf Jost che nel 1895 aveva pubblicato \"Das Recht auf den Tod\" (\u00abIl diritto alla morte\u00bb) e conclude:\nIl dottor Stuart Stein della University of the West of England scrive:\nOrigini della politica di \"igiene razziale\".\nEugenetica in Germania.\nAll'inizio del XX secolo in molte nazioni - tra le quali spiccavano Stati Uniti, Germania e Regno Unito - si discuteva di eugenetica, una disciplina strettamente correlata al darwinismo sociale, volta a migliorare la specie umana attraverso la selezione dei caratteri genetici ritenuti positivi (eugenetica positiva) e l'eliminazione di quelli negativi (eugenetica negativa). In Germania la discussione verteva su concetti di \u00abrazzismo scientifico\u00bb e \u00abigiene razziale\u00bb secondo i quali il \"Volk\" (traducibile in \u00abcomunit\u00e0 popolare\u00bb e inteso come insieme degli individui legati da caratteristiche razziali e culturali) avrebbe dovuto sopravvivere e migliorarsi come collettivit\u00e0 anche a discapito, se il caso, dei diritti dell'individuo.\nNel 1895 Adolf Jost, uno dei precursori dell'idea eugenetica tedesca, scrisse \"Das Recht auf den Tod\" (\u00abIl diritto alla morte\u00bb) ove sostenne il diritto dello Stato di imporre la morte all'individuo per salvaguardare la purezza e la vitalit\u00e0 del \"Volk\". Ma fu agli inizi degli anni venti che il movimento eugenetico tedesco svilupp\u00f2 un'ala radicale guidata da Alfred Hoche e Karl Binding. Hoche e Binding nel loro \"Die Freigabe der Vernichtung lebensunwerten Lebens\" (\u00abIl permesso di annientare vite indegne di vita\u00bb) pubblicato nel 1920 sostenevano l'esigenza e il diritto all'uccisione di \u00abpersone mentalmente morte\u00bb, \u00abgusci vuoti di esseri umani\u00bb: termini che vennero sintetizzati nell'espressione \"lebensunwertes Leben\" (\u00abvita indegna di vita\u00bb oppure \u00abvita indegna di essere vissuta\u00bb).\nLo stato di estrema prostrazione nel quale si trovava la Germania al termine della prima guerra mondiale la rese particolarmente ricettiva a idee di questo tipo. Come riporta Robert Jay Lifton, uno dei massimi studiosi del fenomeno medico nazista:\nHitler e l'eugenetica.\nL'idea di implementare una politica di \u00abigiene razziale\u00bb rappresent\u00f2 un elemento centrale dell'ideologia hitleriana fin dagli esordi. Hitler prov\u00f2 per tutta la vita una violenta repulsione per l'handicap mentale, attratto com'era dai canoni di bellezza e purezza che gli derivavano dal suo reputarsi \"artista\" e dal dibattito in corso in Germania da parte del movimento eugenetico. Nelle sue discussioni con Philipp Bouhler e Hans Lammers, a capo rispettivamente della Cancelleria privata del \"F\u00fchrer\" e di quella del \"Reich\", Hitler definiva i disabili come coloro \u00abche si insudiciano di continuo\u00bb e che \u00abmettono i loro stessi escrementi in bocca\u00bb. Pi\u00f9 in generale Hitler utilizz\u00f2 metafore mediche per paragonare coloro che aveva intenzione di eliminare dalla \u00abcomunit\u00e0 razziale\u00bb tedesca - si rifer\u00ec in pi\u00f9 occasioni agli ebrei come a un virus che doveva essere curato oppure a un cancro che doveva essere asportato. Allo stesso modo egli vedeva i disabili come un \u00abelemento estraneo\u00bb al \"corpus\" razziale germanico: nella mente di Hitler e degli altri dirigenti nazisti la necessit\u00e0 di \u00abripulire\u00bb la razza tedesca dai sub-umani era fondamentale.\nNel suo \"Mein Kampf\" (1925-1926) Hitler defin\u00ec chiaramente le sue idee in merito e significativamente lo fece nel capitolo \u00abLo Stato\u00bb, dedicato alla visione nazionalsocialista di come una nazione moderna avrebbe dovuto \u00abgestire\u00bb il problema:\nLa sterilizzazione coatta (1933 - 1939).\nIn sintonia con questa visione di Stato il regime nazista implement\u00f2 subito dopo l'ascesa al potere le prime politiche di igiene razziale. Il 14 luglio 1933 fu discussa dal parlamento tedesco la \"Gesetz zur Verh\u00fctung erbkranken Nachwuchses\" (\u00abLegge sulla prevenzione della nascita di persone affette da malattie ereditarie\u00bb). Poich\u00e9 il 20 luglio era prevista la firma del Concordato con la Chiesa cattolica si ritenne pi\u00f9 opportuno posticipare la promulgazione della legge al 25 luglio.\nQuesta legge stabiliva la sterilizzazione forzata di persone affette da una serie di malattie ereditarie - o supposte tali - tra le quali schizofrenia, epilessia, cecit\u00e0, sordit\u00e0, corea di Huntington e ritardo mentale. Inoltre la legge prevedeva la sterilizzazione degli alcolisti cronici. Una prima stima, effettuata dal Ministero dell'Interno sulla base dei dati forniti dagli istituti medici, calcolava in circa 410.000 il numero dei malati da sterilizzare; lo stesso Ministero, per\u00f2, prevedeva un congruo aumento del numero rispetto alla stima iniziale nel prosieguo del \u00abprogramma\u00bb.\nDell'applicazione della legge fu incaricato il ministero dell'Interno (retto da Wilhelm Frick) attraverso speciali \"Erbgesundheitsgerichten\" (\u00abTribunali per la sanit\u00e0 ereditaria\u00bb) formati da tre membri: due medici e un giudice distrettuale. I Tribunali avevano il compito di esaminare i pazienti nelle case di cura, negli istituti psichiatrici, nelle scuole per disabili e nelle prigioni per stabilire quali fra essi dovevano essere sterilizzati e procedere successivamente all'operazione. I responsabili degli istituti visitati (medici, direttori, insegnanti, ecc.) avevano l'obbligo legale di riferire ai funzionari dei Tribunali, in palese violazione del codice deontologico, i nomi di coloro che rientravano nelle categorie da sottoporre a sterilizzazione.\nNonostante le numerose proteste popolari e i ricorsi presentati dai parenti dei pazienti, si stima che tra il 1933 e il 1939 siano state sterilizzate fra le 200.000 e le 350.000 persone..\nMartin Bormann, stretto collaboratore e successivamente segretario privato di Hitler, fece circolare una direttiva nella quale era specificato che \u00abnel formulare una diagnosi di debolezza mentale, si doveva tener conto del comportamento morale e politico di una persona. La chiara implicazione era che si poteva etichettare come \"debole di mente\" senza andare troppo per il sottile una persona ostile ai nazisti [...]\u00bb\nL'eugenetica nazionalsocialista (cos\u00ec come quella degli altri paesi europei e degli Stati Uniti) non colp\u00ec gli individui affetti da esclusivi problemi fisici (ad esempio, impossibilitati a camminare), ma interess\u00f2 le persone con deficit intellettivi, problemi mentali e psichiatrici e affette da malattie ereditarie; non riguard\u00f2, ad esempio, il ministro della Propaganda, Joseph Goebbels, il quale aveva una gamba leggermente pi\u00f9 corta dell'altra (a causa di un'osteomielite che lo colp\u00ec nei primi anni di vita), una deformit\u00e0 che lo costrinse a zoppicare vistosamente per tutta la vita. Anche uno dei pi\u00f9 importanti gerarchi coinvolti nel programma eugenetico, il dottor Philipp Bouhler, aveva un problema fisico: zoppicava, a causa di una ferita riportata durante i combattimenti della prima guerra mondiale.\nUn altro caso di persona nota affetta da problemi fisici fu Arthur Seyss-Inquart: il massimo esponente del nazionalsocialismo austriaco era infatti affetto da una deformit\u00e0 congenita al piede sinistro nota in inglese come \"club foot\", all'incirca corrispondente alla locuzione italiana \"piede equino\" (\u00e8 possibile osservare in filmati storici di repertorio la sua andatura claudicante a causa di tale deformit\u00e0). Nonostante tale problema congenito, egli combatt\u00e9 durante la Prima Guerra Mondiale, venendo anche ferito durante il conflitto.\nDopo il 1937, le politiche di riarmo e la necessit\u00e0 sempre pi\u00f9 massiccia di manodopera fecero in modo che molti potenziali pazienti risultassero \u00abutili\u00bb e perci\u00f2 esclusi dall'applicazione della legge, con la conseguente diminuzione del numero di sterilizzazioni.\nLa maggior parte dei medici tedeschi non protest\u00f2 contro l'applicazione della legge che, in sintonia con le idee del tempo, reputavano sostanzialmente corretta. Le idee sulla sterilizzazione coatta per\u00f2 non erano proprie del movimento nazionalsocialista, che pure le espresse nella sua forma pi\u00f9 estrema. L'idea di sterilizzare coloro che soffrivano di disabilit\u00e0 ereditarie e di considerare un comportamento \u00abasociale\u00bb anch'esso ereditabile, era ampiamente accettato e vigevano leggi di sterilizzazione coatta anche negli Stati Uniti, in Svezia, in Svizzera e in altri paesi. Tra il 1935 e il 1976, ad esempio, furono sterilizzate in Svezia 62.000 persone. La Chiesa cattolica si oppose con forza alle politiche razziali ed eugenetiche del regime, anche se non riusc\u00ec a impedirne del tutto l'attuazione. Un ruolo importante ebbe su questo fronte l'azione di denuncia del vescovo Clemens August von Galen, detto il \"Leone di M\u00fcnster\".\nVerso il programma \"Aktion T4\" (1933 - 1939).\nSubito dopo il varo del programma di sterilizzazione coatta, Hitler espresse il proprio favore all'uccisione dei malati inguaribili, delle \u00abvite indegne di vita\u00bb. Il dottor Karl Brandt (medico personale del F\u00fchrer) e Hans Lammers testimoniarono al termine del conflitto la volont\u00e0 di Hitler di lanciare un programma di eugenetica gi\u00e0 nel 1933 e la sua consapevolezza che tale progetto non sarebbe stato probabilmente compreso dall'opinione pubblica tedesca. Nel 1935 disse a Gerhard Wagner, \"Reichs\u00e4rztef\u00fchrer\" (capo dei medici del Reich), che la questione non avrebbe potuto essere risolta in tempo di pace e affermando che \u00abquesto problema potr\u00e0 essere portato a termine senza intoppi e pi\u00f9 facilmente in tempo di guerra\u00bb e ancora \u00abin caso di guerra risolveremo radicalmente il problema degli istituti psichiatrici\u00bb.\nLo scoppio della guerra permise cos\u00ec a Hitler di realizzare il progetto che accarezzava gi\u00e0 da lungo tempo. La guerra addusse anche nuove giustificazioni all'idea di Hitler: i malati, anche se sterilizzati, continuavano a dover essere ricoverati in appositi istituti e, di conseguenza, a occupare spazi e risorse che avrebbero potuto essere utilizzati per i soldati feriti e per gli sfollati delle citt\u00e0 bombardate. Essi venivano alloggiati e nutriti a spese dello Stato e impegnavano parte importante del tempo dei medici e del personale infermieristico; tutto questo era stato a malapena tollerato dalla dirigenza nazionalsocialista durante gli anni di pace, ma ora risultava assolutamente inconcepibile. Cos\u00ec si espresse Hermann Pfannm\u00fcller, fervente nazista e uno tra i medici coinvolti nell\"Aktion T4\": \u00ab\u00e8 per me intollerabile l'idea che i migliori, il fiore della nostra giovent\u00f9, debbano perdere la vita al fronte perch\u00e9 i deboli di mente ed elementi sociali irresponsabili possano avere un'esistenza sicura negli istituti psichiatrici\u00bb.\nDurante la preparazione dell'operazione di eugenetica vera e propria, furono progressivamente chiuse le istituzioni medico-religiose, dalle quali ci si aspettava naturalmente una forte resistenza all'uccisione dei pazienti. I pazienti che vi si ospitavano furono quindi trasferiti negli istituti medici statali, andando a peggiorare le gi\u00e0 precarie condizioni di sovraffollamento, e aumentando le possibilit\u00e0 propagandistiche delle campagne a favore dell'eugenetica.\nOperazioni propagandistiche in preparazione al programma eugenetico.\nNel periodo 1933 - 1939 il regime prepar\u00f2 l'opinione pubblica attraverso un oculato e mirato programma propagandistico. Le organizzazioni naziste prepararono opuscoli, poster e film in cui si mostrava il costo di mantenimento degli istituti medici preposti alla cura dei malati inguaribili e si affermava che il denaro risparmiato poteva essere speso con pi\u00f9 profitto per il \"progresso\" del popolo tedesco \u00absano\u00bb.\nTra i numerosi cortometraggi prodotti in merito alla cosiddetta \"eutanasia\", ci sono:\nUn ulteriore campo di intervento propagandistico a favore dell'eugenetica fu rappresentato dalle scuole, dove gli studenti si trovarono a risolvere problemi di aritmetica di questo tipo:\nQuesta pratica \u00e8 mostrata anche nel film italiano La vita \u00e8 bella, in cui si elogia la bravura dei bambini tedeschi nel risolvere problemi di matematica come questo:\nLa pressione sui giovani per far loro accettare l'eugenetica si esercitava anche attraverso la potente organizzazione \"Hitler-Jugend\" (\u00abGiovent\u00f9 hitleriana\u00bb), che raggruppava (l'iscrizione e la partecipazione alle attivit\u00e0 svolte erano obbligatorie) i tedeschi dai 10 ai 18 anni di et\u00e0. In un manuale formativo a uso dei leader della Giovent\u00f9 hitleriana, nel capitolo \u00abGenetica e igiene razziale\u00bb si poteva leggere:\nUn altro esempio \u00e8 tratto da una pubblicazione orientativa intitolata \"Du und dein Volk\" (\u00abTu e il tuo popolo\u00bb) che veniva distribuita agli studenti al termine del ciclo scolastico obbligatorio, al raggiungimento del quattordicesimo anno d'et\u00e0. Significativamente, anche in questo caso, il paragrafo riportato che tratta della legge sulla sterilizzazione si trova nel capitolo relativo ai rapporti tra individuo e Stato ed \u00e8 inserito subito dopo \u00abIl problema ebraico\u00bb e seguito da \u00abLa grande importanza del tasso di natalit\u00e0\u00bb. Si ripete anche qui lo schema classico nazionalsocialista di \u00abeliminazione\u00bb dei \u00abgeni negativi\u00bb (ebrei, disabili, ammalati, asociali) e la \u00abriproduzione\u00bb di quelli \u00abpositivi\u00bb (e vincenti nel processo di selezione naturale).\nL'uccisione di bambini (1938-1941).\nVerso la fine del 1938 la Cancelleria del F\u00fchrer ricevette, da parte della famiglia di un bambino di nome Knauer affetto da gravi malformazioni fisiche e definito \u00abidiota\u00bb, una richiesta affinch\u00e9 Hitler desse il suo assenso per un'\u00abuccisione pietosa\u00bb. Hitler invi\u00f2 il suo medico personale Karl Brandt presso la clinica dell'Universit\u00e0 di Lipsia per verificare con i medici che avevano in cura il bambino se realmente egli fosse un caso disperato e, in tal caso, autorizzarne l'uccisione, che alla fine avvenne. In seguito al \u00abcaso Knauer\u00bb, Hitler autorizz\u00f2 la creazione della \"Reichsausschu\u00df zur wissenschaftlichen Erfassung erb- und anlagebedingter schwerer Leiden\" (\u00abComitato del Reich per il rilevamento scientifico di malattie ereditarie e congenite gravi\u00bb), e vi pose a capo Brandt. La Commissione era diretta da Hans Hefelmann e dipendeva direttamente da Viktor Brack; entrambi facevano parte della Cancelleria privata del F\u00fchrer, che diresse il programma in collaborazione con il Dipartimento di Sanit\u00e0 del Ministero dell'Interno. Hitler autorizz\u00f2 nel contempo Brandt e Bouhler (capo della Cancelleria privata del F\u00fchrer) a procedere con l'eutanasia in casi simili a quello che si era presentato.\nL'elemento volontario presente nel \u00abcaso Knauer\u00bb scomparve rapidamente; entro l'agosto 1939 il Ministero dell'Interno ordin\u00f2 che i medici e le ostetriche che lavoravano negli ospedali tedeschi riferissero tutti i casi di bambini nati con gravi malformazioni, ufficialmente per creare un \u00abarchivio scientifico\u00bb, ma con il chiaro intento di operare le necessarie \u00abuccisioni pietose\u00bb. Dovevano essere segnalati \u00abtutti i bambini di et\u00e0 inferiore ai tre anni nei quali sia sospetta una delle seguenti gravi malattie ereditarie: idiozia e sindrome di Down (specialmente se associata a cecit\u00e0 o sordit\u00e0); macrocefalia; idrocefalia; malformazioni di ogni genere, specialmente agli arti, alla testa e alla colonna vertebrale; inoltre le paralisi, incluse le condizioni spastiche\u00bb. Le segnalazioni venivano valutate da una speciale commissione composta da tre membri che dovevano raggiungere il consenso unanime prima di procedere all'uccisione.\nNello svolgimento del programma \"Aktion T4\" si utilizzarono numerosi metodi di dissimulazione; molti genitori, soprattutto dell'area cattolica, erano, per ovvi motivi, contrari. I genitori venivano informati che i loro figli sarebbero stati portati in \u00absezioni speciali\u00bb di centri pediatrici dove avrebbero potuto ricevere cure migliori e innovative. I bambini inviati presso questi centri venivano tenuti \u00abin osservazione\u00bb per alcune settimane e poi uccisi con iniezioni letali; i certificati di morte riportavano come causa del decesso \u00abpolmonite\u00bb. Normalmente venivano effettuate autopsie ed erano asportate alcune parti del cervello a scopo di ricerca scientifica. Questa operazione sembrava tacitare le coscienze di molti dei medici coinvolti nel programma perch\u00e9 dava loro l'impressione che i bambini non fossero morti invano e che il programma avesse reali scopi medici.\nDopo lo scoppio della guerra nel settembre 1939, il programma perse l'iniziale \u00abscientificit\u00e0\u00bb e i controlli della commissione esaminatrice centrale divennero pi\u00f9 blandi; nel contempo esso venne esteso fino a includere bambini pi\u00f9 vecchi di tre anni (come inizialmente definito) e adolescenti. Nelle parole di Lifton il programma fu esteso fino a coprire \u00abvari casi \"borderline\" o deficit limitati, fino all'uccisione di ragazzi designati come delinquenti giovanili. I bambini ebrei poterono essere inclusi primariamente per il fatto di essere ebrei; e in un istituto fu costituito un dipartimento speciale per \"minorenni di sangue misto (\"Mischlinge\") ebraico-ariano\"\u00bb. Nel contempo si aument\u00f2 la pressione sui genitori per la consegna dei bambini. Molti di loro sospettavano cosa stava accadendo realmente, specialmente dopo che le istituzioni per bambini disabili cominciarono a essere sistematicamente chiuse, e si rifiutarono di consegnare i loro figli alle autorit\u00e0. Queste ultime minacciavano di togliere la custodia legale di tutti i figli (inclusi quelli non disabili) ai genitori nel caso si fossero opposti. Nel caso la famiglia persistesse nel suo atteggiamento, i genitori venivano minacciati di essere richiamati per \u00abuno speciale incarico di lavoro\u00bb.\nQuando l'intero Programma T4 fu sospeso nel 1941 a seguito delle numerose proteste, erano stati uccisi un totale di circa 5.000 bambini. La sospensione ufficiale non fu per\u00f2 reale e subentr\u00f2 una nuova fase definita di \u00abeutanasia selvaggia\u00bb, che prosegu\u00ec fino al termine del conflitto e contribu\u00ec ad aumentare notevolmente il numero delle vittime. L'ultima uccisione riconducibile all\"Aktion T4\" di un bambino, Richard Jenne, di soli 4 anni, fu eseguita il 29 maggio 1945 presso l'istituto statale di Kaufbeuren-Irsee in Baviera, tre settimane dopo il termine del secondo conflitto mondiale in Germania.\nL'uccisione di adulti (1939 - 1941).\nI primi adulti disabili uccisi dal regime nazista non furono per\u00f2 tedeschi bens\u00ec polacchi, quando gli uomini dell\"Einsatzkommando\" 16 \u00abripulirono\u00bb gli ospedali e gli istituti psichiatrici del \"Reichsgau Wartheland\", una regione della Polonia occidentale che i tedeschi, dopo l'invasione, avevano deciso di inglobare direttamente nel Reich. Nell'area di Danzica furono uccisi circa 7.000 pazienti di diversi istituti mentre altri 10.000 subirono lo stesso destino nella zona di Gotenhafen. Simili misure furono attuate anche in altre zone della Polonia destinate all'incorporazione diretta nel Reich.\nA Posen migliaia di pazienti furono uccisi con il monossido di carbonio in una camera a gas improvvisata, sviluppata da Albert Widmann, capo del reparto chimico della \"Kriminalpolizei\" (\u00abPolizia criminale\u00bb tedesca). Nel dicembre 1939 il capo delle SS Heinrich Himmler assistette a una di queste \"gassazioni\" accertando che questa invenzione avrebbe potuto essere utilizzata proficuamente anche in seguito.\nL'idea di uccidere gli \u00abinutili\u00bb pazienti mentalmente disabili si propag\u00f2 rapidamente dalla Polonia occupata alle contigue aree della stessa Germania, probabilmente perch\u00e9 le autorit\u00e0 tedesche di queste aree gi\u00e0 conoscevano bene quello che si stava verificando in Polonia. Inoltre i soldati tedeschi feriti nel corso della campagna polacca venivano evacuati presso queste aree di confine e necessitavano di spazio all'interno degli ospedali. Il \"Gauleiter\" di Pomerania, Franz Schwede-Coburg, invi\u00f2 1.400 pazienti provenienti da cinque ospedali pomerani in Polonia, dove vennero uccisi. Il \"Gauleiter\" della Prussia orientale, Erich Koch fece lo stesso con 1.600 ammalati; in totale circa 8.000 pazienti tedeschi furono uccisi in questa prima ondata di uccisioni. Tutto ci\u00f2 avvenne su iniziativa delle autorit\u00e0 locali, anche se certamente Himmler ne conosceva e approvava l'esecuzione.\nUfficialmente il programma di uccisione di adulti con disabilit\u00e0 mentali e fisiche prese avvio con una lettera che Hitler indirizz\u00f2 a Bouhler e Brandt nell'ottobre 1939:\nLa lettera fu retrodatata al 1\u00ba settembre 1939, per garantire la necessaria copertura \u00ablegale\u00bb alle uccisioni gi\u00e0 effettuate e per creare una pi\u00f9 stretta correlazione tra il Programma T4 e lo scoppio del conflitto, facendo pensare che l'intero progetto fosse una reale \u00abnecessit\u00e0\u00bb di guerra. La lettera, che rappresent\u00f2 l'unica base legale del programma, non fu un formale \u00abdecreto del F\u00fchrer\u00bb che nella Germania nazionalsocialista avrebbe avuto a tutti gli effetti il valore di legge. Per questo motivo Hitler scavalc\u00f2 deliberatamente, almeno in parte, Conti, segretario di stato alla Sanit\u00e0, e il suo dipartimento (che egli considerava non abbastanza legati alla spietata visione biomedica nazionalsocialista) e che avrebbero potuto sollevare domande scomode circa la legalit\u00e0 del programma e prefer\u00ec affidarlo direttamente a Bouhler e Brandt, entrambi strettamente legati alla sua persona. Vennero preparate alcune bozze di legge per legalizzare il programma di eutanasia ma Hitler rifiut\u00f2 sempre di accettarle.\nIl programma venne amministrato dallo staff di Viktor Brack, capo dell\"Amt 2\" (\u00abUfficio 2\u00bb) della Cancelleria del F\u00fchrer, che aveva sede in \"Tiergartenstrasse\" al numero 4. La supervisione era di Bouhler (del quale Brack era diretto subordinato) e Brandt. Altre figure coinvolte nel programma furono il dottor Herbert Linden, gi\u00e0 coinvolto nell'eugenetica infantile, e il dottor Ernst-Robert Grawitz, comandante medico delle SS. Questo vertice organizzativo defin\u00ec i nomi dei medici che avrebbero dovuto portare a termine la parte \u00aboperativa\u00bb del programma; questi furono scelti in base all'affidabilit\u00e0 politica, alla reputazione professionale e alle \u00absimpatie\u00bb dimostrate nei confronti delle pratiche eugenetiche pi\u00f9 radicali. Tra i medici selezionati figuravano alcuni che avevano gi\u00e0 dimostrato la loro solerzia nelle uccisioni di bambini come Unger, Heinze e il dottor Hermann Pfannm\u00fcller. A questi furono affiancati nuovi medici, per la maggior parte psichiatri, come il professor Werner Heyde di W\u00fcrzburg, il professor Carl Schneider di Heidelberg, il professor Max de Crinis di Berlino e Paul Nitsche dell'istituzione statale di Sonnenstein. La direzione operativa fu affidata a Heyde, che successivamente fu sostituito da Nitsche.\nAll'inizio dell'ottobre 1939 tutti gli ospedali, case d'infanzia, case di riposo per anziani e sanatori furono obbligati a riportare su un apposito modulo tutti i pazienti istituzionalizzati da cinque o pi\u00f9 anni, i \u00abpazzi criminali\u00bb, i \u00abnon-ariani\u00bb e coloro ai quali era stata diagnosticata una qualsiasi malattia riportata in un'apposita lista. Questa lista comprendeva schizofrenia, epilessia, corea di Huntington, gravi forme di sifilide, demenza senile, paralisi, encefalite e, in generale, \u00abcondizioni neurologiche terminali\u00bb. Alcuni medici e amministratori interpretarono la richiesta credendo che lo scopo fosse identificare i pazienti abili al servizio di lavoro e, cercando di proteggerli, sovrastimarono intenzionalmente, con fatali conseguenze, le malattie dei loro pazienti. Nel caso in cui gli ospedali si rifiutassero di collaborare, appositi team di medici (o pi\u00f9 spesso studenti di medicina) pi\u00f9 compiacenti verso il nazionalsocialismo visitavano tali strutture e compilavano loro stessi i moduli, cercando di rendere la condizione dei pazienti la pi\u00f9 sfavorevole possibile. Allo stesso modo, tutti i pazienti di origine ebraica, anche coloro che non rientravano nei \u00abcasi\u00bb previsti per la soppressione, furono cacciati dalle case di cura e uccisi nel corso del 1940.\nCome nel caso del programma di eugenetica per bambini, i moduli degli adulti erano esaminati da una speciale commissione che operava negli uffici della \"Tiergartenstrasse\". Gli esperti dell'ufficio dovevano valutare i casi solo in base alle informazioni riportate sul modulo, tralasciando quindi la storia clinica dei pazienti e senza effettuare ulteriori visite mediche agli stessi. Spesso essi si trovarono \u00aboberati\u00bb di migliaia di richieste da esaminare ed evadere in tempi brevissimi. Su ogni rapporto il medico esaminatore apponeva il simbolo \u00ab+\u00bb (morte) o il simbolo \u00ab-\u00bb (vita) oppure occasionalmente \u00ab?\u00bb quando non era in grado di decidere. Dopo che ogni paziente era stato esaminato indipendentemente da tre esperti, nel caso fossero risultati tre simboli \"+\", il paziente veniva ucciso.\nInizialmente i pazienti furono uccisi, come gi\u00e0 accadeva nel programma per i bambini, con iniezioni letali. Il metodo era per\u00f2 lento e inefficace e con il prosieguo della guerra, quando i farmaci utilizzati nelle iniezioni divennero sempre pi\u00f9 scarsi, divenne chiaro che sarebbe stato necessario trovare un nuovo metodo. Hitler stesso, basandosi sul consiglio del professor Heyde, propose a Brandt l'utilizzo di monossido di carbonio, dopo che una serie di esperimenti effettuati nel gennaio 1940 a Brandeburgo con diversi tipi di iniezioni letali raffrontate con l'impiego del gas avevano dimostrato la superiore efficienza di quest'ultimo. L'uccisione mediante monossido di carbonio puro - era cio\u00e8 prodotto industrialmente, a differenza di quello che accadde successivamente in alcuni campi di sterminio, dove era invece prodotto dai fumi di scarico di grandi motori - in apposite camere a gas fu presto estesa a tutti i sei centri dell\"Aktion T4\", quasi tutti ex ospedali o case di cura convertite:\nOltre che per l'uccisione dei pazienti, questi centri furono utilizzati anche per l'eliminazione degli internati dei campi di concentramento ammalati e ormai non pi\u00f9 in grado di lavorare per il Reich. L'operazione di eliminazione degli internati prese il nome di \"Aktion 14f13\".\nI pazienti selezionati venivano prelevati dagli istituti di cura da appositi autobus guidati da personale delle SS che indossava camici bianchi. Per impedire ai parenti delle vittime e ai medici che li avevano in cura di poterli rintracciare in seguito, i pazienti erano inizialmente trasportati in \u00abcentri\u00bb di transito, situati presso i grandi ospedali tedeschi in prossimit\u00e0 della reale destinazione; qui erano posti sotto \u00abosservazione\u00bb per un breve periodo prima di essere in seguito trasferiti presso uno dei centri del Programma ove avrebbero ricevuto il \u00abtrattamento speciale\u00bb. La locuzione \u00abtrattamento speciale\u00bb (in lingua tedesca: \"Sonderbehandlung\"), ereditata dal Programma T4, fu in seguito utilizzata anche come eufemismo per indicare lo sterminio durante l'Olocausto. I parenti che eventualmente avessero voluto visitare i loro congiunti nei centri venivano scoraggiati da lettere che spiegavano l'impossibilit\u00e0 di esaudire il loro desiderio in base ad appositi regolamenti promulgati a causa della guerra. Molti dei pazienti, d'altronde, erano stati uccisi nel giro di 24 ore dall'arrivo e i loro corpi immediatamente cremati. Grande cura si riponeva nel produrre per ogni vittima un certificato di morte in cui la causa del decesso fosse verosimile, da inviare insieme con le ceneri ai parenti. La creazione delle centinaia di certificati di morte e la cura posta nel renderli il pi\u00f9 realistici possibili, occupava infatti buona parte della giornata dei medici coinvolti nel Programma.\nOpposizione al programma.\nHitler e il suo staff furono sempre consapevoli che il progetto sarebbe stato impopolare in Germania, a causa della radicalit\u00e0 espressa da questa politica biomedica. Hitler evit\u00f2 sempre di mettere per iscritto ordini riguardanti politiche che in seguito avrebbero potuto essere considerati crimini contro l'umanit\u00e0, e da questo punto di vista la lettera scritta dell'ottobre 1939 per Bouhler e Brandt rappresent\u00f2 un'eccezione. La lettera fu per\u00f2 apparentemente utilizzata per sopraffare l'opposizione della burocrazia statale tedesca - fu mostrata, per ottenerne la cooperazione, al ministro della Giustizia Franz G\u00fcrtner nell'agosto 1940.\nHitler afferm\u00f2 a Bouhler che \u00abla Cancelleria del F\u00fchrer non dovr\u00e0 in caso essere vista [come] attiva in quest'ambito\u00bb. Si temeva per le proteste dell'opinione pubblica dell'area cattolica che dopo l'annessione di Austria e Sudeti rappresentava circa la met\u00e0 della popolazione tedesca. Un rapporto confidenziale dell'SD dall'Austria del marzo 1940 ammoniva che il programma di uccisioni avrebbe dovuto essere effettuato in segreto \u00abper evitare una forte reazione negativa nell'opinione pubblica durante la guerra\u00bb.\nIl programma incontr\u00f2 anche l'opposizione della burocrazia statale. Un giudice distrettuale, Lothar Kreyssig, scrisse al ministro della Giustizia G\u00fcrtner protestando per il fatto che il Programma T4 era giuridicamente illegale, visto che nessuna legge o decreto formale di Hitler lo autorizzava. G\u00fcrtner rispose \u00abse lei non pu\u00f2 riconoscere la volont\u00e0 del F\u00fchrer come fonte di legge allora non pu\u00f2 rimanere giudice\u00bb e lo destitu\u00ec.\nNel gennaio 1939, in vista dell'avvio del Programma, Viktor Brack commission\u00f2 uno studio al dottor Joseph Mayer, professore di Teologia morale all'Universit\u00e0 di Paderborn, riguardo alla reazione delle Chiese nel caso fosse stato avviato un programma di eugenetica sovvenzionato dallo Stato. Mayer - convinto sostenitore dell'eugenetica - rispose che le Chiese non avrebbero reagito nel caso il programma fosse stato percepito come nell'interesse dello Stato. Brack mostr\u00f2 a luglio il documento a Hitler, aumentando la sua fiducia sul fatto che il progetto sarebbe stato accettato dall'opinione pubblica tedesca. Questo non si verific\u00f2 e il Programma T4 fu uno dei pochi varati dal regime nazista a causare proteste pubbliche su larga scala.\nUna volta avviato il T4, fu impossibile mantenere il segreto a causa delle centinaia di medici, infermiere e coordinatori coinvolti; d'altra parte la maggioranza dei pazienti destinati alla morte aveva parenti attivamente interessati al loro benessere. Malgrado i rigorosi ordini di segretezza impartiti a tutti i livelli, qualcuno che lavorava nei centri di attuazione del Programma parl\u00f2 di quello che avveniva all'interno di queste strutture. In alcuni casi le famiglie compresero, leggendo i certificati di morte palesemente falsi - ad esempio fu indicata come causa del decesso \u00abappendicite\u00bb per un paziente cui l'appendice era per\u00f2 gi\u00e0 stata asportata in un'operazione precedente. In altri casi tutte le famiglie dello stesso paese ricevevano contemporaneamente il certificato di morte del loro caro. Nelle citt\u00e0 vicine ai centri tutti potevano vedere gli autobus arrivare, vedevano fumare i camini dei crematori e di conseguenza ne traevano le debite deduzioni. Nei pressi di Hadamar, cenere contenente resti di capelli umani fluttuava nell'aria della citt\u00e0. Nel maggio 1941 la corte distrettuale di Francoforte scrisse a G\u00fcrtner riferendo che a Hadamar i bambini, al passaggio degli autobus carichi di pazienti, gridavano per le strade che le persone che trasportavano stavano per essere \"gassate\".\nNel corso del 1940 si sparsero voci su ci\u00f2 che stava succedendo e molti tedeschi dimisero i loro parenti dagli istituti psichiatrici e dai sanatori per curarli a casa, spesso a fronte di grosse spese e sacrifici. In alcuni casi i medici e gli psichiatri cooperarono con le famiglie per dimettere i pazienti oppure, nel caso le famiglie potessero permetterselo, li trasferirono presso cliniche private ove il Programma T4 non aveva giurisdizione - esso infatti si applicava solo a istituzioni statali. \u00c8 importante notare come il Programma T4 abbia avuto effetto principalmente su famiglie della classe operaia, in quanto quelle benestanti potevano permettersi di ricoverare i loro cari in istituzioni private. Alcuni medici acconsentirono a cambiare le diagnosi gi\u00e0 pronunciate per i loro pazienti in modo che essi non rientrassero pi\u00f9 nei parametri per la selezione T4, anche se ci\u00f2 li esponeva al rischio di ispezioni da parte degli zelanti funzionari del Partito. A Kiel, il professor Hans Gerhard Creutzfeldt - scopritore della malattia di Creutzfeldt-Jakob - riusc\u00ec a salvare praticamente tutti i suoi pazienti. La maggior parte dei medici collabor\u00f2 comunque con l\"Aktion T4\": in parte per ignoranza circa i veri scopi che esso si prefiggeva, in parte per convinta condivisione delle politiche eugenetiche nazionalsocialiste.\nNel corso del 1940 incominciarono a giungere lettere di protesta alla Cancelleria del Reich e al Ministero della Giustizia, alcune delle quali firmate da membri dello NSDAP, ossia dai nazisti stessi. La prima aperta protesta contro lo svuotamento degli istituti psichiatrici ebbe luogo ad Absberg, in Franconia, nel febbraio 1941 e fu ben presto seguita da altre. Il rapporto della SD sugli incidenti di Absberg diceva: \u00abil trasferimento di persone dall'Istituto di Ottilien ha causato molto malcontento\u00bb e descriveva grandi masse di cittadini (per la maggior parte cattolici), inclusi membri del Partito, che protestavano. \nNel corso del 1940 e del 1941 alcuni pastori protestanti presero posizione, seppur non pubblicamente, contro il Programma. Theophil Wurm, pastore luterano del W\u00fcrttemberg, scrisse una dura lettera al ministro dell'Interno Frick nel marzo 1940. Altre proteste si sollevarono dal teologo luterano Friedrich von Bodelschwingh, direttore dell\"Anstalt Bethel\" (una clinica per epilettici sita a Bielefeld), e da Paul-Gerhard Braune, direttore della clinica Hoffnungstal di Berlino. Entrambi utilizzarono le loro connessioni con il Partito per negoziare l'esclusione delle loro istituzioni dal Programma T4: Bodelschwingh tratt\u00f2 direttamente con Brandt e indirettamente con Hermann G\u00f6ring, il cugino del quale era un famoso psichiatra. Braune ebbe degli incontri con il ministro della Giustizia G\u00fcrtner, sempre scettico sulla legalit\u00e0 del programma, e successivamente scrisse una veemente lettera di protesta indirizzata a Hitler. Hitler non lesse la lettera, ma ne fu informato da Lammers, il quale rispose anche a Braune che il programma non poteva essere fermato. In generale, per\u00f2, la Chiesa protestante, in larga parte coinvolta con il Regime, non era troppo disposta a criticare le scelte dei nazisti.\nLa Chiesa cattolica, che fin dal 1933 aveva cercato di evitare confronti diretti con il Partito nella speranza di preservare le sue istituzioni principali, divenne sempre pi\u00f9 ostile mentre aumentavano le prove dell'uccisione di pazienti disabili nelle cliniche. Il cardinale di Monaco di Baviera Michael von Faulhaber scrisse una lettera privata al governo protestando contro l'applicazione del Programma T4. Il 26 giugno 1941 la Chiesa ruppe il silenzio preparando una lettera pastorale da parte dei vescovi tedeschi (riuniti a Fulda) che fu letta in tutte le chiese il 6 luglio 1941 e che incoraggi\u00f2 i cattolici ad aumentare la protesta contro il programma. La lettera dichiarava, tra l'altro:\nPoche settimane dopo la lettura della lettera pastorale, il 3 agosto 1941 il vescovo cattolico di M\u00fcnster in Vestfalia, Clemens August Graf von Galen denunci\u00f2 nel corso di un sermone il programma T4 e ne invi\u00f2 il testo a Hitler chiamando \u00abil F\u00fchrer a difendere il popolo contro la Gestapo\u00bb. Alcuni passaggi del testo:\nIl sermone di von Galen estendeva il suo attacco anche alla persecuzione nazista a danno degli ordini religiosi e all'esproprio e alla chiusura delle istituzioni cattoliche. Egli attribu\u00ec i pesanti bombardamenti alleati delle citt\u00e0 della Vestfalia alla volont\u00e0 di Dio di punire la Germania che aveva infranto le leggi divine. Le dichiarazioni di von Galen non vennero riprese dalla stampa, completamente asservita al Regime, ma ebbero ampia diffusione attraverso volantini stampati clandestinamente e distribuiti alla popolazione. La \"Royal Air Force\" britannica giunse a lanciare volantini con la copia del sermone sulle truppe tedesche. Lo storico Robert Lifton dice: \u00abIl sermone ebbe probabilmente un impatto molto maggiore di quello di ogni altra presa di posizione nel consolidare un sentimento avverso al programma di \"eutanasia\" [..]\u00bb.\nLe autorit\u00e0 nazionalsocialiste locali richiesero l'arresto (Martin Bormann, segretario del F\u00fchrer, arriv\u00f2 a chiederne l'uccisione) di von Galen, ma Hitler fu convinto da Goebbels a soprassedere temporaneamente per motivi di opportunit\u00e0 politica e prefer\u00ec rimandare al termine del conflitto la \u00abresa dei conti\u00bb con il Vescovo. Goebbels temeva che l'arresto di von Galen avrebbe potuto influire sulle prestazioni dei soldati di fede cattolica impegnati in quel periodo nella prima fase dell'invasione dell'Unione Sovietica e, probabilmente, anche una possibile sollevazione popolare in Vestfalia, gi\u00e0 duramente provata dai bombardamenti.\nNel mese di agosto la protesta contro il Programma T4 dilag\u00f2 in Baviera. Gitta Sereny riporta che Hitler stesso fu affrontato da una folla in rivolta nei pressi di Hof; fu l'unica volta che fu pubblicamente criticato nel corso dei dodici anni di dominio incontrastato. Nonostante la collera che mostr\u00f2 in privato, Hitler non poteva aprire un contrasto con la Chiesa nel momento in cui la Germania era impegnata in un'importante lotta militare su due fronti.\nMa l\"Aktion T4\" non si ferm\u00f2 mai completamente: nonostante la sospensione ufficiale, l'uccisione dei disabili (adulti e bambini) prosegu\u00ec, seppur in maniera meno sistematica, fino al termine del conflitto. Le uccisioni proseguirono su iniziativa dei singoli medici e delle autorit\u00e0 locali, attraverso iniezioni letali e morte sopraggiunta per fame e sete. \nNote.\nPer gli estremi completi delle opere citate vedi alla sezione \"Bibliografia\"."}
{"id": "300403", "revid": "287204", "url": "https://it.wikipedia.org/wiki?curid=300403", "title": "Ford Model C", "text": "La Model C era un'autovettura prodotta dalla Casa automobilistica statunitense Ford in due momenti diversi. Abbiamo quindi:"}
{"id": "300405", "revid": "1305772", "url": "https://it.wikipedia.org/wiki?curid=300405", "title": "Triple DES", "text": "In crittografia, il Triple DES (DES triplo) \u00e8 un cifrario a blocchi basato sulla ripetizione del Data Encryption Standard (DES) per tre volte.\nAlgoritmo.\nQuando si scopr\u00ec che la chiave a 56 bit del DES non era abbastanza lunga da garantire la sicurezza contro attacchi a forza bruta, il TDES fu scelto come modo semplice per aumentare la lunghezza della chiave senza bisogno di cambiare algoritmo. L'uso di tre passaggi \u00e8 essenziale per prevenire attacchi di tipo meet-in-the-middle che funzionano contro la doppia crittazione DES. Si noti che il DES non \u00e8 un gruppo; se lo fosse, il TDES sarebbe equivalente al singolo DES, e non sarebbe pi\u00f9 sicuro.\nSequenza di operazioni.\nLa pi\u00f9 semplice variante del TDES opera come segue: formula_1, dove formula_2 \u00e8 il blocco di messaggio da cifrare e formula_3, formula_4, e formula_5 sono le chiavi DES. Questa variante \u00e8 comunemente conosciuta come EEE perch\u00e9 tutte e tre le operazioni DES criptano (\"(E)ncription\"). Per semplificare l'interoperabilit\u00e0 tra il DES e il TDES il passaggio centrale \u00e8 usualmente rimpiazzato con una decriptazione (modo EDE): formula_6 e quindi una singola criptazione DES con la chiave formula_7 pu\u00f2 essere rappresentata come TDES-EDE con formula_8. La scelta della decriptazione per il passaggio centrale non influisce sulla sicurezza dell'algoritmo.\nNumero di chiavi.\nSiccome TDES utilizza tre passaggi di criptazione permette l'utilizzo di una, due o tre chiavi di criptazione. Il numero di chiavi adottate \u00e8 indicato alla fine della notazione di ordine di esecuzione (es. DES-EEE1, DES-EEE2, DES-EEE3). L'utilizzo di un'unica chiave \u00e8 il modo meno sicuro di implementare l'algoritmo in particolare se si utilizza la sequenza criptazione-decriptazione-criptazione (DES-EDE1) che, in realt\u00e0, si riduce ad un singolo ordine di criptazione perch\u00e9 i primi due passaggi si elidono a vicenda. L'utilizzo di tre chiavi differenti garantisce la migliore protezione come in DES-EEE3 e DES-EDE3.\nSicurezza.\nIn generale TDES con tre differenti chiavi (3TDES) ha una lunghezza della chiave di 168 bit: tre chiavi des da 56 bit ciascuna (con i bit di parit\u00e0 si arriva a una lunghezza di 192 bit), ma la sicurezza garantita \u00e8 di soli 112 bit.\nUna variante, chiamata TDES a due chiavi (2-key TDES) usa k1 = k3, riducendo cos\u00ec la lunghezza della chiave a 112 bit e la lunghezza effettiva a 128 bit. Tuttavia, questa modalit\u00e0 \u00e8 suscettibile a certi attacchi con testo in chiaro scelto o testo in chiaro noto e quindi si \u00e8 ufficialmente deciso che abbia solo 80 bit di sicurezza.\nIl miglior attacco conosciuto alla criptazione TDES con tre chiavi distinte richiede circa 232 parole conosciute, 2113 passi, 290 cifrature DES singole, e 288 memoria (l'articolo presenta altri confronti tra tempo e memoria). Questo non \u00e8 attualmente fattibile. Se l'attaccante cerca di scoprire una qualunque delle molte chiavi crittografiche, c'\u00e8 un attacco efficace in termini di memoria, che permette di scoprire una delle 228 chiavi, dando una quantit\u00e0 di parole da scegliere per chiave attorno alle 284 operazioni di cifrature. Questo attacco \u00e8 altamente parallelizzabile e potrebbe situarsi in un orizzonte di praticabilit\u00e0, ammessa la disponibilit\u00e0 di budget di milioni di dollari e la disponibilit\u00e0 di anni di tempo per portare a termine l'attacco, sebbene le circostanze per il quale questo sarebbe utile sono limitate.\nUtilizzo.\nIl TDES, praticamente in disuso, ora \u00e8 rimpiazzato dal suo successore naturale, AES.\nPer implementazione, il DES ed anche il TDES, soffrono di una bassa prestazione software; sui processori moderni, l'AES tende ad essere circa sei volte pi\u00f9 veloce. Il TDES era adatto a implementazioni hardware su vari sistemi di cifratura ormai superati dall'efficienza e dalla scalabilit\u00e0 dell'AES che non richiede hardware dedicato."}
{"id": "300411", "revid": "287204", "url": "https://it.wikipedia.org/wiki?curid=300411", "title": "Chirone (astronomia)", "text": "Chirone fu il nome attribuito nel 1861 da Hermann Goldschmidt ad un presunto satellite naturale di Saturno da lui identificato; in realt\u00e0 ricerche successive portarono alla conclusione che questo corpo celeste non \u00e8 mai esistito.\nGoldschmidt annunci\u00f2 la scoperta del nono satellite di Saturno nell'aprile 1861; la sua orbita doveva essere compresa fra quelle di Titano ed Iperione. La scoperta non fu tuttavia mai confermata, e nessuno fu mai pi\u00f9 in grado di osservare Chirone.\nCuriosamente, nel 1905 William Henry Pickering, gi\u00e0 scopritore del nono satellite ufficiale di Saturno (Febe), annunci\u00f2 la scoperta di un decimo satellite, Temi, anch'esso dotato di un'orbita compresa fra quelle di Titano ed Iperione. Come Chirone, Temi non fu mai pi\u00f9 individuato.\nIl nome di Chirone \u00e8 stato anche attribuito ad una cometa (inizialmente identificata come asteroide), 2060 Chirone, scoperta nel 1977."}
{"id": "300413", "revid": "1543377", "url": "https://it.wikipedia.org/wiki?curid=300413", "title": "Ford Model F", "text": "La Ford Model F \u00e8 una vettura prodotta dalla Ford Motor Company.\nProfilo.\nLa vettura venne pensata come uno sviluppo pi\u00f9 grande e lussuoso della Model A e della Model C. La carrozzeria era del tipo \"Torpedo\", un tipo di carrozzeria aperta con un massimo di tre file di sedili allora molto in voga, a quattro posti. La produzione inizi\u00f2 nel 1905 e termin\u00f2 l'anno successivo dopo che ne erano stati prodotti circa 1.000 esemplari.\nLa vettura costava circa 2.000 dollari USA (1905). Pesava 635 kg (1.400 lb). Il motore era un due cilindri a cilindri contrapposti. La cilindrata era poco superiore ai 2 litri e la potenza era di 12 HP (circa 11,8 CV). Il cambio era a due rapporti.\nCon il modello F termin\u00f2 anche l'abitudine della Ford di numerare i telai in successione tra i vari modelli; l'inizio fu con la Model A i cui telai riportavano i numeri da 1 a 870, seguiti poi dai Model C e Model AC fino al numero 2570 e da quelli della Model F che iniziavano dal 2575."}
{"id": "300414", "revid": "1305772", "url": "https://it.wikipedia.org/wiki?curid=300414", "title": "Lena", "text": ""}
{"id": "300417", "revid": "125225600", "url": "https://it.wikipedia.org/wiki?curid=300417", "title": "Endometriosi", "text": "L'endometriosi (; suffisso , \"-osis\", condizione morbosa) \u00e8 una malattia cronica a eziopatogenesi multifattoriale, ancora non completamente chiarita. Colpisce le donne, pi\u00f9 frequentemente in et\u00e0 fertile. \u00c8 una malattia ginecologica causata dalla presenza anomala (ectopia), ovvero dall'impianto di cellule endometriali (l'endometrio, il tessuto che riveste la parete interna dell'utero) normalmente presenti nella cavit\u00e0 uterina, in organi diversi dall'utero, principalmente ovaie, tube, peritoneo, vagina, intestino. Ne soffrono, solo in Italia, almeno tre milioni di donne. L'endometriosi \u00e8 una patologia che coinvolge globalmente la salute della donna, con conseguenti effetti psicofisici, spesso marcatamente debilitanti.\nCome avviene nell'endometrio normale, le aree interessate dall'endometriosi sono sensibili ai livelli plasmatici di estrogeno e di progesterone, pertanto esse sanguinano durante il ciclo mestruale, provocando frequentemente infiammazione, cicatrici e aderenze. Poich\u00e9 i livelli di estrogeni si riducono drasticamente dopo i 50 anni, il problema clinico dell'endometriosi si presenta soprattutto prima della menopausa.\nI sintomi principali sono infertilit\u00e0, astenia e dolore pelvico cronico, ciascuno dei quali si osserva in circa il 50% dei casi, ma la frequenza pu\u00f2 salire al 70% durante le mestruazioni. \u00c8 comune anche il dolore durante i rapporti sessuali, mentre si manifestano con minor frequenza sintomi urinari o intestinali. Circa il 25% delle donne risulta comunque asintomatica. L'endometriosi pu\u00f2 comportare effetti sia sociali, sia psicologici.\nLa causa non \u00e8 del tutto chiara, per cui sono state proposte diverse teorie al riguardo. Tra i fattori di rischio vi \u00e8 la presenza di casi nella storia familiare. La diagnosi viene solitamente sospettata sulla base dei sintomi, mentre l'accertamento diagnostico si avvale dei risultati ottenuti tramite le tecniche di imaging biomedico e soprattutto della biopsia, che \u00e8 l'unico metodo che ne d\u00e0 certezza. La diagnosi differenziale considera altre condizioni con sintomi simili, come la malattia infiammatoria pelvica, la sindrome dell'intestino irritabile, la cistite interstiziale e la fibromialgia.\nProve sperimentali suggeriscono che l'uso di contraccettivi orali possa ridurre il rischio di endometriosi, cos\u00ec come il regolare esercizio fisico e la limitazione di bevande alcoliche. Non esiste una cura farmacologica risolutiva, ma sono possibili alcuni trattamenti per i sintomi, come l'assunzione di farmaci antidolorifici (preferibilmente FANS) o i trattamenti ormonali. Pu\u00f2 anche essere utile assumere il componente attivo della pillola anticoncezionale o utilizzare un dispositivo intrauterino con progestinico. Nei casi refrattari alla terapia farmacologica pu\u00f2 essere necessaria la rimozione chirurgica del tessuto ectopico. L'agonista dell'ormone di rilascio delle gonadotropine pu\u00f2 migliorare la probabilit\u00e0 di concepimento nelle donne con difficolt\u00e0.\nSecondo un'ampia indagine epidemiologica, nel 2015 l'endometriosi ha interessato milioni di donne, mentre altre fonti stimano che circa il 6-10% della popolazione femminile ne sia colpita. Pi\u00f9 comune tra le trentenni e le quarantenni, pu\u00f2 comunque incominciare a presentarsi anche nelle ragazze a partire dagli otto anni. Pochi casi portano al decesso.\nFu riconosciuta come malattia a s\u00e9 stante, differenziandola dall'adenomiosi, solo a partire dal 1920.\nStoria.\nL'endometriosi venne scoperta per la prima volta al microscopio da Karl von Rokitansky nel 1860, ma il termine 'endometriosi' risale a un articolo pubblicato da Sampson nel 1925. Tuttavia la condizione si ritrova in testi medici risalenti a pi\u00f9 di 4000 anni fa.\nIl \"Corpus Hippocraticum\" del IV secolo a.C. descrive alcuni sintomi simili a quelli riscontrabili nell'endometriosi, tra cui ulcerazioni uterine, aderenze e infertilit\u00e0. I medici ippocratici ritenevano che ritardare la gravidanza avrebbe potuto scatenare le malattie dell'utero responsabili di questi sintomi, tanto che le donne con dismenorrea venivano incoraggiate a sposarsi e avere figli in giovane et\u00e0. Il fatto che gli ippocratici raccomandassero cambiamenti nelle pratiche matrimoniali a causa di una malattia simile all'endometriosi dimostra che questa condizione fosse molto probabilmente comune, con tassi superiori alla prevalenza del 5-15% spesso citata oggi.\nStoricamente, le donne che accusavano sintomi di endometriosi venivano curate con l'applicazione di sanguisughe, camicia di forza, salassi, oppure ricorrendo a mutilazioni genitali, alla gravidanza (come forma di trattamento), appendendole a testa in gi\u00f9 o sottoponendole a un intervento chirurgico; in alcuni casi, venivano persino uccise per via di un presunto possesso demoniaco. Sebbene 2\u00a0500 anni fa i medici ippocratici avessero riconosciuto e trattato il dolore pelvico cronico come una vera malattia organica, nel corso del Medioevo si torn\u00f2 a colpevolizzare le donne, ritenendole pazze, immorali, affette da dolore immaginario o avvezze a una cattiva condotta. I sintomi del dolore pelvico cronico inspiegabile erano spesso attribuiti a follia immaginaria, a debolezza femminile, a promiscuit\u00e0 o isteria.\nL'idea che il dolore pelvico cronico fosse correlato a una malattia mentale influenz\u00f2 l'atteggiamento moderno nei confronti delle donne affette da tale condizione, causando ritardi nella corretta diagnosi e indifferenza nei confronti della sofferenza delle pazienti vissute durante il XX secolo.\nLe evidenze che questo disturbo fu in passato cos\u00ec comune non contrastano le teorie moderne che suggeriscono una correlazione tra l'endometriosi e le diossine o i policlorobifenili.\nEpidemiologia.\nNon \u00e8 facile determinare dati epidemiologici precisi riguardo all'endometriosi, perch\u00e9 questi si basano essenzialmente sui riscontri chirurgici e istologici. Di conseguenza, la sempre maggiore disponibilit\u00e0 della video-laparoscopia per l'indagine pelvica ha comportato un sensibile aumento delle diagnosi, specie per i casi relativi a lesioni minime o lievi.\nAd esempio, nello studio laparoscopio ENDO su una popolazione di 495 donne selezionate per questa procedura, l'incidenza della patologia \u00e8 stata del 41%, mentre nelle donne non selezionate, in cui la diagnosi \u00e8 stata del tutto casuale, l'incidenza si \u00e8 aggirata intorno all'11% Si stima che, nel 2015, vi fossero in tutto il mondo 10,8 milioni di donne colpite dall'endometriosi. Altre fonti stimano che circa il 6-10% delle donne fossero interessate dalla condizione, con una prevalenza di circa il 10% nella popolazione generale, dello 0,5-5% nelle donne fertili e del 25-40% in quelle infertili. Si stima che in Italia le donne affette da endometriosi siano circa tre milioni. In Friuli Venezia Giulia, dal 2011 al 2013, tra i 15 e i 50 anni, l'incidenza di endometriosi \u00e8 stata di circa lo 0,14%/anno. In USA si ritiene che possa colpire oltre l'11% delle donne tra i 15 e i 44 anni. Si ritiene che dal 30% al 40% dei casi di infertilit\u00e0 femminile sia dovuto a endometriosi.\n\u00c8 principalmente una malattia che si riscontra negli anni riproduttivi. In ogni caso, pu\u00f2 interessare qualsiasi donna, di et\u00e0 che va dal pre menarca alla post menopausa, indipendentemente dalla razza o dall'etnia o dal fatto che abbiano o meno avuto figli. Casi di endometriosi si sono infatti verificati nelle donne in postmenopausa, e, sia pur raramente, le ragazze possono avere sintomi di endometriosi prima ancora che raggiungano il menarca. Tuttavia l'endometriosi risulta pi\u00f9 comune tra le trentenni e le quarantenni; anche se pu\u00f2 riscontrarsi nelle ragazze gi\u00e0 dagli 8 anni.\nTra i fattori di rischio vi \u00e8 da annoverare una parentela di primo grado con una donna affetta dalla condizione e un basso indice di massa corporea. Le donne con cicli mestruali corti, regolari, con flussi abbondanti e prolungati hanno una probabilit\u00e0 maggiore di sviluppare endometriosi. Non aver mai partorito o aver sperimentato lunghi periodi senza sviluppare una gravidanza, sono situazioni che sono state correlate positivamente con la condizione. Sono stati effettuati diversi studi per valutare una possibile correlazione tra l'utilizzo di metodi contraccettivi e lo sviluppo della malattia, tuttavia le molte distorsioni statistiche, tra cui il fatto che spesso i farmaci su base ormonale vengono prescritti proprio per trattare i sintomi della malattia come la dismenorrea, hanno reso i risultati inconcludenti. In passato si \u00e8 pure ipotizzato che la condizione affliggesse maggiormente le donne benestanti appartenenti a un contesto di elevato livello socio culturale, tuttavia \u00e8 pi\u00f9 probabile che ci\u00f2 sia dovuto al fatto che tali donne siano tendenzialmente pi\u00f9 attente al loro stato di salute e quindi con maggior probabilit\u00e0 di vedersi diagnosticata una endometriosi relativamente lieve.\nSi stima che il tasso di recidiva dell'endometriosi possa attestarsi, negli adulti, tra il 40% e il 50% in un periodo di 5 anni. \u00c8 stato dimostrato che tale dato aumenti col passare del tempo dall'intervento chirurgico, ma non \u00e8 correlato allo stadio della malattia, al sito iniziale, al metodo chirurgico utilizzato o al trattamento post-chirurgico.\nEziologia.\nL'endometriosi \u00e8 una malattia cronica e complessa che consiste nell'anomala presenza di endometrio (il tessuto che riveste la parete interna dell'utero) in regioni anatomiche diverse da dove dovrebbe trovarsi e in particolare nelle ovaie, nelle tube, nel peritoneo, nella vagina, nell'intestino provocando una serie di segni e sintomi. La sua esatta eziologia non \u00e8 certa, nel corso del tempo sono state formulate diverse teorie, non necessariamente in contrasto tra loro, ma di cui nessuna in grado di spiegarla esaustivamente. Di conseguenza si ritiene che la causa sia multifattoriale e che implichi un'interazione tra diversi fattori.\nUna delle teorie pi\u00f9 antiche e accreditate \u00e8 quella dell'innesto (chiamata anche \"delle mestruazioni retrograde\") e venne proposta dal ginecologo John Sampson. Questa prevede che durante il flusso mestruale piccole parti di tessuto endometriale si muoverebbero in senso inverso nelle tube per poi impiantarsi nell'addome o comunque al di fuori della cavit\u00e0 uterina, aderendo al peritoneo (il rivestimento della cavit\u00e0 addominale) da dove possono invadere il tessuto dando origine a una condizione di endometriosi. Questa teoria, comunque, non \u00e8 da sola in grado di spiegare tutti i casi di endometriosi, in quanto non spiega perch\u00e9 molte donne con ciclo mestruale retrogrado non presentano endometriosi, un fatto da attribuirsi probabilmente a ulteriori fattori come la genetica e le malattie autoimmuni. Inoltre, seppur raramente, l'endometriosi si \u00e8 riscontrata in individui che non hanno mai avuto le mestruazioni, come uomini, feti, e ragazze in et\u00e0 prepuberale. Inoltre sono stati riscontrati casi di endometriosi nel cervello e nei polmoni, situazioni non compatibili con i presupposti della teoria.\nUn'altra teoria che desta molto interesse \u00e8 quella che imputa l'endometriosi alla metaplasia celomatica delle cellule peritoneali. Le cellule celomatiche sono l'antenato comune sia della cellule endometriali sia peritoneali e possono quindi essere sottoposte a una trasformazione (metaplasia) da un tipo all'altro a seguito di un innesco, come l'infiammazione. Una delle prove a sostegno di questa teoria \u00e8 il verificarsi di endometriosi alla prostata negli uomini sottoposti a terapia estrogenica.\n\u00c8 stata inoltre dimostrata una teoria che associa l'endometriosi con la presenza dell'idrosalpinge. Infatti, \u00e8 stato dimostrato che le donne affette da endometriosi (nello specifico tubarica) nel 44% dei casi soffrono di idrosalpinge, o anche ematosalpinge.\nNonostante goda sempre di minor consenso, \u00e8 da annoverare anche la teoria metastatica, ovvero la diffusione di isole endometriali (sotto forma di microscopici frustuli di endometrio) per via linfatica o ematica. Tale ipotesi ha il vantaggio di spiegare le pur rare localizzazioni a distanza. Altre teorie proposte riguardano la possibilit\u00e0 che l'endometriosi possa derivare da cellule staminali provenienti dal midollo osseo, oppure che sia causata da tossine ambientali (ad esempio diossina, nichel, ...) o dallo stress ossidativo in quanto l'afflusso di ferro \u00e8 associato alla distruzione locale del mesotelio peritoneale che porta all'adesione delle cellule endometriali ectopiche. Si \u00e8 osservato che le donne affette da malattia di Graves, una malattia autoimmune caratterizzata da ipertiroidismo, gozzo, oftalmopatia e dermopatia, abbiano maggiori probabilit\u00e0 di soffrire di endometriosi, portando cos\u00ec sostegno alla possibilit\u00e0 che l'origine della malattia possa coinvolgere fattori autoimmuni.\nLocalizzazione.\nTra i diversi organi in cui l'endometriosi pu\u00f2 localizzarsi, i pi\u00f9 comuni sono le ovaie, le tube di Falloppio, i legamenti dell'utero e la sua superficie esterna. Pu\u00f2 essere riscontrata con minor frequenza nella vagina, nella cervice, nella vulva, nell'intestino, nella vescica o nel retto, mentre \u00e8 possibile (anche se assai raro) che possa comparire in altre parti del corpo come nei polmoni, nel cervello e sulla cute. L'endometriosi rettovaginale o intestinale rappresenta tra i 5% e il 12% dei casi e pu\u00f2 essere causa di un forte dolore conseguente ai movimenti intestinali.\nL'endometriosi pu\u00f2 diffondersi nella cervice e nella vagina o nei siti di un'incisione chirurgica addominale, una condizione nota come \"endometriosi della cicatrice\". Tra gli interventi che comportano un maggior rischio vi possono essere il taglio cesareo o una gravidanza ectopica, una salpingostomia post parto, una procedura di laparoscopia, l'amniocentesi, un'appendicectomia, una episiotomia, una isterectomia o un intervento per la risoluzione di un'ernia. Molto rara \u00e8 anche l'endometriosi diaframmatica e quasi sempre interessa l'emidiaframma destro, comportando un dolore ciclico della spalla destra appena prima e durante il ciclo mestruale.\nSegni e sintomi.\nNell'endometriosi, l'infertilit\u00e0 e il dolore sono due manifestazioni molto frequenti, anche se tra il 20% e i 25% delle donne colpite risultano asintomatiche indipendentemente dall'estensione del tessuto endometriale ectopico. Circa un terzo delle donne infertili \u00e8 colpita dall'endometriosi e tra le donne con endometriosi circa il 40% sono sterili.\nLa sensazione di dolore, che si manifesta nel 60% circa dei casi, presenta tratti assai caratteristici. Pu\u00f2 variare da lieve a molto grave, con crampi o dolori lancinanti localizzati su entrambi i lati del bacino, nella zona lombare e rettale, con irradiazione fino anche nelle gambe. Non vi \u00e8 una correlazione tra il livello di dolore e lo stadio o estensione dell'endometriosi, con alcune donne che sperimentano dolore lieve in condizioni di malattia grave e, viceversa, donne con sintomatologia dolorosa importante a fronte di una endometriosi di lieve entit\u00e0. La sintomatologia, infatti, viene influenzata dalla sede e dalla profondit\u00e0 degli impianti endometriali ectopici e non dallo stadio della malattia. Tipicamente, il dolore pi\u00f9 intenso si riscontra nel corso delle mestruazioni, incominciando anche una settimana prima del ciclo mestruale e permanendo fino a una settimana dopo; in alcuni casi, tuttavia, \u00e8 costante. Sebbene possa essere frequente che le donne accusino crampi durante le mestruazioni, i soggetti con endometriosi descrivono il dolore come molto pi\u00f9 grave del solito, tanto che in alcuni casi pu\u00f2 arrivare a essere debilitante e a comportare uno \"stress\" emotivo.\nIl dolore pu\u00f2 essere accompagnato da altri sintomi come: dismenorrea secondaria (crampi dolorosi durante il periodo mestruale), dispareunia (dolore durante il rapporto sessuale) soprattutto nelle donne con una profonda infiltrazione di endometrio ectopico dei legamenti utero-sacrali, disuria (urgenza urinaria e occasionalmente svuotamento doloroso della vescica), \"mittelschmerz\" (dolore associato all'ovulazione), dolore durante l'attivit\u00e0 fisica.\nAltri sintomi.\nAltri sintomi che possono manifestarsi, singolarmente o in concomitanza tra loro, includono diarrea o stitichezza, spesso con dischezia, affaticamento cronico, nausea e vomito, cefalea, irregolarit\u00e0 nel ciclo mestruale, menorragia (mestruazione abbondante), metrorragia (perdita di sangue al di fuori della mestruazione) e ipoglicemia.\nTalvolta l'endometriosi \u00e8 riscontrabile anche in sede intestinale e vescicale, sui legamenti utero-sacrali, nel setto retto vaginale, nelle tube. Nel caso di endometriosi vescicale, i sintomi sono quelli tipici di infiammazione e cistite o anche di incontinenza senza che risultino infezioni batteriche o virali a carico della vescica. La loro ricorrenza ciclica \u00e8 un elemento determinante per distinguerne le cause. Sintomi pi\u00f9 rari che si presentano in modo \"catameniale\" (cio\u00e8, in corrispondenza delle mestruazioni) includono epistassi (quando vi \u00e8 un coinvolgimento polmonare), ematuria, ematochezia e sanguinamenti dall'ombelico. Ancora pi\u00f9 raramente vi possono essere degli impianti endometriosici nel cervello che possono causare convulsioni in occasione delle mestruazioni. Talvolta lesioni o aderenze possono portare a una occlusione intestinale parziale o completa.\nUn caso particolare pu\u00f2 essere rappresentato dalla presenza di tessuto ectopico a livello polmonare e pleurico. In questo caso, l'endometriosi pu\u00f2 causare emottisi e pneumotorace catameniale, dovuto al danno causato alla pleura viscerale dal tessuto endometriosico e dall'occlusione bronchiale a cui esso pu\u00f2 dare origine, che determina l'aumento della pressione alveolare nei distretti a valle ed eventualmente la formazione di bolle, con rischio di rottura e pneumotorace.\nEsiste una correlazione tra endometriosi e alcuni tipi di tumore, in particolare alcuni tipi di carcinoma dell'ovaio, linfoma non Hodgkin e tumore al cervello. L'endometriosi non \u00e8 correlata al tumore dell'endometrio.\nPatogenesi del dolore.\nSpesso \u00e8 difficile determinare una singola causa del dolore pelvico conseguente all'endometriosi; \u00e8 pi\u00f9 probabile che esso sia da attribuire a diversi fattori che coinvolgono sia meccanismi locali neuroendocrini, sia cause meccaniche, sia l'elaborazione del dolore da parte del sistema nervoso centrale. Tra le varie cause proposte vi \u00e8 la possibilit\u00e0 che le lesioni, reagendo alla stimolazione ormonale, possano \"sanguinare\" al momento delle mestruazioni. Il sangue, se non viene eliminato velocemente, si accumula localmente provocando gonfiore. Questo innesca una risposta infiammatoria con attivazione di citochine, che si traduce in dolore. Un'ulteriore origine del dolore \u00e8 la dislocazione d'organo che deriva dalla formazione di aderenze che legano insieme gli organi interni, come le ovaie, l'utero, il peritoneo, la vescica. Il dolore innescato in questo modo pu\u00f2 durare costantemente, non solo durante i periodi mestruali. Altre possibili cause individuate sono: l'azione meccanica del tessuto endometriale, le anomalie nella sintesi dei neuropeptidi dedicati alla modulazione del dolore e alcuni disturbi emotivi. \u00c8 stato inoltre dimostrato che le lesioni endometriosiche possano sviluppare una propria innervazione, creando un'interazione diretta e bidirezionale tra le lesioni e il sistema nervoso centrale che comporta una percezione del dolore differente da donna a donna. Si ritiene che le fibre nervose e i vasi sanguigni si formino mediante un processo noto come neuroangiogenesi.\nPatogenesi dell'infertilit\u00e0.\nLa patogenesi della sterilit\u00e0 dipende dallo stadio della malattia. Nei casi lievi e moderati, si ipotizza che ci\u00f2 sia secondario a una risposta infiammatoria che altera diversi aspetti legati al concepimento. Alcuni studi hanno suggerito che la presenza di tessuto endometriale fuori sede provochi una produzione eccessiva di prostaglandina F2\u03b1 all'interno del peritoneo, a sua volta causa di alterazione della motilit\u00e0 tubarica, mancata ovulazione e distruzione del corpo luteo. Anche la presenza nel liquido peritoneale di molti macrofagi attivati \u00e8 stata correlata con l'infertilit\u00e0. \u00c8 stato infatti suggerito che essi potrebbero essere responsabili della fagocitosi degli spermatozoi oltre che della sintesi di fattori di crescita e interleuchina 1 che innescherebbero una reazione immunitaria a cascata; ci\u00f2 comporterebbe il richiamo di fibroblasti, con conseguente instaurarsi di aderenze che renderebbero l'ambiente non idoneo per la fecondazione dell'ovocita. Le forme pi\u00f9 gravi comportano la distorsione dell'anatomia pelvica e in particolare alterazioni dei rapporti anatomici delle tube di Falloppio, nonch\u00e9 la presenza di estese aderenze localizzate nella pelvi che contribuiscono a compromettere la capacit\u00e0 di concepimento.\nDiagnosi.\nVi sono molte metodiche utilizzabili per la formulazione di una diagnosi di endometriosi, sia invasive sia no. Il punto di partenza, solitamente, \u00e8 un'anamnesi completa seguita da un accurato esame obiettivo ginecologico e rettale in cui ricercare reperti tipici. L'esame del sangue pu\u00f2 essere utile per identificare specifici biomarcatori. Tra le tecniche di imaging biomedico, una radiografia (con o senza mezzo di contrasto al bario) e la tomografia computerizzata (TC) non si sono dimostrate utili poich\u00e9 non sufficientemente sensibili, tuttavia possono essere utilizzate per lo studio di alcune complicanze. La risonanza magnetica pu\u00f2 dare ottimi risultati nell'individuare le lesioni pi\u00f9 profonde, mentre l'ecografia permette di rilevare gli impianti pi\u00f9 piccoli e constatare una retroversione uterina fissa conseguente ad aderenze che vincolano l'utero alla pelvi.\nTalvolta \u00e8 necessaria l'esecuzione di una indagine esplorativa tramite video laparoscopia, una procedura che permette di formulare una diagnosi certa ma che consta in un intervento invasivo da effettuarsi in anestesia generale. Oltre che per la diagnosi, questo esame \u00e8 importante anche per determinare la stadiazione della malattia e trattarla terapeuticamente (asportazione del tessuto, vacuolizzazione e lisi delle aderenze), ripristinando la normale anatomia della pelvi femminili. L'esame istologico dopo biopsia tissutale \u00e8 in grado confermare la diagnosi.\nEsame obiettivo.\nMolto spesso le pazienti con endometriosi non presentano alcun riscontro fisico correlabile alla condizione. Tuttavia, un esame obiettivo ginecologico approfondito pu\u00f2 essere utile per riscontrare reperti che suggeriscano la presenza di endometriosi, anche se ci\u00f2 non \u00e8 sufficiente per formulare una diagnosi. Nel corso della visita deve essere esaminato accuratamente, tramite l'utilizzo dello \"speculum\", il fornice vaginale posteriore e la zona retrocervicale, in cui in caso di malattia si possono riscontrare masse nodulari tenere infiltranti la tonaca muscolare e, occasionalmente, noduli bluastri e creste di colore rosso.\nDovrebbe essere inoltre effettuato un esame pelvico completo in modalit\u00e0 vagino-rettale combinata, con cui valutare la zona retto-vaginale, la parete rettale anteriore, il cavo del Douglas e le gonadi. Qui si possono apprezzare, alla palpazione, noduli infiltrativi non visibili all'ecografia che appaiono anelastici, nodulari e dolenti. La presenza di una retroversione uterina fissa insieme a un'obliterazione del cavo del Douglas pu\u00f2 far supporre la presenza di una endometriosi molto estesa. \u00c8 consigliabile procedere con l'esame obiettivo nel corso delle mestruazioni, affinch\u00e9 possa essere maggiormente sensibile. Un addome acuto pu\u00f2 essere riscontrato nel caso di rottura di un endometrioma ovarico.\nBiomarcatori.\nAl 2010, tutti i biomarcatori proposti per la diagnosi dell'endometriosi non presentavano un uso clinico sufficientemente chiaro, anche se alcuni sembravano essere promettenti. L'unico biomarcatore utilizzato costantemente a partire dagli anni 1990 \u00e8 il CA-125. Una revisione del 2016 ha rilevato che nelle donne che presentano sintomi di endometriosi e a cui \u00e8 stato escluso un tumore dell'ovaio, un CA-125 positivo possa essere un dato in grado di confermare la diagnosi. Tuttavia, la sua affidabilit\u00e0 per l'esclusione dell'endometriosi \u00e8 bassa. I livelli di CA-125 sembrano diminuire durante il trattamento della condizione, ma non hanno mostrato una correlazione con la risposta della malattia alle cure.\nUn'altra revisione nel 2011 ha identificato sulla biopsia diversi biomarcatori possibili, compresi i reperti di piccole fibre nervose sensoriali o la subunit\u00e0 dell'integrina \u03b23 espressa in modo errato. \u00c8 stato ipotizzato che, in futuro, uno strumento diagnostico per l'endometriosi possa consistere in un gruppo di diversi biomarcatori specifici e sensibili, comprese le concentrazioni di sostanze e la predisposizione genetica.\nEcografia.\nL'ecografia pelvica \u00e8 in grado di identificare grandi cisti endometriosiche (chiamate endometriomi), tuttavia quelle di dimensioni pi\u00f9 piccole possono essere difficili da osservare.\nL'ecografia vaginale ha un valore clinico nella diagnosi di endometrioma e viene eseguita anche prima di un intervento chirurgico per l'endometriosi profonda, al fine di consentire l'identificazione della diffusione della malattia nelle donne con sospetto clinico accertato di endometriosi. L'ecografia vaginale \u00e8 una metodica economica, facilmente accessibile, non presenta controindicazioni e non richiede alcuna preparazione. In ogni caso, i professionisti sanitari che effettuano gli esami mediante ultrasuoni devono aver maturato una certa esperienza. Estendendo la valutazione dell'esame ecografico alle zone pelviche posteriore e anteriore, chi esegue l'esame \u00e8 in grado di valutare la mobilit\u00e0 strutturale e cercare i noduli endometriosici infiltranti profondi, rilevando la dimensione, la posizione e, se possibile, la distanza dall'ano. Un miglioramento nel rilevamento ecografico dell'endometriosi infiltrante profonda non solo ridurr\u00e0 il numero di laparoscopie diagnostiche, ma sar\u00e0 in grado di guidare verso i pi\u00f9 corretti trattamenti e consentir\u00e0 un apprezzabile miglioramento della qualit\u00e0 della vita.\nRisonanza magnetica.\nIl ricorso alla risonanza magnetica (RM) \u00e8 un'altra metodica per rilevare lesioni in modo non invasivo. Tuttavia il suo impiego non \u00e8 diffusissimo a causa del suo costo elevato e della sua scarsa disponibilit\u00e0, nonostante sia in grado di rilevare lesioni profonde e di dimensioni relativamente piccole (di solito &gt; 1 cm). La visibilit\u00e0 di innesti endometriosici alla RM dipende dalla concentrazione in essi di ferro e proteine, prodotti della degradazione degli eritrociti. Nelle immagini ottenute, la maggior parte di questi innesti appare come delle grosse masse cistiche iperintense nelle sequenze pesate in T1 e ipointense in quelle in T2. La risonanza magnetica \u00e8 una metodica diagnostica che vanta una sensibilit\u00e0 del 90-92% e una specificit\u00e0 del 91-98% e pertanto risulta molto utile per distinguere gli innesti endometriosici da altre masse con maggior accuratezza rispetto all'ecografia.\nLa risonanza magnetica fornisce scarsi risultati nella ricerca di impianti superficiali, come nel caso di impianti peritoneali, e quindi da sola non pu\u00f2 essere sufficiente per escludere completamente la presenza della condizione. Talvolta possono riscontrarsi falsi positivi nelle neoplasie cistiche o nelle citi funzionali. Occasionalmente, nelle pazienti con endometriosi, \u00e8 possibile riscontrare una dilatazione delle tube di Falloppio che alla risonanza magnetica appare come un'intensit\u00e0 elevata di segnale nelle sequenze T1 dovuto alla presenza di fluido sanguinante.\nEssendo la risonanza magnetica una procedura di imaging biomedico molto lunga da eseguire ed estremamente sensibile ai movimenti del corpo, spesso \u00e8 necessario assumere dei farmaci antiperistaltici come preparazione all'esame al fine di ottenere immagini di sufficiente qualit\u00e0.\nVideo-laparoscopia.\nLa video-laparoscopia, una procedura chirurgica in cui una fotocamera viene utilizzata per osservare l'interno della cavit\u00e0 addominale, \u00e8 l'unico metodo per diagnosticare con sicurezza l'entit\u00e0 e la gravit\u00e0 dell'endometriosi. Se le escrescenze (lesioni) non sono visibili, pu\u00f2 essere eseguita una biopsia per formulare la diagnosi. Oltre che per la diagnosi, l'intervento laparoscopico consente nello stesso momento anche il trattamento chirurgico.\nDurante una procedura laparoscopica, le lesioni possono apparire blu scure, nere, rosse, bianche, gialle, marrone o non pigmentate. Le lesioni variano di dimensioni. Alcune lesioni presenti all'interno delle pareti pelviche potrebbero non essere visibili, poich\u00e9 il normale peritoneo delle donne infertili rivela l'endometriosi tramite biopsia nel 6-13% dei casi. L'endometriosi precoce si verifica tipicamente sulle superfici degli organi nelle aree pelviche e intra-addominali. Gli operatori sanitari possono chiamare le aree di endometriosi con nomi diversi, come protesi, lesioni o noduli. Ovaie pi\u00f9 grandi possono essere viste all'interno delle ovaie come endometriomi o \"cisti di cioccolato\", perch\u00e9 contengono uno spesso liquido brunastro, per lo pi\u00f9 sangue vecchio.\nFrequentemente, durante una procedura di laparoscopia diagnostica, non si riscontrano lesioni in donne con dolore pelvico cronico, un sintomo comune ad altri disturbi tra cui adenomiosi, aderenze pelviche, malattia infiammatoria pelvica, anomalie congenite del tratto riproduttivo e masse ovariche o tubariche.\nIstopatologia.\nLe tipiche lesioni endometriosiche mostrano caratteristiche istopatologiche simili all'endometrio, vale a dire la presenza di stroma endometriale, epitelio endometriale e ghiandole che rispondono agli stimoli ormonali; perch\u00e9 possa essere formulata una diagnosi istologica \u00e8 necessaria la presenza di tutti questi elementi. Le lesioni pi\u00f9 vecchie potrebbero non mostrare ghiandole ma residui di emosiderina conseguente alla fagocitosi dei globuli rossi da parte dei fagociti e dalla degradazione dell'emoglobina successiva a sanguinamenti locali. A un'analisi macroscopica si possono riscontrare diversi tipi di lesioni, come ridotti impianti peritoneali e la presenza di una sindrome della \"pelvi congelata\" simile a un quadro neoplastico.\nTra le cisti endometriosiche, quella \"di cioccolato\" \u00e8 la pi\u00f9 frequente che si possa riscontrare ed \u00e8 caratterizzata da una parete formata da fibroblasti, da tessuto stromale da alcune zone di epitelio endometriale diffuse. Inoltre, in caso di rottura, vi sar\u00e0 una fuoriuscita di liquido denso marroncino dall'interno ricco di globuli rossi degradati e macrofagi con elevati livelli di emosiderina, formatosi di conseguenza alle frequenti emorragie. Le grandi cisti (da alcuni millimentri a 10-12 centimetri) spesso sono accompagnate da consistenti aderenze.\nIl ricorso all'immunoistochimica \u00e8 apparso utile nella formulazione della diagnosi di endometriosi in quanto le cellule stromali presentano un particolare antigene di superficie, il CD10, consentendo cos\u00ec al patologo di esaminare direttamente un'area di colorazione e quindi confermare la presenza di cellule stromali e, talvolta, di tessuto ghiandolare che possono non essere visti nella colorazione con ematossilina eosina di routine.\nStadiazione.\nAl 2019, il metodo pi\u00f9 utilizzato per la stadiazione dell'endometriosi \u00e8 la classificazione proposta dall\"'American Society of Reproductive Medicine\", nella versione rivista nel 1997. Tale metodo \u00e8 costituito da un complesso sistema di punteggi che valuta le lesioni e le aderenze negli organi pelvici. Si tratta di una classificazione chirurgica: le classi I e II riguardano lesioni superficiali; le classi III e IV sono considerate gravi, includendo endometriosi cistica e con aderenze. \u00c8 importante notare che la stadiazione valuta solo la malattia fisica, non il livello dei sintomi come il dolore o infertilit\u00e0. Una persona con endometriosi allo stadio I pu\u00f2, dunque, presentare una malattia di tipo lieve ma un dolore severo, allo stesso tempo una condizione allo stadio IV pu\u00f2 manifestarsi con una sintomatologia dolorosa lieve o totalmente assente. I parametri considerati per l'attribuzione del punteggio, tutti apprezzabili in seguito a video laparoscopia, sono il numero delle lesioni, la loro dimensione, la sede, l'eventuale obliterazione del cavo del Douglas, estensione e caratterizzazione dell'aderenza.\nIn linea di principio i vari stadi si possono riassumere in questa tabella:\nLa probabilit\u00e0 che vi sia la presenza di endometriosi sottile, tipica, cistica o profonda nelle donne che soffrono di infertilit\u00e0 o dolore pelvico \u00e8 rispettivamente di circa l'80%, 50%, 25% e 3-4%. Nonostante che la scala di stadiazione dell'endometriosi sia afflitta da una alta variabilit\u00e0 tra diverse osservazione e tra diversi osservatori, rendendola non del tutto efficace per la prognosi, pu\u00f2 essere molto utile per valutare il \"follow-up\" del paziente alle terapie.\nQuantificazione del dolore.\nLa scala visuo-analogica del dolore (VAS) \u00e8 la pi\u00f9 comune scala utilizzata per la quantificazione del dolore correlato all'endometriosi. Per scopi di ricerca e per una misurazione del dolore pi\u00f9 dettagliata nella pratica clinica, la VAS viene utilizzata per quantificare ogni tipo di dolore specifico correlato all'endometriosi (dismenorrea, dispareunia profonda e dolore pelvico cronico non mestruale) insieme alle scale di impressione clinica globale e della qualit\u00e0 della vita.\nDiagnosi differenziale.\nMoto spesso l'endometriosi pu\u00f2 essere scambiata con la dismenorrea primaria (dolore durante le mestruazione non conseguente ad altre cause). Tuttavia, un dolore che non risponde all'assunzione di farmaci antinfiammatori non steroidei o alla terapia contraccetiva orale deve far abbandonare la prima ipotesi. Vi sono anche altre diverse condizioni che devono essere considerate nella diagnosi differenziale di endometriosi. Tra queste: cisti ovariche, malformazioni uterine, adenomiosi, tumore del colon, carcinoma ovarico, appendicite, clamidia, infezione del tratto urinario, diverticolite, gravidanza extrauterina, gonorrea, torsione ovarica e malattia infiammatoria pelvica.\nTerapia.\nNonostante nel 2021 non esista una cura definitiva per l'endometriosi, vi \u00e8 la possibilit\u00e0 di intervenire concretamente sul dolore e sull'infertilit\u00e0 correlata alla condizione. In molte donne, la menopausa (naturale o chirurgica) attenuer\u00e0 il processo e i sintomi. Nelle donne che si trovano negli anni riproduttivi, l'endometriosi viene semplicemente gestita con l'obiettivo di alleviare il dolore e limitare la progressione del processo, ripristinando o preservando la fertilit\u00e0 ove sia necessario. Nelle donne pi\u00f9 giovani, pu\u00f2 essere tentato un intervento chirurgico al fine di rimuovere il tessuto endometriale e preservare le ovaie senza danneggiare il tessuto normale.\nIn generale, la diagnosi di endometriosi viene confermata durante l'intervento chirurgico, momento in cui si pu\u00f2 procedere con il trattamento tramite escissione o ablazione. L'opportunit\u00e0 di ulteriori azioni dipende dalle circostanze: a una donna fertile pu\u00f2 essere prescritta l'assunzione di farmaci ormonali in grado di sopprimere il ciclo mestruale naturale e quindi diminuire il dolore, mentre a una donna infertile pu\u00f2 essere indicata una terapia farmacologica o una fecondazione in vitro con trasferimento dell'embrione per favorire il concepimento.\nChirurgia.\nIl trattamento conservativo consiste nella escissione o ablazione dell'endometrio ectopico, delle aderenze, della resezione degli endometriomi e del ripristino, il pi\u00f9 possibile, dell'anatomia pelvica normale. La laparoscopia, oltre a essere utilizzata per la diagnosi, pu\u00f2 essere eseguita come intervento chirurgico \"minimamente invasivo\". Con tale procedura vengono praticati tre o quattro fori di piccole dimensioni sull'addome attraverso i quali vengono introdotti gli strumenti chirurgici, tra cui una piccola telecamera con cui si esplora la cavit\u00e0 addominale alla ricerca di eventuali isole endometriosiche, cisti o noduli. Nel caso in cui fossero presenti lesioni ben visibili, si procede alla loro eliminazione grazie all'ablazione a radiofrequenza realizzabile mediante diversi tipi di laser o per mezzo di scariche elettriche oppure con l'escissione del tessuto; in quest'ultimo caso potr\u00e0 essere anche prelevato del materiale utile per la biopsia. La degenza in ospedale si riduce a un massimo di tre giorni, la ripresa \u00e8 rapida e le cicatrici sono poco visibili. Le donne che si sono sottoposte a laparoscopia hanno un rischio minore di sviluppare in seguito aderenze. La laparotomia \u00e8, invece, un intervento chirurgico che si pratica nella maggior parte dei casi con un'incisione orizzontale all'altezza del pube, risultando cos\u00ec pi\u00f9 invasiva della laparoscopia. Con questa tecnica i tempi di degenza si allungano e la cicatrice risulta sicuramente pi\u00f9 visibile rispetto alla laparoscopia. Visti gli svantaggi essa viene effettuata molto raramente, ovvero nei casi in cui le lesioni e le aderenze sono particolarmente estese.\nDal 55% al 100% delle donne sviluppano aderenze dopo un intervento chirurgico pelvico e ci\u00f2 pu\u00f2 causare infertilit\u00e0, dolore cronico addominale e pelvico. La sospensione ovarica temporanea di Trehan, una tecnica in cui le ovaie vengono sospese per una settimana dopo l'intervento chirurgico, pu\u00f2 essere utilizzata per ridurre l'incidenza delle aderenze dopo il trattamento chirurgico dell'endometriosi. Il trattamento conservativo prevede l'escissione dell'endometriosi preservando le ovaie e l'utero, una soluzione molto importante per le donne che desiderano concepire, tuttavia aumentando il rischio di recidiva. La ricorrenza dell'endometriosi a seguito di chirurgia conservativa \u00e8 stimata al 21,5% a due anni e al 40-50% a cinque anni.\nUn'isterectomia (rimozione dell'utero) pu\u00f2 essere utilizzata per il trattamento dell'endometriosi nelle donne che non desiderano concepire. Tuttavia, questo dovrebbe essere fatto solo se combinato insieme alla rimozione dell'endometriosi mediante escissione. Se l'endometriosi non fosse rimossa anche al momento dell'isterectomia, il dolore potrebbe persistere.\nPer le donne con dolore estremo, pu\u00f2 essere indicata una neurectomia del plesso ipograstrico superiore (nervo presacrale). Questa procedura consiste nel tagliare i nervi all'utero in cui decorrono le fibre del sistema simpatico e parasimpatico. Tuttavia, questa tecnica non viene quasi mai utilizzata a causa dell'elevata incidenza di complicanze associate, tra cui l'ematoma presacrale e problemi irreversibili con la minzione e con la costipazione.\nTerapia farmacologica.\nTerapia ormonale.\nL'assunzione della pillola anticoncezionale a scopo terapeutico \u00e8 una pratica in grado di ridurre il dolore mestruale associato all'endometriosi, grazie alla diminuzione o sospensione del flusso. Una combinazione di estroprogestinici (estrogeno e progestinico) somministrati con diverse modalit\u00e0 (pillola anticoncezionale, anello vaginale, spirale al progesterone, progesterone I.M. depot), \u00e8 il trattamento di prima linea per la maggior parte delle donne per via del fatto che questo \u00e8 utilizzabile per lunghi periodi di tempo, \u00e8 relativamente economico, presenta una facilit\u00e0 d'utilizzo e comporta l'ulteriore vantaggio della riduzione del rischio di sviluppare un tumore dell'ovaio o dell'endometrio. Tuttavia gli estroprogestinici possono comportare alcuni effetti indesiderati come: nausea, cefalea, secchezza vaginale, calo del desiderio sessuale. Assumere progesterone contrasta l'azione dell'estrogeno e conseguentemente inibisce la crescita dell'endometrio. Tale terapia pu\u00f2 ridurre o eliminare le mestruazioni in modo controllato e reversibile. I progestinici sono varianti chimiche del progesterone naturale; un esempio \u00e8 il dienogest (Visanne). Sebbene i progestinici vengano spesso somministrati come parte di una terapia ormonale combinata con l'aggiunta di estrogeni, il trattamento con solo progestinico pu\u00f2 essere comunque un'alternativa accettabile.\nIl danazolo e il pi\u00f9 moderno gestrinone sono steroidi soppressivi con una certa attivit\u00e0 androgenica. Entrambi sono in grado di inibire la crescita dell'endometriosi, tuttavia il loro uso rimane limitato in quanto possono causare effetti collaterali come irsutismo, virilizzazione, acne, seborrea, capelli e pelle untuosa e aumento di peso.\nSi ritiene che i modulatori dell'ormone di rilascio delle gonadotropine (GnRH), che comprendono gli agonisti del GnRH come la leuprorelina e gli antagonisti del GnRH come l'elagolix, possano essere in grado di diminuire i livelli di estrogeni. Una revisione della \"Cochrane\" del 2010 ha rilevato che i modulatori del GnRH erano pi\u00f9 efficaci per il sollievo dal dolore nell'endometriosi rispetto al placebo o a nessun trattamento, ma non erano pi\u00f9 efficaci del danazolo o del progestinico intrauterino e avevano pi\u00f9 effetti collaterali del danazolo. Una revisione sistematica svedese del 2018 ha rilevato che i modulatori del GnRH abbiano effetti analgesici simili a quelli dei gestageni ma che comportavano una diminuzione della densit\u00e0 ossea.\nAltri farmaci.\nIl dolore \u00e8 uno dei sintomi pi\u00f9 comuni e invalidanti dell'endometriosi, e vi sono diversi trattamenti farmacologici in grado di intervenire positivamente su questo aspetto. I farmaci antinfiammatori non steroidei (FANS) vengono comunemente utilizzati in combinazione con altre terapie; per i casi pi\u00f9 gravi si pu\u00f2 ricorrere a quelli per cui \u00e8 necessaria la prescrizione medica. I FANS iniettabili possono essere utili per gestire il dolore grave o se il dolore allo stomaco impedisce quelli assunti per via orale. Esempi di FANS includono l'ibuprofene e il naprossene. Gli oppioidi, come le compresse di solfato di morfina e altri antidolorifici oppiacei, agiscono mimando l'azione delle endorfine, sostanze chimiche che riducono il dolore naturalmente. Sono disponibili in diverse tipologie, sia a breve, sia a lunga durata d'azione e possono essere usati da soli o in combinazione per fornire un adeguato controllo del dolore.\nLa pentossifillina, un agente immunomodulante, \u00e8 stata proposta per alleviare il dolore e aumentare i tassi di gravidanza nelle donne con endometriosi. Tuttavia, una revisione della \"Cochrane Collaboration\" del 2012 ha rilevato che non vi erano prove sufficienti a sostegno dell'efficacia o della sicurezza di uno di questi usi. Le attuali linee guida dell\"'American Congress of Obstetricians and Gynecologists \"(ACOG) non includono questa tipologia di farmaci nei protocolli di trattamento standard.\nAnche gli inibitori dell'angiogenesi mancano di una valida evidenza clinica di efficacia nella terapia dell'endometriosi. In condizioni sperimentali \"in vitro\" e \"in vivo\", i composti che hanno dimostrato di esercitare effetti inibitori sulle lesioni endometriosiche includono inibitori del fattore di crescita, inibitori dell'angiogenesi endogena, analoghi della fumagillina, statine, Inibitori selettivi della COX-2, composti fitochimici, immunomodulatori, agonisti dopaminergici, inibitori dei recettori attivati da proliferatori perossisomiali, perossisomi, progestina, danazolo e agonisti dell'ormone che rilascia la gonadotropina. Tuttavia, molti di questi agenti sono stati correlati a effetti collaterali indesiderati e sono a oggi (2018) necessarie ulteriori ricerche. Una terapia ideale dovrebbe essere in grado di ridurre l'infiammazione e i sintomi sottostanti senza influire negativamente sulla capacit\u00e0 di concepimento.\nComparazione tra i trattamenti.\nGli interventi chirurgici e farmacologici sono in grado di comportare benefici sovrapponibili riguardo alla gestione del dolore, con una ricorrenza della sofferenza pari al 53% e al 44% rispettivamente. In ogni caso, qualsiasi approccio presenta sia vantaggi sia svantaggi.\nFino al 2013 vi erano pochi dati disponibili per sostenere l'efficacia del trattamento farmacologico per alleviare il dolore associato all'endometriosi. Una revisione sistematica svedese del 2018 ha riscontrato un gran numero di studi, ma una mancanza generale di prove scientifiche a sostegno della maggior parte dei trattamenti, con un solo studio, qualitativamente sufficiente e contestualmente appropriato, che confrontasse i risultati dell'approccio chirurgico con quello farmacologico. Studi di coorte indicano che la chirurgia \u00e8 efficace nel ridurre il dolore. La maggior parte delle complicanze post chirurgiche si sono verificate in caso di anastomosi intestinale bassa, mentre il rischio di creazione di una fistola si \u00e8 verificato nei casi di chirurgia addominale o vaginale combinata. Problemi concernenti il tratto urinario si sono dimostrati comuni a seguito della chirurgia intestinale.\nIn conclusione, i vantaggi dell'approccio chirurgico sono l'efficacia dimostrata per il controllo del dolore, una maggior probabilit\u00e0 di successo per quanto concerne il trattamento della sterilit\u00e0 rispetto alla somministrazione di farmaci, la possibilit\u00e0 di raggiungere una contemporanea diagnosi definitiva e la frequente opportunit\u00e0 di ricorrere a procedure minimamente invasive (laparoscopica) in grado di ridurre la morbilit\u00e0 e minimizzare il rischio di sviluppo di adesioni post-operatoria. Sono stati intrapresi sforzi per sviluppare strategie efficaci per ridurre o prevenire le aderenze, ma la loro formazione rimane un frequente effetto collaterale della chirurgia addominale.\nAlcune tecniche di terapia fisica presentano i vantaggi di un minor costo, assenza di effetti collaterali importanti, nessuna interferenza con la fertilit\u00e0 e della funzione sessuale, tuttavia al 2018 non esistono studi effettuati su un lungo arco temporale che ne possono attestare i risultati per il trattamento del dolore o dell'infertilit\u00e0 correlata all'endometriosi.\nTrattamento della sterilit\u00e0.\nL'approccio chirurgico \u00e8 pi\u00f9 efficace rispetto all'assunzione di farmaci per affrontare l'infertilit\u00e0 correlata all'endometriosi. La chirurgia tenta di rimuovere il tessuto endometriale e preservare le ovaie senza danneggiare il tessuto normale. Le procedure di fecondazione in vitro (FIV) risultano efficaci nel migliorare la fertilit\u00e0 in molte donne con endometriosi.\nDurante il trattamento per la fertilit\u00e0, un lungo pretrattamento con l'agonista del GnRH presenta una maggiore probabilit\u00e0 di consentire l'instaurarsi di una gravidanza nelle endometriosi rispetto allo stesso ma di breve durata.\nPrognosi.\nUna corretta valutazione della prognosi nelle donne con endometriosi richiede una particolare attenzione ai diversi aspetti che caratterizzano la condizione. Di primaria importanza \u00e8 la stadiazione iniziale della malattia al fine di ottenere un adeguato e veritiero quadro della situazione su cui poi basare le future decisioni concernenti la terapia. I sintomi della donna e il suo eventuale desiderio di procreare in futuro concorrono a determinare quale sia la terapia appropriata. Non tutti i trattamenti portano gli stessi risultati in tutte le donne e talvolta pu\u00f2 accadere che una terapia possa rivelarsi appropriata per una paziente e nello stesso tempo totalmente inadeguata per un'altra. Alcune donne accusano recidive dopo l'intervento chirurgico o dopo la pseudo-menopausa indotta farmacologicamente. Nella maggior parte dei casi, il trattamento garantir\u00e0 alle donne un significativo sollievo dal dolore pelvico e le aiuter\u00e0 a raggiungere la gravidanza.\nTuttavia, a oggi (2018) non \u00e8 possibile guarire dall'endometriosi e pertanto il processo sottostante che ne \u00e8 causa non pu\u00f2 cessare dopo l'intervento chirurgico o farmacologico. Gli studi hanno dimostrato che l'endometriosi si ripresenta tra il 20% e il 40% dei casi a cinque anni in seguito a chirurgia conservativa, a meno che non venga eseguita un'isterectomia o che venga raggiunta la menopausa. Il \"follow-up\" delle donne consiste nel sottoporsi a esami clinici periodici e a una valutazione mediante ecografia.\nLa condizione pu\u00f2 comportare alcune complicanze, come la formazione di cicatrici interne, aderenze, cisti pelviche, cisti cioccolato nelle ovaie, rottura di cisti, ostruzione intestinale e dell'uretere dovute ad aderenze pelviche. L'endometriosi ovarica pu\u00f2 complicare una gravidanza gi\u00e0 in atto. L'endometriosi toracica \u00e8 associata a ricorrente pneumotorace nel corso dei periodi mestruali, denominato \"pneumotorace catameniale\". Uno studio durato venti anni ed effettuato su un campione di 12\u00a0000 donne con endometriosi, ha dimostrato che quelle al di sotto dei 40 anni accusano una probabilit\u00e0 tre volte maggiore di avere problemi cardiaci rispetto alle loro coetanee sane. Decessi dovuti all'endometriosi sono assai rari."}
{"id": "300418", "revid": "6923", "url": "https://it.wikipedia.org/wiki?curid=300418", "title": "Ford Model K", "text": "La Ford Model K \u00e8 un'autovettura prodotta dalla Ford Motor Company a partire dal 1906.\nContesto.\nCon questa vettura, che sostituiva la prima \"Model B\", la Ford intendeva competere nella fascia alta del mercato automobilistico dell'epoca.\nLa \"Model K\" disponeva di un motore a 6 cilindri in linea da 40 hp di potenza (30 kW). Il passo della vettura era di 290 cm e poteva essere ordinata sia come berlina che con la carrozzeria Roadster.\nLa \"K\" ebbe per\u00f2 uno scarso successo che poteva essere attribuito sia alla scarsa qualit\u00e0 che all'alto prezzo di acquisto, tra i 2.500 ed i 3.000 dollari USA. Inoltre la Ford era famosa per le sue macchine economiche e pertanto chi desiderava una vettura pi\u00f9 lussuosa si rivolgeva ai modelli di altri marchi.\nLa produzione termin\u00f2 nel 1908 dopo che erano stati prodotti 900 esemplari. Lo scarso successo ottenuto dalla vettura fece s\u00ec che fino al 1941 la Casa non producesse pi\u00f9 vetture dotate di un motore 6 cilindri. Fu inoltre in questo periodo che Henry Ford divenne il maggiore azionista della societ\u00e0 a seguito dell'abbandono da parte di Alexander Malcomson della stessa."}
{"id": "300419", "revid": "767487", "url": "https://it.wikipedia.org/wiki?curid=300419", "title": "Sadus", "text": "I Sadus sono un gruppo thrash/death metal statunitense.\nStoria.\nI Sadus vennero fondati nel 1984 ad Antioch in California. Le prime canzoni erano basate da una forte influenza dagli Slayer, in seguito la band acquis\u00ec successo anche per mezzo del suo bassista e sessionman, Steve DiGiorgio.\nIl nome Sadus venne suggerito nel 1985 da Rick Rogers, un amico dei componenti del gruppo, ispirandosi al romanzo \"Dune\"."}
{"id": "300420", "revid": "1543377", "url": "https://it.wikipedia.org/wiki?curid=300420", "title": "Campionati mondiali di biathlon 1984", "text": "I Campionati mondiali di biathlon 1984 si svolsero a Chamonix, in Francia, dal 29 febbraio al 4 marzo e contemplarono esclusivamente gare femminili; fu la prima volta in cui le donne poterono disputarsi titoli iridati, fino ad allora riservati agli uomini. In quell'anno, per via dei XIV Giochi olimpici invernali di , i campionati maschili non si svolsero.\nFurono inserite in programma le stesse gare previste per i maschi (sprint e individuale), ma su distanze diverse: 5\u00a0km anzich\u00e9 10 per la sprint, 10 anzich\u00e9 20 per l'individuale. La staffetta segu\u00ec la formula 3x5 km anzich\u00e9 4x7,5\u00a0km.\nRisultati.\nSprint 5 km.\n3 marzo\nIndividuale 10 km.\n29 febbraio\nStaffetta 3x5 km.\n4 marzo"}
{"id": "300421", "revid": "2052382", "url": "https://it.wikipedia.org/wiki?curid=300421", "title": "Medz Yeghern", "text": ""}
{"id": "300422", "revid": "3115", "url": "https://it.wikipedia.org/wiki?curid=300422", "title": "Lena (fiume)", "text": "La Lena (in russo \u041b\u0435\u0301\u043d\u0430; in sacha \"Ulachan \u00d6r\u00fcs\", \"grande fiume\") \u00e8 il pi\u00f9 orientale dei tre grandi fiumi artici siberiani (gli altri due sono l'Ob' e l'Enisej) che fluiscono nel Mar Glaciale Artico. Attraversa la Siberia orientale da sud a nord per sfociare nel mare di Laptev dopo un percorso di oltre 4.400\u00a0km, drenando un bacino di 2.490.000\u00a0km\u00b2. La Lena \u00e8 il decimo fiume pi\u00f9 lungo del mondo e fra i maggiori per ampiezza di bacino, il quale coincide, sostanzialmente, con l'intera Siberia orientale.\nPercorso.\nNasce dal versante occidentale dei monti del Bajkal, a brevissima distanza dal lago omonimo e si dirige, dopo un'iniziale ampia ansa verso sud, in direzione nord-nordest; riceve, in questo tratto, le acque di numerosi affluenti i maggiori dei quali sono la Kirenga e il Vitim. In questo tratto, della lunghezza di circa 1.400 chilometri, la Lena scorre in una valle stretta, profonda, di aspetto montano, le cui sponde sono rilevate anche di 300 metri rispetto al pelo dell'acqua; la valle \u00e8 piuttosto stretta, con larghezze medie variabili da 1 a 6 chilometri ma con occasionali strettoie in cui si restringe fino a poche centinaia di metri.\nA valle della confluenza del Vitim, la Lena entra nel suo medio corso. Aggira a nord l'altopiano del Patom e assume direzione mediamente orientale, tagliando l'ampio altopiano omonimo (del quale \u00e8 il principale asse idrografico); riceve in questo tratto la Njuja e la Sinjaja da sinistra, la Ol\u00ebkma e la Buotama da destra. Fino alla citt\u00e0 di Pokrovsk scorre tra ripide pareti rocciose, in una zona che attrae turisti e alpinisti; in questo tratto ha gi\u00e0 dimensioni di una certa rilevanza, dato che il suo letto ha una larghezza che pu\u00f2 arrivare a due chilometri.\nDopo Pokrovsk la Lena volge il suo corso verso nord ed entra nel vasto bassopiano della Jacuzia centrale; bagna Jakutsk (la maggiore citt\u00e0 del suo bacino) e riceve da destra l'Aldan presso la cittadina di Batamaj, superata la quale comincia il suo basso corso, in cui la Lena assume le caratteristiche di grande fiume di pianura, largo e dalla corrente molto lenta. Si dirige verso ovest, riceve le acque del Viljuj e assume direzione mediamente settentrionale, descrivendo un lunghissimo arco bordeggiando immediatamente a ovest i monti di Verchojansk, dei quali drena l'intero versante occidentale ricevendo parecchi affluenti di un certo rilievo.\nDopo la cittadina di Kjusjur, situata oltre il 70\u00ba parallelo nord, prende direzione pi\u00f9 decisamente settentrionale che conserva fino al suo ingresso nella zona del delta, nei pressi dell'insediamento di Tit-Ary.\nIl delta.\nUn centinaio di chilometri a valle della cittadina di Kjusjur la Lena entra nella sua zona deltizia; il suo delta \u00e8 lungo circa 150\u00a0km e ha una superficie di 32.000\u00a0km\u00b2; si inoltra nel mare di Laptev dividendosi in varie diramazioni; i tre rami deltizi principali sono quello di Olen\u00ebk, di Trofimov e di Bykovo che in russo sono detti Olen\u00ebkskaja, Trofimovskaja e Bykovskaja (\u043f\u0440\u043e\u0442\u043e\u043a\u0438 \u041e\u043b\u0435\u043d\u0451\u043a\u0441\u043a\u0430\u044f, \u0422\u0440\u043e\u0444\u0438\u043c\u043e\u0432\u0441\u043a\u0430\u044f e \u0411\u044b\u043a\u043e\u0432\u0441\u043a\u0430\u044f). L'Olen\u00ebkskaja, che si dirige verso ovest, prende questo nome in quanto sfocia nel golfo dell'Olen\u00ebk quasi parallela al fiume Olen\u00ebk; alla sua foce c'\u00e8 un gruppo di isole. Il Trofimovskaja, quello centrale, sbocca verso nord-est e il Bykovskaja verso sud-est (i tre bracci sono distinguibili in violetto nell'immagine satellitare in falsi colori sulla destra).\nTutti i tre bracci sono navigabili, ma il pi\u00f9 importante e il Bykovskaja, lungo 130\u00a0km in quanto sfocia a nord della baia di Tiksi, che \u00e8 adatta all'ancoraggio delle navi, dove si trova il porto di Tiksi. Oltre a questi sono presenti numerosissimi bracci secondari tra i quali sono disseminati migliaia di laghi e 1.600 isole, tra queste, a nord, c'\u00e8 l'isola Amerika-Kuba-Aryta, mentre a nord del delta si trovano le isole di Dunaj. Questo delta \u00e8 il maggiore dell'Artico, ed \u00e8 pi\u00f9 esteso di quello del Nilo.\nLa zona deltizia sostiene una fauna che, tenendo conto della latitudine, \u00e8 particolarmente ricca; conta una trentina di specie di mammiferi e 36 specie di pesci, oltre a un centinaio di specie di uccelli che vi nidificano durante l'estate. Anche la flora \u00e8 molto differenziata e comprende 420 specie di piante vascolari, 160 di muschi, 70 di licheni e circa 320 di alghe. Una parte dell'area deltizia \u00e8 tutelata dalla Riserva naturale del Delta della Lena.\nRegime.\nIl regime della Lena \u00e8 molto simile a quello di tutti gli altri fiumi siberiani con percorso sud-nord: minimo invernale e primaverile, in cui il fiume \u00e8 sigillato dal ghiaccio che pu\u00f2 raggiungere anche spessori consistenti (fino a 3 metri), contrapposto a deciso massimo tardo primaverile ed estivo, associato a estese inondazioni in conseguenza degli aumenti del livello dell'acqua che possono raggiungere, mediamente, i 18 metri nel basso corso e i 10-15 nel medio corso. Occasionalmente pu\u00f2 salire a livelli ancora pi\u00f9 alti: nel maggio 2001 la cittadina di Lensk venne semidistrutta da un'alluvione durante la quale il livello dell'acqua sal\u00ec a pi\u00f9 di 19 metri oltre i livello medio. Come regola, il periodo di massima portata d'acqua si sposta in avanti spostandosi dalla sorgente verso la foce: nell'alto corso della Lena il mese di maggior deflusso idrico \u00e8 maggio, mentre nel basso corso e nel delta \u00e8 giugno.\nI valori di portata mostrano grosse variazioni durante l'anno; alla foce, a fronte di una media annuale di 17.000\u00a0m\u00b3/s si possono avere minimi di circa 400 contrapposti a massimi di 200.000. Per quanto riguarda l'andamento dei valori medi annui, si hanno 480\u00a0m\u00b3/s alla foce della Kirenga, 1.700 alla foce del Vitim, 4.500 alla foce della Ol\u00ebkma e 12.100 alla foce del Viljuj. In totale, quindi, la Lena scarica annualmente nel mare di Laptev circa 540\u00a0km\u00b3 di acqua trasportando circa 12 milioni di tonnellate di sedimenti.\nLa Lena manifesta un fenomeno comune a tutti gli altri grandi fiumi siberiani; i periodi di gelo, per quanto ovunque molto lunghi, sono differenziati dalle regioni meridionali (alto corso), nelle quali durano circa da met\u00e0 ottobre - novembre fino a fine aprile - primi di maggio, alle regioni settentrionali (alto corso), nei quali si prolungano da fine settembre - primi di ottobre a fine maggio - primi di giugno. Questo disgelo differenziale fa s\u00ec che l'acqua di disgelo cominci a fluire prima dall'alto corso, incontrando, mano a mano che scorre verso nord, una \"diga\" costituita dal ghiaccio non ancora sciolto. Questo impedimento, unito alla sostanziale piattezza delle forme geomorfologiche, ostacola ancora di pi\u00f9 il drenaggio delle acque con il risultato di creare immensi acquitrini.\nPortate medie mensili.\nNella seguente tabella vengono mostrati i valori di portata media mensile (espressi in m\u00b3/s) della Lena in alcune stazioni di rilevamento idrometrico, poste in ordine dalla sorgente alla foce.\nGrafici della portata media della Lena su base mensile, in alcune stazioni di rilevamento idrometrico:\nBacino idrografico.\nIl bacino idrografico della Lena coincide, in pratica, con l'intera Siberia orientale, dal momento che si estende sul territorio di tre soggetti federali russi (Repubblica autonoma della Jacuzia, Territorio di Chabarovsk e oblast' di Irkutsk); si tratta di una zona dal clima duramente continentale, caratterizzato da inverni lunghi e rigidissimi (si raggiungono alcune fra le temperature pi\u00f9 basse dell'emisfero nord) ed estati brevi e tiepide; nella citt\u00e0 di Jakutsk, la principale del suo bacino, si registrano medie di circa -43\u00a0\u00b0C in gennaio e di 19\u00a0\u00b0C in luglio. Le precipitazioni sono scarse, specialmente nella parte settentrionale, e cadono prevalentemente in estate. La durezza climatica causa estesi congelamenti del suolo, che in buona parte del bacino sono permanenti (permafrost); in alcune aree, lo strato permanentemente gelato pu\u00f2 superare i 1.000 metri.\nIl manto vegetale assolutamente prevalente nel bacino \u00e8 dato dalla taiga, la foresta boreale di conifere e betulle che copre enormi estensioni in tutto il settentrione eurasiatico; a causa delle durissime condizioni climatiche e della presenza del permafrost (che scongela in estate solo fino a profondit\u00e0 di poco superiori al metro), tuttavia, la foresta non \u00e8 rigogliosa e si rinnova con difficolt\u00e0. Nella zona della foce e del basso corso del fiume le temperature estive si abbassano al di sotto del limite della crescita degli alberi: sono le zone della tundra artica, senza vegetazione arborea, coperte da una stentata vegetazione di erbe, muschi, licheni e caratterizzate dalla presenza di suoli poligonali ed estesissime paludi.\nQuesto provoca una densit\u00e0 di popolamento estremamente bassa, che fa s\u00ec che, nonostante le dimensioni, il fiume non abbia una grandissima importanza dal punto di vista economico; la principale ragione che ha portato al popolamento russo della zona \u00e8 l'abbondanza di materie prime (legno derivante dalle immense foreste, carbone, petrolio, gas naturale) e risorse minerarie (oro, diamanti). Inoltre, in epoca sovietica si \u00e8 provveduto allo sfruttamento dell'immenso potenziale energetico dei fiumi del bacino; sono state costruite due centrali elettriche, una sul fiume Viljuj e una sul fiume Mamakan, un piccolo affluente dell'Aldan.\nLa Lena ha anche una certa importanza come via di comunicazione, dato che \u00e8 navigabile per varie migliaia di chilometri, dalla foce fino alla cittadina di Ka\u010dug nell'alto corso; anche i suoi maggiori affluenti consentono la navigazione per centinaia di chilometri a monte della loro confluenza. In inverno, inoltre, lo spesso strato di ghiaccio rende possibile l'attraversamento in ogni punto anche con veicoli pesanti, facendo s\u00ec che la Lena non rappresenti un ostacolo per le comunicazioni via terra.\nAffluenti.\nLe rilevantissime dimensioni del bacino idrografico della Lena fanno s\u00ec che raccolga le acque di centinaia di affluenti e subaffluenti (non casualmente uno dei suoi vecchi soprannomi era \"il fiume dei mille affluenti\"). Fra i moltissimi corsi d'acqua ricevuti, quelli di maggior rilievo (alcuni dei quali, come Vitim, Viljuj, Ol\u00ebkma, Aldan, lunghi pi\u00f9 di 1.000\u00a0km) sono esposti nella seguente tabella.\nStoria.\nNegli anni precedenti l'arrivo dei russi, i gruppi etnici pi\u00f9 diffusi nel bacino della Lena erano gli jakuti, stanziati nel medio bacino fra la confluenza dell'Aldan e quella del Viljuj e giunti da regioni pi\u00f9 meridionali, circostanti il lago Bajkal, in numerose ondate migratorie conclusesi intorno al 1500. Un altro importante gruppo etnico stanziato nel bacino della Lena erano gli evenchi (detti anche \"tungusi\"), stanziati in piccoli gruppi su un vasto territorio nell'alto e medio bacino, e gli eveni, popolazione artica residente nel basso corso del fiume e nella zona della foce. La densit\u00e0 di popolazione in questi territori era comunque bassissima, e vasti territori erano pressoch\u00e9 disabitati.\nLa prima met\u00e0 del XVII secolo vide l'inizio della colonizzazione russa, quando dapprima i cosacchi al servizio delle pi\u00f9 potenti famiglie russe, successivamente l'esercito regolare, avanzavano in una lenta marcia verso oriente. Risale a questi anni la prima decisa affermazione dell'autorit\u00e0 russa sulla zona, con la sottomissione al pagamento di tributi delle popolazioni autoctone. Il primo avamposto russo nel bacino della Lena fu il campo invernale di Ust'-Kutskoe, che divenne pi\u00f9 tardi la citt\u00e0 di Ust'-Kut. Risale al 1632, per opera dei cosacchi, la fondazione della citt\u00e0 di Jakutsk, che dieci anni pi\u00f9 tardi venne elevata allo \"status\" di citt\u00e0 divenendo il centro amministrativo della Siberia orientale; al 1663 quella della citt\u00e0 di Lensk; al 1682 quella di Pokrovsk. Per molti decenni, tuttavia, l'entit\u00e0 del popolamento russo rimase molto esigua, limitata per lo pi\u00f9 ad accampamenti militari o a campi di lavoro forzato.\nUn deciso incremento del popolamento russo nel bacino della Lena venne solo con il XX secolo, favorito dall'uso massiccio della pratica della deportazione, sia da parte del governo zarista sia, soprattutto, di quello sovietico; risale alla prima met\u00e0 del XX secolo (in alcuni casi anche dopo) la fondazione di parecchie citt\u00e0 della regione, alcune delle quali sono fra i maggiori agglomerati urbani della zona: Aldan venne fondata nel 1923, Njurba risale al 1930, Mirnyj al 1955 e Nerjungri, cittadina mineraria della parte meridionale del bacino, addirittura al 1975.\nQuesto richiamo di popolazione russa da ovest risult\u00f2 rapidamente nel suo sorpasso numerico di tutte le altre etnie prima dominanti; di recente, tuttavia, con il crollo del regime sovietico, il flusso si \u00e8 invertito e oggi gli jakuti sono tornati predominanti, almeno nella loro Repubblica Autonoma."}
{"id": "300423", "revid": "1123126", "url": "https://it.wikipedia.org/wiki?curid=300423", "title": "Satelliti ipotetici di Saturno", "text": "Storicamente, diversi astronomi ritennero erroneamente di aver scoperto dei satelliti naturali precedentemente sconosciuti in orbita attorno a Saturno, ma i corpi celesti non furono mai pi\u00f9 individuati in seguito.\nSatelliti galileiani.\nGalileo Galilei, scopritore dei satelliti medicei di Giove, rivolse anche la sua attenzione verso il pianeta Saturno, per verificare la presenza di eventuali satelliti in orbita attorno ad esso. A causa del suo primitivo strumento egli intravide gli anelli di Saturno, ma non riusc\u00ec a risolverli e li scambi\u00f2 per due satelliti posti lateralmente rispetto al pianeta. Egli not\u00f2 con meraviglia che la loro posizione sembrava fissa; inoltre, quando dopo alcuni anni gli anelli si disposero di taglio rendendo impossibile ogni ulteriore osservazione, Galilei s'interrog\u00f2 chiedendosi se, come nella mitologia, Saturno non si fosse cibato dei propri figli.\nChirone.\nChirone fu il nome attribuito nel 1861 da Hermann Goldschmidt al presunto nono satellite naturale di Saturno da lui identificato; Goldschimdt riteneva che l'orbita di Chirone fosse compresa fra quelle di Titano e di Iperione.\nTemi.\nLa scoperta di Temi, o Themis, presunto decimo satellite naturale di Saturno, fu annunciata il 28 aprile 1905 da William Henry Pickering, che sette anni prima aveva individuato un altro satellite di Saturno, Febe; anche l'esistenza di questo corpo celeste non fu confermata da successive osservazioni."}
{"id": "300424", "revid": "1345932", "url": "https://it.wikipedia.org/wiki?curid=300424", "title": "Dado (meccanica)", "text": "Un dado, in meccanica, viene utilizzato per serrare una vite filettata.\nDescrizione.\nI dadi sono di norma esagonali per permettere ad una chiave di mantenere agevolmente la presa durante le operazioni di serraggio o di apertura. Esistono dadi di altre forme: se ne trovano quadrati, zigrinati, con alette o per chiavi speciali (di sicurezza). Insieme alla vite, il dado \u00e8 concepito per mantenere degli oggetti uniti per mezzo di un foro.\nI dadi sono classificati in base ai parametri di resistenza, di regola compatibili con quelli della relativa vite; per esempio, un dado in classe ISO 10 pu\u00f2 essere imbullonato con una vite della stessa classe senza problemi. Un minimo di cautela va osservata nel serraggio dei dadi e bulloni inox; dato il basso indice di durezza di alcuni tipi di questa lega, una forza eccessiva di serraggio pu\u00f2 portare al grippaggio dei due elementi.\nLe dimensioni dei dadi possono essere misurate con misure metriche (millimetri) o con il sistema anglosassone (in pollici).\nLa filettatura pu\u00f2 essere sinistrorsa o destrorsa ed eseguita con passi diversi a seconda dell'impiego.\nMisure dei dadi esagonali metrici standard.\nIl diametro nominale della filettatura \u00e8 indicato con un arco di circonferenza di circa 3/4 e con tratto leggero"}
{"id": "300428", "revid": "599013", "url": "https://it.wikipedia.org/wiki?curid=300428", "title": "Saturnalia", "text": ""}
{"id": "300429", "revid": "125931601", "url": "https://it.wikipedia.org/wiki?curid=300429", "title": "Rivestimento per rotazione", "text": "Il rivestimento per rotazione (in inglese \"Spin Coating\"), \u00e8 una procedura utilizzata per applicare un film sottile e uniforme ad un substrato solido piano. In breve, una quantit\u00e0 in eccesso di una soluzione molto diluita della specie che si vuole depositare (ad esempio, un polimero) viene depositata sul substrato, che \u00e8 successivamente messo in rapida rotazione tramite un apposito rivestitore rotante (brevemente \"rotore\"), al fine di spargere il fluido sul substrato per effetto della forza centrifuga. I solventi utilizzati sono di solito molto volatili (clorobenzene, ecc.), dunque il film si assottiglia durante il processo anche per effetto dell'evaporazione del solvente. La rotazione viene fermata non appena si raggiunge lo spessore desiderato, che pu\u00f2 andare al di sotto dei 10 nm.\nSchematizzazione del processo.\nIl processo dello spin coating \u00e8 generalmente suddiviso in letteratura in quattro fasi principali.\nIl substrato viene ancorato al disco rotante dello spin coater, si abbassa la pressione tramite una piccola pompa da vuoto e il tutto viene successivamente coperto per evitare dispersioni di soluzione nell'ambiente.\nAlla fine del processo, resta circa il 10% di solvente, che viene rimosso tramite una successiva fase di ricottura, un trattamento termico ad alta temperatura che permette di addensare il materiale rendendolo pi\u00f9 compatto."}
{"id": "300437", "revid": "2122884", "url": "https://it.wikipedia.org/wiki?curid=300437", "title": "Antonio Paiola", "text": "Biografia.\nHa prestato voce ai personaggi di \"Boss Artiglio\" nel ridoppiaggio de \"L'ispettore Gadget\" per la Fininvest, al cardinale Richelieu in \"D'Artagnan e i moschettieri del re\". Ha inoltre dato la voce a Brainiac nel videogioco \"Injustice 2\" e Deadshot nel film \"\"."}
{"id": "300439", "revid": "729019", "url": "https://it.wikipedia.org/wiki?curid=300439", "title": "Aeroporto di Dabolim", "text": "L'aeroporto di Dabolim \u00e8 l'aeroporto che serve lo stato federale indiano di Goa. Si trova presso la citt\u00e0 di Vasco da Gama a circa 30\u00a0km dalla capitale Panaji.\nStoria.\nL'aeroporto nel 2004 ha gestito arrivi e partenze per un totale di passeggeri."}
{"id": "300440", "revid": "1632387", "url": "https://it.wikipedia.org/wiki?curid=300440", "title": "Giovanni Rana", "text": "Biografia.\nNato a Cologna Veneta nel 1937 e figlio di un commerciante di granaglie, smette di studiare a undici anni e va a lavorare come garzone a San Giovanni Lupatoto, nel panificio dei due fratelli. Nel 1961, quando i fratelli si separano, fonda a ventiquattro anni un piccolo laboratorio sempre a San Giovanni Lupatoto per la produzione a mano di tortellini e tagliatelle. Il locale gli viene dato da quello che poi diventer\u00e0 suo suocero; lui prepara la pasta, e la figlia del proprietario, poi divenuta sua moglie, il ripieno. La produzione, artigianale, \u00e8 su ordinazione. A guidarlo nel suo percorso \u00e8 l\u2019intuizione del desiderio del consumatore di trovare sugli scaffali prodotti alimentari di veloce preparazione. \nDopo una prima fase di produzione artigianale, Giovanni Rana avvia una prima industrializzazione della produzione, sempre a San Giovanni Lupatoto dove ancora oggi ha sede il quartier generale dell'azienda. \nCrescendo negli anni, il Pastificio Rana \u00e8 oggetto di attenzione di diversi operatori del settore alimentare e finanziario, anche di colossi dell'alimentare, dalla Kraft all'Unilever. In particolare a met\u00e0 degli anni ottanta Pietro Barilla, proprietario del gruppo Barilla, propone l'acquisto dell'azienda. Richiesta anche questa declinata. Giovanni Rana diventa conosciuto presso il grande pubblico grazie alle campagne pubblicitarie nei primi anni novanta, apparendo in prima persona negli spot televisivi e sulla carta stampata. \nLa svolta pubblicitaria avviene quando l'imprenditore appare in uno spot in cui \u00e8 \"testimonial\" di se stesso: la pi\u00f9 famosa campagna pubblicitaria dell'azienda vede Giovanni Rana pubblicizzare i propri tortellini in surreali sketch (realizzati in computer grafica) dove interagisce con famosi personaggi del passato, come i divi del cinema Marilyn Monroe e Clark Gable o il maresciallo Stalin o ancora Don Camillo. Tale campagna, che prevede massicci investimenti pubblicitari, fa anche di Giovanni Rana un personaggio mediatico a tutti gli effetti. L'effetto collaterale positivo \u00e8 il fatto che, diventando un importante \"investitore pubblicitario\", viene di conseguenza invitato come ospite in trasmissioni televisive nelle reti dove sono trasmessi i suoi spot.\nIl 15 novembre 2006 gli \u00e8 stata conferita, dalla Libera universit\u00e0 di lingue e comunicazione IULM, la laurea honoris causa in Relazioni pubbliche. Nel 2012 il Pastificio Rana ha aperto uno stabilimento a Bartlett, vicino a Chicago. Nel 2015 appare in un episodio della fiction di Sky \"1992\" nei panni di se stesso.\nIl 6 maggio di quell'anno riceve il \"Premio Guido Carli\" nella sala della Regina a Montecitorio.\nOggi Giovanni Rana \u00e8 Presidente del Pastificio Rana e a condurre l'azienda \u00e8 suo figlio Gian Luca Rana (amministratore delegato), entrato in azienda all'et\u00e0 di ventidue anni."}
{"id": "300443", "revid": "968255", "url": "https://it.wikipedia.org/wiki?curid=300443", "title": "Mississippi (fiume)", "text": "Il Mississippi, trovato anche Mississipi (: ) \u00e8 un fiume dell'America settentrionale. Il suo numero di Strahler \u00e8 come quello del Nilo: 10.\nGeografia.\nDescrizione del corso.\nIl fiume nasce in Minnesota, poco ad ovest del Lago Superiore, in un territorio costituito da una serie di alture moreniche, intervallate da alcuni piccoli laghi. Da uno di questi, il Lago Itasca, prende il via il corso del fiume, che nel suo primo tratto \u00e8 talora incassato tra i cordoni morenici e spesso presenta rapide e cascate. Il fiume ben presto raggiunge i 220\u00a0m s.l.m. dopo le cascate di St Anthony (24\u00a0m) vicino a Minneapolis. Riceve da sinistra le acque dei fiumi Wisconsin ed Illinois e giunto a Saint Louis riceve da destra il Missouri. Presso Cairo riceve da sinistra l'Ohio, proseguendo verso sud il fiume riceve da destra l'apporto di altri due importanti affluenti, il fiume Arkansas ed il fiume Red River. Giunge quindi a New Orleans dove sfocia nel Golfo del Messico formando un ampio delta.\nSi pu\u00f2 dividere il corso del fiume in due sezioni: la parte superiore del Mississippi, dalla sorgente alla confluenza con l'Ohio, e la parte inferiore, dalla confluenza con il fiume Ohio alla foce. Il fiume descrive numerosi meandri, soprattutto tra Memphis e il delta. \u00c8 questa la regione della grande pianura alluvionale del Mississippi, con una coltre di sedimenti che va via via sempre pi\u00f9 aumentando nel tempo, sopra i terrazzi fluviali, obbligando le acque del fiume a straripare, specialmente nei periodi delle piene primaverili. Le periodiche inondazioni che si verificano nel basso corso, dove appunto il fiume \u00e8 pensile, lasciano ai lati delle sponde zone permanentemente umide e acquitrinose (\"cypress swamps\"). Il fiume avanza lento, formando ora sinuosi meandri, ora abbandonando vecchi bracci o intagliando isolotti sabbiosi, o addirittura formando distinti rami laterali (\"bayous\").\nBacino idrografico.\nIl bacino idrografico del Mississippi \u00e8 il pi\u00f9 grande dell'America settentrionale e il terzo nel mondo, alle spalle del Rio delle Amazzoni e del fiume Congo. La sua superficie totale \u00e8 di 3.238.000\u00a0km\u00b2, un terzo del territorio degli Stati Uniti d'America e quasi undici volte la superficie dell'Italia.\nIl bacino del Mississippi si estende su 31 Stati statunitensi e due province canadesi. Viene diviso in sei sotto-bacini, che corrispondono al corso inferiore e superiore, nonch\u00e9 al corso di alcuni degli affluenti pi\u00f9 importanti, tra cui il Missouri (4.370\u00a0km di lunghezza), l'Arkansas e l'Ohio. La piana alluvionale del fiume misura circa 90.000 chilometri quadrati e pi\u00f9 di 72 milioni di persone vivono nel bacino idrografico, cio\u00e8 quasi un americano su cinque.\nIl Mississippi raccoglie la maggior parte delle acque che cadono tra le Montagne Rocciose e gli Appalachi, fatta eccezione per la regione prossima ai Grandi Laghi. Attraversa da nord a sud dieci stati - Minnesota, Wisconsin, Iowa, Illinois, Missouri, Kentucky, Arkansas, Tennessee, Mississippi e Louisiana - prima di sfociare nel Golfo del Messico 160\u00a0km a valle di New Orleans. Una goccia di pioggia caduta nel lago Itasca impiega circa 90 giorni prima di raggiungere il Golfo del Messico.\nRegime idrologico e portata.\nIl fiume Mississippi si caratterizza per l'ampia portata d'acqua, tenuto conto della natura del suo bacino idrografico, che si trova in una regione temperata. Naturalmente il Rio delle Amazzoni e il fiume Congo hanno portate superiori, ma si trovano anche in regioni dal clima equatoriale, caratterizzate dalle abbondanti precipitazioni pressoch\u00e9 costanti.\nIl regime idrologico del Mississippi \u00e8 complesso perch\u00e9 il fiume \u00e8 alimentato da affluenti molto diversi tra loro: la parte superiore conosce un regime pluvio-nivale, mentre il corso inferiore attraversa una regione subtropicale umida. Il Mississippi riceve le acque del Missouri proveniente dalle Montagne Rocciose il quale con i suoi 4370\u00a0km di lunghezza \u00e8 pi\u00f9 lungo del Mississippi stesso (3734\u00a0km), classificandosi come il principale affluente del fiume, ma anche il pi\u00f9 lungo affluente del mondo. La sua portata \u00e8 di circa 2478 m3/s, alimentata per buona parte dell'anno dallo scioglimento delle nevi. Poco pi\u00f9 a sud, presso Cairo, il Mississippi riceve l'apporto copioso dell'Ohio (proveniente dai monti Appalachi) il quale drena una vasta regione assai piovosa in quanto esposta alle frequenti precipitazioni provenienti dall'Atlantico. Alla confluenza, l'Ohio (7960 m3/s) ha una portata maggiore del Mississippi (5897 m3/s) ed \u00e8 pertanto il principale apporto idrico di tutto il sistema fluviale. Nella parte inferiore del corso, il Mississippi riceve il contributo dei fiumi Arkansas e Red River che nonostante attraversino regioni semi-aride dell'ovest hanno portate medie comunque ragguardevoli (rispettivamente di 1100 e 1600 m3/s) grazie alla lunghezza ed ampiezza di bacino. I rimanenti affluenti infine sono fiumi pi\u00f9 brevi a carattere meno costante, il loro regime varia sensibilmente in concomitanza di forti piogge come ad esempio i cicloni qui assai soventi, soprattutto nelle regioni prossime ai litorali.\nPertanto la portata del Mississippi \u00e8 caratterizzata da ampie variazioni a seconda del luogo e della stagione, ed \u00e8 generalmente compresa tra gli 8.000\u00a0m\u00b3/s, e i 50.000\u00a0m\u00b3/s. Alla foce, la media \u00e8 di 18.000\u00a0m\u00b3/s, molto pi\u00f9 di un fiume posto nella stessa regione temperata. Il Mississippi \u00e8 il sesto fiume al mondo in termini di portata, ma durante le alluvioni la portata pu\u00f2 facilmente salire ai 70.000\u00a0m\u00b3/s, con un record di 300.000\u00a0m\u00b3/s misurati durante l'alluvione del 1927. \nFauna.\nTra le specie ittiche autoctone di questo fiume c'\u00e8 il pesce gatto nero (\"Ameiurus melas\")."}
{"id": "300444", "revid": "287204", "url": "https://it.wikipedia.org/wiki?curid=300444", "title": "Antibiogramma", "text": "Lantibiogramma (spesso indicato come ABG) \u00e8 un esame \"in vitro\" che permette di valutare se un microrganismo \u00e8 sensibile a un determinato antibiotico. In particolare si pu\u00f2 calcolare la resistenza (R) o la sensibilit\u00e0 (S) o, nel caso si parli di sensibilit\u00e0 media, (MS) del microrganismo all'antibiotico.\nSi tratta di un esame molto utile per determinare la terapia pi\u00f9 adatta per determinati processi infettivi a partire da materiale biologico prelevato dal paziente (ad esempio urine, escreto o muco), dal momento che esso permette la scelta dell'antibiotico pi\u00f9 adatto al caso analizzato. Se infatti sulla piastra utilizzata per il test si genera un alone bianco e trasparente attorno al punto in cui viene seminato l'antibiotico, allora il microrganismo responsabile dell'infezione \u00e8 sensibile ad esso. Se, invece, le colonie del microrganismo continuano ad estendersi, ci\u00f2 significa che esso \u00e8 resistente all'antibiotico utilizzato.\nUso in clinica e diagnostica.\nIl problema della bassa espressione della resistenza batterica da parte di alcuni fenotipi batterici \u00e8 la nuova sfida che si pone ai test di sensibilit\u00e0 tradizionale.\nUn esempio di basso livello di resistenza \u00e8 quello delle beta-lattamasi a spettro allargato o ESBL (beta-lattamasi a spettro esteso, attive anche contro le cefalosporine) che spesso vengono refertati come sensibili ma che comportano il fallimento della terapia antibiotica alla lunga. Da ci\u00f2 negli apparecchi automatici l'uso di algoritmi interpretativi (sistemi esperti). L'apparecchio referter\u00e0 il ceppo apparentemente sensibile come resistente. L'analisi statistica degli antibiogramma \u00e8 utile anche nelle infezioni ospedaliere dove circolano ceppi batterici multiresistenti.\nL'antibiogramma \u00e8 consigliato ogni volta che ci si deve sottoporre ad una terapia antibiotica. Questo strumento, infatti, evita l'insorgenza della resistenza agli antibiotici e permette l'uso di farmaci mirati in grado di promuovere l'eradicazione completa del ceppo batterico.\nSe da una parte l'ABG \u00e8 poco utilizzato per la scelta del farmaco nelle infezioni comuni (faringite, tosse, congiuntivite...), dato il costo e i tempi dell'esame, dall'altra \u00e8 una procedura comune e fondamentale nelle infezioni nosocomiali (vedi \"Pseudomonas aeruginosa\", \"Staphylococcus aureus\", \"Enterococcus\") e nella terapia di uretriti, cistiti, gastroenteriti, meningiti, polmoniti e in tutte le malattie ricorrenti (eradicazione incompleta del batterio).\nRegole d'allestimento.\nIl test di sensibilit\u00e0 agli antibiotici o agenti antibatterici serve non solo per orientare la terapia antibiotica, ma anche per monitorare l'evoluzione della resistenza batterica e dare quindi le basi del trattamento empirico delle infezioni batteriche. La NCCLS (National Committee for Clinical Laboratory Standards) detta le regole a livello internazionale su come fare i test di sensibilit\u00e0 agli antibiotici (antibiogramma), le classi di antibiotici da testare ecc. In pratica questa analisi viene standardizzata in funzione di fattori quali la purezza del ceppo da testare, la densit\u00e0 dell'inoculo, le condizioni di incubazione, il metodo di lettura del risultato e soprattutto i criteri biologici e clinici per l'interpretazione del risultato. \u00c8 necessario inoltre iscriversi ai controlli di qualit\u00e0 esterni UK-NEQAS o anche interni con ceppi standard, per valutare l'accuratezza e la precisione dei test di laboratorio. Esistono due metodi classici per l'allestimento dell'ABG: il metodo per diluizione e il metodo per diffusione. Queste metodiche vengono principalmente usate in casi particolari, finalizzati al controllo della resistenza di un batterio per uno specifico antibiotico (soprattutto per infezioni ricorrenti ed ospedaliere). Nella pratica clinica quotidiana l'allestimento \u00e8 affidato a sistemi automatici in grado di calcolare MIC (concentrazione minima inibente) e sensibilit\u00e0 specifica dei vari antibiotici.\nMetodo per diluizione.\nCon questo metodo si valuta la resistenza batterica ad un singolo antibiotico in concentrazioni crescenti; serve per calcolare la minima concentrazione di antibiotico in grado di inibire la crescita batterica e la minima concentrazione battericida\nPreparazione delle provette.\nOccorre prendere in considerazione una serie di provette contenenti un terreno di arricchimento liquido (solitamente 9,9 ml di terreno per provetta). Il passaggio successivo consiste nell'ottenere una diluizione seriale dell'antibiotico preso in esame; per far ci\u00f2 si pu\u00f2 procedere inserendo nella prima provetta 0,1 ml dell'agente antibiotico. Dopo opportuna miscelazione, si prende 0,1 ml di terreno-antibiotico dalla prima provetta e si inserisce nella seconda. A questo punto, dopo aver nuovamente miscelato, si prende 0,1 ml di terreno-antibiotico dalla seconda provetta e si inserisce nella terza. Si procede fino all'ultima provetta. A questo punto si ottengono una serie di provette aventi concentrazioni decrescenti (in base decimale) di antibiotico.\nInoculo.\nUna volta preparate le provette, occorre seminare l'inoculo preso in considerazione. Questo \u00e8 preparato da una coltura batterica sviluppata a 37\u00a0\u00b0C per 24 ore.\nLa semina deve avvenire con costante quantit\u00e0 di inoculo per ogni provetta. La concentrazione del batterio nell'inoculo deve essere circa di 1 milione per millilitro.\nIncubazione e lettura.\nLe provette seminate devono essere messe in incubazione 37\u00a0\u00b0C per 24 ore.\nPassato questo tempo occorre valutare la torbidit\u00e0 delle singole provette, un indice importante che attesta lo sviluppo di colonie batteriche. Chiaramente le provette con una maggiore torbidit\u00e0 saranno quello con una minore concentrazione di antibiotico ovvero, nel nostro caso, le ultime. La torbidit\u00e0 del terreno diminuir\u00e0 via via che si prendono in esame provette con concentrazione di antibiotico maggiore.\nLa prima provetta osservata contenente un terreno limpido, contiene la \"pi\u00f9 bassa concentrazione di antibiotico in grado di inibire la crescita batterica\", chiamata anche MIC o concentrazione minima inibente.\nMIC e MBC.\nUna volta misurata la MIC si pu\u00f2 anche determinare la concentrazione minima battericida o MBC, definita come la concentrazione \"pi\u00f9 bassa\" del composto in esame necessaria per provocare la morte di pi\u00f9 del 99.9% di un dato organismo. Il calcolo \u00e8 semplice: occorre \"piastrare\" (mettere in agar specifico) ed incubare il materiale di ogni singola provetta in singoli terreni di coltura (su ognuno di questi \u00e8 opportuno riportare la concentrazione dell'antibiotico della provetta presa in esame). Dopo 24 ore si deve valutare la crescita batterica. La crescita nel terreno di coltura diminuir\u00e0 via via che si prende in considerazione terreni preparati utilizzando provette con concentrazioni di antibiotico maggiore. Il primo terreno osservato senza crescita \u00e8 il terreno inoculato con una quantit\u00e0 di antibiotico sufficiente ad uccidere tutti i batteri presenti nella provetta (\"logicamente\", i batteri uccisi non possono crescere). La MBC pu\u00f2 essere uguale o maggiore della MIC (in particolare, gli aminoglicosidi hanno molto spesso MIC e MBC uguali).\nMetodo per diffusione (test di Kirby - Bauer) o metodo dei dischetti.\n\u00c8 una prova di sensibilit\u00e0 di un microrganismo verso numerosi antibiotici su piastre di terreno solido mediante applicazione di antibiotici su terreno solido inoculato con il microrganismo da esaminare.\nIl terreno usato \u00e8 il Mueller - Hinton agar contenente:\nIl pH finale risulter\u00e0 7,3 \u00b1 0,2; \u00e8 molto importante ricordare che il terreno deve essere omogeneo, in modo che i vari antibiotici possano diffondere con la stessa velocit\u00e0.\nIl Mueller - Hinton agar rappresenta un terreno in grado di soddisfare le pi\u00f9 comuni esigenze nutrizionali dei pi\u00f9 comuni batteri di interesse medico; tuttavia batteri esigenti quali \"Neisseria gonorrhoeae\" e \"Streptococcus pneumoniae\" devono essere coltivati in Mueller - Hinton arricchito con sangue (cotto) e micronutrienti.\nPer l'esecuzione dell'antibiogramma secondo il metodo di Bauer e Kirby e raccomandato dall'NCCLS, si usa il Mueller - Hinton Agar in piastre da 14\u00a0cm o da 9\u00a0cm.\nPer preparare l'inoculo si sospendono 4-5 colonie coltivate sul terreno primario d'isolamento in 4-5 ml di Tryptic Soy Broth (brodo di arricchimento), incubando per 2-6 ore fino a che la brodocoltura ha raggiunto la stessa densit\u00e0 dello standard opacimetrico preparato aggiungendo a 99,5 ml di acido solforico 0,36 N, 0,5 ml di bario cloruro 1% (opacit\u00e0 corrispondente a 0,5 McFarland, ovvero 1,5 x 108 batteri).\nA questo punto si deve:\nLettura dei valori e considerazioni.\nI valori che si possono avere, per i comuni antibiotici (penicilline) sono tre:\nTuttavia non \u00e8 corretto attribuire una maggiore efficacia ad un antibiotico che presenta un maggiore alone di inibizione rispetto a un altro antibiotico. La formazione dell'alone dipende infatti da:\nDunque il paragone tra gli aloni di inibizione \u00e8 consentito solo tra gli antibiotici di uno stesso gruppo, che avranno forme, peso e carica analoghi. Per esempio si possono fare prove tra pi\u00f9 tipi di penicilline e non tra una penicillina e una tetraciclina.\nTuttavia l'utilizzo di un terreno per un solo tipo di antibiotico \u00e8 poco comodo e dispendioso. La pratica attuale consiste nell'utilizzare ampi terreni di Mueller - Hinton con diverse specie di antibiotici. Gli aloni di inibizione verranno quindi valutati in base delle scale preformate, che guidano l'operatore nella lettura dell'antibiogramma.Per esempio, la rifampicina mostra, nelle pi\u00f9 comuni colture, degli aloni di inibizione molto ampi, mentre la teicoplanina, in virt\u00f9 della estesa conformazione molecolare, avr\u00e0 dei piccoli aloni di inibizione; cos\u00ec la teicoplanina avr\u00e0 una sua scala di sensibilit\u00e0, molto diversa (pi\u00f9 \"piccola\") da quella propria della rifampicina.\nAnalisi delle interazioni tra antibiotici.\nNella pratica clinica vengono spesso utilizzate associazioni di farmaci per la terapia delle infezioni batteriche. Il laboratorio di microbiologia \u00e8 in grado di stabilire la sinergia e l'antagonismo tra diversi farmaci mediante una modificazione del metodo di Bauer e Kirby. Se ad esempio si vuole testare la sensibilit\u00e0 di \" Proteus mirabilis\" al cefotaximide (a volte anche ceftaximide) associato all'acido clavulanico, si pu\u00f2 allestire un terreno di Mueller - Hinton inoculato con \" P. mirabilis\" e cimentato con i due dischetti di antibiotico posti ad una distanza standard (dipende dagli aloni di inibizione). Dall'immagine da cui prende spunto l'esempio si pu\u00f2 notare che l'alone del cefotaximide (CRO, in basso) viene \"stirato\" verso l'alone di inibizione dell'acido clavulanico (AMC, al centro). Il risultato ottenuto \u00e8 chiaro: bench\u00e9 l'acido clavulanico non sia capace da solo di garantire un \"buon\" alone di inibizione, nelle zone di confine, dove comincia a perdere la sua azione, \u00e8 in grado di rafforzare sinergicamente l'azione del cefotaximide, bench\u00e9 le concentrazioni dei due antibiotici siano molto basse. Questa semplice prova consente la valutazione del sinergismo tra pi\u00f9 farmaci, reperto che viene evidenziato anche nella refertazione. Tuttavia \u00e8 possibile valutare anche l'effetto contrario: l'inibizione, evidenziata da uno \"sbarramento\" dell'alone di inibizione di un farmaco nelle zone di confine di un particolare antibiotico. L'effetto sinergico tra pi\u00f9 farmaci viene utilizzato nella terapia di batteri \"difficili\" e \"recidivanti\", con risultati particolarmente buoni nella terapia delle infezioni ospedaliere. L'effetto sinergico tra amoxicillina e acido clavulanico \u00e8 spesso usato nella terapia e nella profilassi antibatterica di faringiti e infezioni benigne dell'apparato respiratorio.\nEtest.\nIl test epsilometrico, detto anche etest (a volte anche e-test), \u00e8 una variante oggi molto usata del metodo per diffusione.Il test si allestisce inserendo nel Mueller - Hinton Agar una o pi\u00f9 strisce di carta bibula rettangolari (circa 0,4\u00a0cm x 8\u00a0cm), contenenti concentrazioni scalari dell'antibiotico di cui si vuole saggiare l'attivit\u00e0. Dopo l'incubazione si viene ad evidenziare un alone di inibizione a goccia intorno alla parte superiore della striscetta: in particolare, la \"base\" della goccia sar\u00e0 rivolta verso la parte superiore della striscia (quella con maggior concentrazione di antibiotico), mentre la \"punta\" della goccia verso la parte inferiore della striscia (contenente una minor concentrazione di antibiotico).Il confronto dell'ampiezza delle \"gocce di inibizione\" tra striscette contenenti diversi antibiotici, associato alla valutazione dei valori standard, permette la rapida identificazione del farmaco pi\u00f9 efficace verso il batterio.Inoltre questo metodo permette la \"valutazione rapida della concentrazione minima inibente\": infatti il punto in cui la punta della goccia incontra la striscetta corrisponde alla pi\u00f9 piccola concentrazione di antibiotico ancora in grado di inibire la crescita batterica.\nRefertazione.\nIl laboratorio di microbiologia non si limita ad indicare l'antibiotico migliore, ma fornisce una lista completa degli antibiotici utilizzati, corredata dalle rispettive MIC ed efficacia.\nA volte, vengono indicati anche le associazioni di antibiotici che si possono utilizzare. L'utilit\u00e0 di una cos\u00ec vasta refertazione \u00e8 chiara: il medico pu\u00f2 decidere di prescrivere un dato antibiotico in relazione a:\nL'uso di antibiotici cos\u00ec specifici permette di evitare l'uso di antibiotici ad ampio spettro che andrebbero a distruggere la flora commensale del soggetto, in grado di competere con patogeni opportunisti come \"Candida albicans\", \"Clostridium difficile\" e \"Pseudomonas aeruginosa\"."}
{"id": "300445", "revid": "125018913", "url": "https://it.wikipedia.org/wiki?curid=300445", "title": "Steve Della Casa", "text": "Biografia.\nFiglio del docente universitario di sanscrito Carlo Della Casa, si \u00e8 laureato nel 1977 all'Universit\u00e0 di Torino con una tesi sul western americano degli anni Cinquanta. Il 7 dicembre 1974 ha aperto insieme ad altri studenti universitari il cineclub \"Movie Club\", che, nei suoi dieci anni di vita \u00e8 (il \"Movie Club\" ha chiuso i battenti il 21 dicembre 1984). L'esperienza dell'attivit\u00e0 critica unita a quella di organizzatore culturale si \u00e8 rivelata decisiva per il futuro della sua carriera. Infatti l'attivit\u00e0 di cineclubbista sfocia poi in quella di direttore di festival, a partire dal Torino Film Festival nel quale lavora fin dalla prima edizione nel 1982 per poi diventarne direttore unico nel 1999.\nIn seguito sar\u00e0 direttore del festival di televisione Roma Fiction Fest e di altre manifestazioni a Terni, Gavi e Tuscania. Collaborer\u00e0 inoltre con la Mostra del Cinema di Venezia, con il festival di Locarno, quello di San Sebastian e quello di Taormina. A questa attivit\u00e0 si affianca quella di saggista, con libri che hanno soprattutto interesse divulgativo, e quella di conduttore e autore radiofonico e televisivo. Dal 2014 \u00e8 direttore artistico del Busto Arsizio Film Festival e dal 2017 della Rassegna \"Grande Cinema Italiano \" di Poggio Mirteto (RI).\nNel 2014 ha contribuito alla creazione del Premio Quiliano Cinema, per il quale collabora tuttora.\nNegli anni settanta ha anche avuto un forte impegno politico. Si \u00e8 iscritto nel 1967 al gruppo cattolico Giovent\u00f9 Studentesca, militando poi in Lotta Continua negli anni settanta (dove era conosciuto con il soprannome di \"Steve\"). Rest\u00f2 coinvolto (insieme ad altri militanti come Angelo Luparia, Alberto Bonvicini, il futuro collaboratore di \"Blob\" Peter Freeman e il futuro medico ed esponente radicale Silvio Viale) nell'indagine sull'attentato al bar Angelo Azzurro di via Po a Torino in cui, a seguito del lancio di una bomba Molotov, mor\u00ec bruciato vivo il 1\u00ba ottobre 1977 il giovane studente Roberto Crescenzio, a soli 22 anni. Della Casa fu coinvolto a causa della testimonianza di Roberto Sandalo, espulso da Lotta Continua proprio da Della Casa e nel 1980 pass\u00f2 un anno in carcerazione preventiva.\nNel 1984 venne condannato per concorso morale in omicidio colposo aggravato a tre anni di reclusione, sulla base di un processo che suscit\u00f2 discussioni perch\u00e9 fondato esclusivamente su testimonianze di persone non direttamente coinvolte nei fatti. Della Casa si \u00e8 sempre proclamato innocente, pur prendendo successivamente le distanze da ogni forma di violenza politica. Nel 2006 ha ottenuto la riabilitazione dal Tribunale di Torino.\nTra il 1978 e i primi anni ottanta \u00e8 stato tra i promotori del gruppo Lotta Continua per il Comunismo, che contava tra i suoi dirigenti anche Angelo Brambilla Pisoni (\"Cespuglio\") e Gabriele Polo. Nel 1986 conclude la propria militanza politica, dedicandosi interamente all'attivit\u00e0 di critico e organizzatore cinematografico. Negli anni ottanta \u00e8 stato tra i fondatori (insieme ad altri ex di Lotta Continua) dell'Associazione Culturale Hiroshima Mon Amour, ed ha collaborato come critico cinematografico al quotidiano \"La Stampa\".\n\u00c8 da sempre conosciuto con il nome di \"Steve\", omaggio alla grande passione di Della Casa per il cinema Peplum e all'attore Steve Reeves. Grande ed appassionato tifoso del Torino, cura una rubrica sul portale di riferimento della tifoseria granata Toro.it, per il quale lavorava come giornalista il figlio Valentino, in cui opera paralleli tra le sue grandi passioni, il cinema e appunto il Toro. Una volta l'anno, nell'ambito del Festival dedicato a Lavagnino presso Gavi (AL), premia il \"Granata dell'anno\" nell'ambito del \"Granata Day\". Direttore del Torino Film Festival dal 2022.\nLa critica cinematografica.\nEsperto di cinema popolare italiano, dopo aver curato la sezione \"Spazio Italia\" sin dalla sua fondazione, ha ricoperto la carica di direttore del Torino Film Festival, dal 1999 al 2002. Dal 1994 conduce \"Hollywood Party\", programma radiofonico di Radio 3 (programma spesso condotto con Francesco De Gregori, suo vecchio amico e grande appassionato di cinema), e dal 2004 al 2006 il contenitore notturno \"La 25a ora - Il cinema espanso\" su LA7. Dal 2008 \u00e8 direttore artistico del Roma Fiction Fest, un festival interamente dedicato al mondo della televisione. Dal marzo 2014 \u00e8 Direttore Artistico del BA Film Festival di Busto Arsizio.\nAutore di numerosi saggi e volumi cinematografici, ha curato le retrospettive \"La commedia italiana\" al Festival internazionale del cinema di San Sebastian (1998) e \"Capitani coraggiosi. Produttori italiani 1945-1975\" alla 60\u00aa Mostra internazionale d'arte cinematografica di Venezia (2003). Collabora con il quotidiano La Stampa e con numerose riviste di cinema (\"FilmTv\", \"Cineforum\"). Ha dedicato una biografia in tre volumi all'opera di Mario Monicelli. Dal 2006 presiede la Torino Film Commission che, dopo il suo arrivo, \u00e8 diventata uno dei pi\u00f9 importanti promotori e finanziatori del cinema italiano. Il 27 maggio 2013, a scadenza del secondo mandato, lascia la presidenza a Paolo Damilano.\nHa curato la regia di alcuni documentari tra i quali \"Anni luce\" (in concorso nel 2005 a Venezia), \"Uomini forti\" (selezionato al Festival di Roma nel 2007), \"\" (fuori concorso alla Mostra di Venezia 2010) e \"I tarantiniani\" (fuori concorso al festival internazionale del film di Roma 2013. Il documentario \"Perch\u00e9 sono un genio!\" sulla vita di Lorenza Mazzetti, firmato insieme a Francesco Frisari, \u00e8 selezionato nel 2016 alla Mostra di Venezia, in concorso nella sezione Venezia Classics. Il documentario \"Nessuno mi pu\u00f2 giudicare\" sui musicarelli italiani, realizzato insieme a Chiara Ronchini e prodotto dall'Istituto Luce, \u00e8 selezionato nella sezione Festa Mobile del Torino Film Festival 2016. Anche il successivo \"Bulli e pupe - storia sentimentale degli anni '50\", realizzato ancora una volta con Chiara Ronchini e prodotto dall'Istituto Luce, \u00e8 stato presentato nella sezione Festa Mobile al Torino Film Festival nel 2018. Nel 2019 \"Boia, maschere e segreti - l'horror italiano degli anni Sessanta\", \u00e8 stato selezionato alla Mostra del Cinema di Venezia nella sezione Venezia Classics. Nel 2021 il documentario Django&amp;Django - Corbucci Unchained, diretto insieme a Luca Rea, \u00e8 proiettato alla Mostra di Venezia in selezione ufficiale.\nDal 4 marzo 2015 cura la serie \"Lezioni di cinema\", 20 dvd sulla storia del cinema (nel cui primo e nono volume parla rispettivamente del cinema muto e della commedia all'italiana) in edicola con Repubblica e L'espresso. Sempre per la stessa edizione ha curato nel 2016 la collana Il cinema di Pier Paolo Pasolini. Il 31 gennaio 2014 ha vinto il Nastro d'argento, assegnato dal Sindacato Nazionale Giornalisti Cinematografici, per il miglior documentario sul cinema con \"I tarantiniani\", firmato assieme a Maurizio Tedesco. Dal 2015 \u00e8 autore televisivo per la serata dedicata ai David di Donatello."}
{"id": "300455", "revid": "119554250", "url": "https://it.wikipedia.org/wiki?curid=300455", "title": "Bulldog", "text": "Il generico termine bulldog, letteralmente \"cane da combattimento/caccia al toro\" (in lingua inglese) indica un variegato elenco di razze canine, sviluppate a partire dalla Old English Bulldog, la razza archetipica, ora estinta.\nStoria.\nL'origine della razza \"bulldog\" data all'epoca delle invasioni barbariche, quando le popolazioni nomadi provenienti dalla steppa eurasiatica portarono nuove razze canine di tipo molossoide nelle terre dell'Impero romano. \nRispetto al mastino da guerra gi\u00e0 abbondantemente diffusosi nel bacino del Mediterraneo, i barbari ricorrevano spesso ad una tipologia di cane dalle mascelle potenti ma dal fisico capace di reggere i rigori dell'inseguimento e della lotta con il bisonte o l'uro, i bovidi selvatici allora diffusi nell'Europa continentale e nell'Europa orientale. Da questi cani sarebbero discesi i \"bulldog\" britannici e i \"bullenbeisser\" germanico-brabantini."}
{"id": "300459", "revid": "767487", "url": "https://it.wikipedia.org/wiki?curid=300459", "title": "Freak Show (Silverchair)", "text": " \nFreak Show, pubblicato il 4 febbraio 1997 da Sony Records \u00e8 il secondo album dei Silverchair, band post-grunge australiana.\nIl nome dell'album venne scelto dal cantante/chitarrista Daniel Johns perch\u00e9 ritenuto adatto a descrivere l'appartenenza ad una band famosa che si esibisce dal vivo allo stesso modo di un circo o di uno show. La band ha spesso dichiarato la propria stima per Nick Launay, produttore che avrebbero voluto anche per il precedente album \"Frogstomp\". L'occasione di lavorare insieme arriv\u00f2 con \"Freak Show\" e la band riusc\u00ec ad ottenere in pieno il suono cercato, cosa che sotto alcuni aspetti non avvenne per \"Frogstomp\".\nIl missaggio fu affidato ad un altro importante nome, Andy Wallace, tecnico che la band aveva in precedenza apprezzato per gli ottimi lavori svolti con Rage Against the Machine e Helmet. Questi importanti collaboratori e il dovuto tempo dedicato alle registrazioni (3 settimane contro i 9 giorni dedicati a \"Frogstomp\") fanno di \"Freak Show\" un album completo, forte anche di testi pi\u00f9 personali rispetto al predecessore.\nCuriosit\u00e0.\nIl riff di chitarra del brano \"Slave\" \u00e8 simile a quello di \"I Don't Know Anything\" dei Mad Season."}
{"id": "300468", "revid": "767487", "url": "https://it.wikipedia.org/wiki?curid=300468", "title": "Elliott Murphy", "text": "Il suo stile riflette quello di artisti come Bruce Springsteen, Lou Reed e Talking Heads.\nBiografia.\nNato a New York e cresciuto a Garden City, come molti suoi coetanei, negli anni sessanta forma una band, i Rapscallion, con i quali nel 1966 vince il concorso per band dello stato di New York. All'inizio degli anni Settanta si esibisce in Europa, suonando per le strade e in piccoli locali, ottiene anche una parte come comparsa nel film \"Roma\" di Fellini. Rientrato negli USA si esibisce nel circuito underground di New York insieme ai New York Dolls, Patti Smith ed alcuni artisti di quella che sar\u00e0 la new wave americana. Il critico Paul Nelson lo segnala alla Polydor, per la quale esordisce sul mercato discografico con \"Aquashow\", ottenendo unanimi consensi di critica, ma deludenti riscontri commerciali nonostante contenga \"Last of The Rockstars\", una delle migliori composizioni di tutta la sua carriera, poco meglio and\u00f2 con gli album successivi: \"Lost Generation\" (1975), \"Night Light\" (1976) album contenente \"Diamonds by the Yard\", forse il pezzo pi\u00f9 famoso di Murphy e \"Just a Story from America\" (1977).\nNel 1980 Murphy fonda la propria etichetta discorgrafica, la Courtesan, con la quale pubblica l'album \"Affairs\" (1980), il folk-rock \"Murph the Surf\" (1981) e \"Party Girls/Broken Poes\" (1984) nominato ad un New York Music Award come miglior album dell'anno.\nGli album successivi, pur mantenendosi su un livello pi\u00f9 che buono, non riescono ad eguagliare i precedenti, e negli USA inizia ad avere seri problemi per la pubblicazione dei suoi lavori. In Europa, tuttavia, la situazione era completamente diversa, i concerti nel vecchio continente registravano sempre un'ottima affluenza di pubblico e i suoi album vendevano sempre molte copie, forse questo fu uno dei motivi che spinse Murphy a trasferirsi a Parigi, nel 1990.\nLa vita parigina diede nuovo impulso alla sua vena creativa e inizi\u00f2 a comporre a ritmo frenetico, uscendo con album sempre pi\u00f9 maturi, tra questi ricordiamo \"Selling the Gold\" che contiene i brani \"Is Fellini Really Dead?\", \"King of the Serpentine\" e la struggente \"Everything I do (Leads me Back to You)\" in duetto con uno dei suoi pi\u00f9 grandi amici ed estimatori, Bruce Springsteen.\nTra la fine degli anni '80 e l'inizio dei '90 Murphy collabora con Graziano Romani ed i suoi Rocking Chairs, in qualit\u00e0 di musicista e produttore degli album \"Freedom Rain\" (1989) e \"No Sad Goodbyes\" (1990).\nDella title-track di \"Freedom Rain\" viene girato anche un video che lo vede al fianco del cantante Graziano Romani.\nTra gli altri album si segnalano \"Beauregard\", \"La terre commune\", \"Soul Surfing\", \"Rainy Season\" e il disco blues \"Murphy Gets Muddy\", dove, assistito da Olivier Durand (ormai presenza fissa nella band da anni), ci regala un mix di cover di mostri sacri del blues e brani propri.\nIn Italia, Murphy ha collaborato dal 1993 con Lorenzo Bertocchini e i suoi Apple Pirates.\nHa partecipato come ospite a Musicultura 2010, festival che si svolge annualmente nel mese di giugno allo Sferisterio di Macerata.\nAttualmente vive a Parigi con la moglie Fran\u00e7oise Viallon e il figlio Gaspard, anch'egli cantante e chitarrista e (dal 2011) arrangiatore di alcuni brani registrati da Murphy."}
{"id": "300473", "revid": "125265483", "url": "https://it.wikipedia.org/wiki?curid=300473", "title": "Antoine-Jean Gros", "text": "Allievo di Jacques-Louis David, si orienta al contrario del maestro verso una pittura di storia drammatica e spesso antieroica.\nBiografia.\nFiglio di un miniaturista, nella tela con \"Antioco ed Eleazaro\", ora conservato a Saint-L\u00f4, con la quale concorse, senza successo, al Prix de Rome del 1792, si rif\u00e0 ai modi del Rubens, sia nella concezione d'insieme, sia nella fattura.\nIn piena Rivoluzione all'inizio del 1793 decise di trasferirsi in Italia, temendo per le sue opinioni moderate. Il soggiorno dur\u00f2 otto anni, sostando prima a Genova, poi a Milano, infine a Firenze, studiando l'arte antica, Masaccio, Andrea del Sarto, Pontormo e Rubens.\nDi questo periodo sono: \"Malvina piange Oscar\", tratto dal poema Ossian e \"Young piange la figlia\".\nMolto attivo come ritrattista della societ\u00e0 genovese, alla fine del 1796 Giuseppina Bonaparte lo condusse con s\u00e9 a Milano dove, nel 1796, realizz\u00f2 il quadro di \"Napoleone ad Arcole\" in cui rappresenta il giovane condottiero, allora ancora al servizio degli ideali democratici della repubblica, mentre incita i soldati alla battaglia, con un gesto coraggioso ma privo di enfasi; quest'ultimo elemento e l'impeccabile divisa, pi\u00f9 da parata che da combattimento, collocano l'evento in una dimensione di superiore e atemporale eroicit\u00e0. \nA questo stesso anno risale l'episodio riferito da Stendhal al I Capitolo de La Certosa di Parma. Tre giorni dopo il suo arrivo l'ancor giovane Gros disegn\u00f2 sul retro della lista dei gelati del Caff\u00e8 dei Servi, locale molto in voga, un soldato francese che con la baionetta apriva il ventre di Carlo d'Asburgo-Teschen e al posto del sangue dall'Arciduca stesso usciva un'incredibile quantit\u00e0 di grano. Tale disegno, abbandonato al tavolino e reperito, venne stampato nella notte e l'indomani ne furono venduti ventimila esemplari. Secondo Stendhal la pubblicazione di tali battute satiriche eseguite con il linguaggio della Caricatura non era conosciuta in Italia fino a quel momento. Il disegno si riferiva all'enorme accaparramento operato coattivamente dall'Arciduca, che si era dato al commercio del grano mentre ai contadini era proibita la vendita in proprio.. \nNominato membro della commissione incaricata da Napoleone di razziare le pi\u00f9 importanti opere dell'arte italiana da inviare in Francia, l'artista percorse gran parte dell'Italia arrivando a Roma nella primavera del 1797.\nEntrato nell'esercito, in seguito alla vittoria austriaca dovette fuggire, tornando a Parigi nel febbraio del 1801. Nella sua citt\u00e0 natale realizz\u00f2 il \"Ritratto di Christine Boyer\" (Parigi, Louvre), moglie di Luciano Bonaparte. Un ritratto postumo dipinto poco dopo la morte prematura della donna, avvenuta nel 1800, l'artista la ritrae in piedi accanto a una cascata, giovane e bella con gli occhi malinconici fissi a una rosa che viene trascinata dall'acqua corrente, una presagio di morte.\nAl Salon del 1801 present\u00f2 \"Saffo a Leucade\" (Bayeux, Mus\u00e9e Baron-G\u00e9rard) ambientato in un paesaggio notturno rischiarato dalla luna. Nello stesso anno realizz\u00f2 il bozzetto per la \"Battaglia di Nazareth\" (Nantes, Mus\u00e9e des Beaux-Arts).\nDel 1804 \u00e8 la tela con \"Gli appestati di Jaffa\", che presenta Napoleone mentre sfiora la piaga di un appestato, qui l'artista fa entrare la cruda rappresentazione della malattia, che diviene funzionale all'apologia imperiale. Al Salon del 1806 espose la \"Battaglia di Abukir\", commissionata da Murat, e ora conservata a Versailles, la tela venne costruita con una composizione squilibrata in modo da creare un accentuato effetto di movimento.\nDopo la battaglia di Eylau, Napoleone organizz\u00f2 un concorso per commemorare la propria\nmagnanimit\u00e0 nell'assistere i soldati russi feriti dopo i combattimenti, Gros si aggiudic\u00f2 il primo premio con la tela, di grandi dimensioni, esposta al Salon del 1808: \"Napoleone sul campo di battaglia di Eylau il 9 febbraio 1807\" (Parigi, Louvre). Al centro \u00e8 Napoleone a cavallo, ritratto come \u00abpacificatore-filantropo\u00bb costretto alla guerra per liberare i popoli oppressi dalla tirannia mentre attraversa il campo di battaglia dopo il combattimento; il primo piano si caratterizza per la forte notazione realistica data dai morti e dai feriti. Questa notazione gli attir\u00f2 molte critiche, ma fu ammirata dai giovani artisti romantici: infatti il periodico romantico \u00abL'Aristide\u00bb dir\u00e0 \"non abbiamo dubbi: \"Napoleone sul campo di Eylau\", segna la nascita della scuola romantica\".\nDi questo periodo sono anche i ritratti del \"Primo Console\" (Parigi, Museo della Legion d'onore), di \"Duroc\" (Versailles), del generale \"Lasalle\" (Parigi, Museo dell'esercito), del generale \"Fournier-Sarlov\u00e8ze\" (Parigi, Louvre) e il \"Ritratto equestre di Murat\" (Parigi, Louvre) esposto al Salon del 1812.\nDel 1810 \u00e8 \"La Battaglia di Wagram\" (Versailles, Mus\u00e9e National du Ch\u00e2teau), mentre nel 1811, fu incaricato di commemorare la restituzione alla Chiesa della cattedrale di Saint-Denis, dipingendo \"Carlo V ricevuto a Saint-Denis da Francesco I\" (Parigi, Mus\u00e9e du Louvre). Lo stesso tema \u00e8 trattato negli affreschi per la cupola del Panth\u00e9on, iniziati l'anno successivo e completati nel 1824.\nAi Salon del 1817 e 1819 espose rispettivamente \"Luigi XVIII lascia il palazzo delle Tuileries\" (Versailles) e l\"Imbarco della duchessa d'Angoul\u00eame a Pauillac\" (Bordeaux, Mus\u00e9e des Beaux-Arts).\nCon l'esilio di David, Gros si accoll\u00f2 l'onere di portare avanti la scuola del maestro ritornando stilisticamente a composizioni di gusto classicista. Al Salon del 1822 espose la tela con \"Bacco e Arianna a Nasso\" (1821, Ottawa, The National Gallery of Canada).\nNel 1830 realizz\u00f2 il soffitto del Mus\u00e9e des Antiquit\u00e9s \u00e9gyptiennes del Louvre, con l\"Umanit\u00e0 implora l'Europa in favore dei greci\". \nAnche per la fredda accoglienza ricevuta al Salon del 1835 dall\"Ercole e Diomede\" (Tolosa, Mus\u00e9e des Augustins), il 25 giugno dello stesso anno si suicid\u00f2, annegandosi nella Senna.\nUno dei suoi ultimi allievi \u00e8 stato Alfred Guillard (1810-1880), che fu direttore del Mus\u00e9e des Beaux-Arts di Caen."}
{"id": "300475", "revid": "110157", "url": "https://it.wikipedia.org/wiki?curid=300475", "title": "Civada", "text": "La civada \u00e8 una piccola vela quadra inserita sull'omonimo pennone, al disotto del bompresso, comune nei vascelli del XVII e XVIII secolo. \u00c8 cos\u00ec denominata per l'analogia della sua forma originaria con il sacco d'avena (in provenzale \"civadiera\"), che si appendeva sotto il muso dei cavalli.\nAll'inizio del XIX secolo le vele quadre del bompresso non furono pi\u00f9 utilizzate e al pennone di civada fu destinata la funzione di dare angolatura opportuna alle manovre fisse di ritenuta laterale dell'albero di bompresso."}
{"id": "300478", "revid": "474175", "url": "https://it.wikipedia.org/wiki?curid=300478", "title": "Mar Ligure", "text": "Il Mar Ligure, anticamente Mar Ligustico, (\"M\u00e2 da Liguria\" in ligure, \"Mer Ligurienne\" in francese, \"Mari Licuru\" in c\u00f2rso, \"Mar Ligura\" in occitano) \u00e8 la parte pi\u00f9 settentrionale del Mediterraneo Occidentale.\nStoria.\nIn antichit\u00e0 il mar Ligure si chiamava, in latino, \"Mare Ligusticum\", il mare che bagnava le terre abitate dagli antichi Liguri, definito tra Rodano e Arno. Nel V secolo a.C. il territorio abitato da questa popolazione si estendeva ben oltre i confini dell'attuale Liguria e la stessa Repubblica di Genova, comprendendo parte dell'attuale costa francese e di quella toscana fino all'altezza di Livorno.\nIl mar Tirreno (\"mare Tyrrhenum\") prende invece il nome dal popolo dei Tirreni (\"Tyrsenoi\" o \"Tyrrhenoi\"), meglio conosciuti come Etruschi, i cui territori nell'VIII secolo a.C. si estendevano fino alla foce dell'Arno nei pressi di Pisa, e che nei due secoli successivi ampliarono il loro raggio d'azione fino alla foce del fiume Magra e perci\u00f2 su alcuni scritti internazionali la parte del mar ligure che bagna le spiagge toscane \u00e8 detta \"alto tirreno\" .\nConfini.\nIl confine sud-occidentale \u00e8 delimitato da una linea immaginaria che collega Punta di Revellata, a ovest di Calvi, nella Corsica settentrionale, con Capo Ferrato ad est di Nizza, mentre il confine sud-orientale, che lo delimita dal mar Tirreno, corre tra Capo Corso e il promontorio di Piombino, passando attraverso il canale di Corsica, l'Isola d'Elba e il canale di Piombino.\nTuttavia, l'Organizzazione idrografica internazionale, in un documento del 1953 tuttora in vigore, stabilisce che il confine sud-occidentale \u00e8 delimitato da una linea immaginaria che congiunge Capo Corso con il confine italo-francese (Ponte San Luigi), mentre il confine sud-orientale \u00e8 delimitato da una linea che va da Capo Corso all'isola del Tinetto, quindi da una linea che congiunge l'isola del Tino e la Palmaria fino a Punta San Pietro, nei pressi del golfo della Spezia. Questo confine \u00e8 in via di ridefinizione: infatti la stessa Organizzazione ha pubblicato una bozza del documento definitivo sui limiti dei mari che fa coincidere il confine sud-orientale del mar Ligure con una linea che unisce la costa toscana lungo il 43\u00ba parallelo al Capo Corso e quindi fino a Capo Grosso.\nLa definizione tuttora in vigore presso l'Organizzazione idrografica internazionale corrisponde grosso modo a quella tradizionale, la quale attribuisce l'intera costa toscana (fino alla foce della Magra) al mar Tirreno (con l'eccezione del golfo della Spezia e del promontorio del monte Marcello da Lerici ad Ameglia, che secondo l'Organizzazione sarebbe parte del Tirreno). Questa versione tradizionale dei confini ha portato a varie conseguenze: vicino a Pisa negli anni trenta \u00e8 stata fondata una localit\u00e0 balneare denominata Tirrenia; il quotidiano di Livorno si chiama \"Il Tirreno\" e Viareggio come pure Castiglioncello sono popolarmente definite le \"Perle del Tirreno\". Occorre inoltre considerare che nelle carte dell'Ottocento il mare che bagnava la Toscana era talvolta chiamato \"Mare Toscano\".\nL'Istituto Idrografico della Marina Militare Italiana usa \"Mar Ligure\" (da San Vincenzo in gi\u00f9, \"Mar Tirreno\") nel portolano relativo alla costa toscana settentrionale.\nCaratteristiche fisiche.\nIl Mar Ligure va dalla Liguria alla Corsica: \u00e8 piccolo, ma profondo, e le montagne arrivano fino al mare. Le sue coste sono alte e le spiagge sono poche e piccole.\nNella parte pi\u00f9 settentrionale si trova il golfo di Genova che ne \u00e8 interamente compreso.\nIl mare riceve da est le acque dell'Arno e di molti altri fiumi di origine appenninica come il Serchio e la Magra.\nLungo le sue coste si trovano importanti scali portuali commerciali dei quali il maggiore \u00e8 il porto di Genova. Altri porti di rilievo sono quelli di Mentone, di Savona, della Spezia, di Imperia, di Carrara, di Piombino e di Livorno.\nIl mar Ligure raggiunge a nord-ovest della Corsica una profondit\u00e0 massima di pi\u00f9 di .\nProtezione dell'ambiente.\nAllo scopo di proteggere le numerose specie di cetacei presenti nel mar Ligure, la Francia e l'Italia lo hanno classificato nel 1999 come SPAMI \"Specially Protected Areas of Mediterranean Importance\" (ovvero area del mare Mediterraneo di particolare importanza).\nIl Santuario dei Cetacei del mar Ligure copre un'area di nella zona di mare aperto davanti al confine tra Francia e Italia. \u00c8 una delle zone del Mediterraneo dove con pi\u00f9 facilit\u00e0 \u00e8 possibile avvistare gruppi di cetacei. Battelli adibiti all'avvistamento di questi mammiferi marini partono dai principali porti turistici della Provincia di Imperia, come quello di Porto Maurizio.\nNel 1996 l'Italia ha istituito il Parco Nazionale dell'Arcipelago Toscano grazie al quale sono salvaguardate le sette isole maggiori dell'arcipelago e i fondali con tutta l'importante fauna sia del mar Tirreno sia del Ligure. \u00c8 attualmente il pi\u00f9 grande parco marino d'Europa.\nNel 1999 \u00e8 stato istituito il Parco nazionale delle Cinque Terre, in Liguria, interamente nella Provincia della Spezia, che per le bellezze naturalistiche del suo territorio \u00e8 un'importante meta turistica per chi \u00e8 interessato non esclusivamente al turismo balneare.\nFauna.\nTra le specie che vivono nel mar Ligure e che risalgono i fiumi che sfociano in questo mare per riprodursi vi \u00e8 la cheppia (\"Alosa fallax\")."}
{"id": "300481", "revid": "287204", "url": "https://it.wikipedia.org/wiki?curid=300481", "title": "Chris Joannou", "text": "Biografia essenziale.\nLa famiglia di Chris \u00e8 composta dalla madre Sue, il padre David (proprietario di una lavanderia/lavaggio a secco), e due sorelle, di cui una gemella di Chris. Possiede 2 cani; uno si chiama Khan ed \u00e8 un pastore tedesco. Lui e il batterista Ben Gillies abitavano e tuttora abitano nella stessa via e per questo motivo la loro conoscenza e amicizia risale alla tenera infanzia. Come Daniel Johns anche Chris suonava la tromba prima di passare al basso. Il passaggio a questo strumento avvenne tra l'altro grazie all'amico Ben: fu lui a vendere a Chris il suo primo basso per la cifra di 100 dollari e ad insegnare a Chris le basi dello strumento. Chris impar\u00f2 a padroneggiare discretamente lo strumento in 3 mesi e pot\u00e9 cos\u00ec entrare a far parte degli Innocent Criminals, la band \"antenata\" dei Silverchair.\nChris fu il primo dei 3 membri dei Silverchair a tagliare i suoi lunghi capelli; l'amico Daniel disse che lo fece per evitare di dare una immagine metal.\nUno degli attori preferiti di Chris \u00e8 Sean Connery."}
{"id": "300486", "revid": "57342", "url": "https://it.wikipedia.org/wiki?curid=300486", "title": "Giuseppe Merzario", "text": "Biografia.\nStudente di teologia, partecip\u00f2, nel 1848, alle Cinque Giornate di Milano e combatt\u00e9 nella \"Legione degli studenti Lombardi\". Tornato in seminario, l'anno successivo, divenne sacerdote, celebrando in Asso alcuni battesimi e matrimoni. &lt;br&gt;\nSmesso l'abito talare, negli anni 1862 - 1874 fu preside del liceo classico Francesco Cicognini e rettore del Convitto Cicognini di Prato. Nel 1867 fu eletto deputato, nel collegio di Erba, comprendente la Valassina. Ader\u00ec al gruppo democratico e fu rieletto fino al 1894, militando nelle file dell'Estrema Sinistra parlamentare. Fu presidente di alcune Commissioni parlamentari e dell'Amministrazione del fondo per il culto. Nel 1882 interpell\u00f2 il ministro delle finanze Migliano sulle pretese dell'Intendenza di Finanza di Como su una servit\u00f9 di confine, per evitare attivit\u00e0 di contrabbando.\nScrisse \"Edvige\" (ambientato durante il regno dei Longobardi); il carme, in latino, \"De renovanda Roma\"; e la storia artistica dei cosiddetti Maestri Comacini.\nMilano gli dedic\u00f2 una via, mentre nel giardino pubblico di Asso gli fu eretto un busto, opera di Francesco Confalonieri, poi trasferito nell'aula del Consiglio Comunale."}
{"id": "300487", "revid": "400694", "url": "https://it.wikipedia.org/wiki?curid=300487", "title": "Cesare Curioni", "text": "Fu presidente della Commissione Ministeriale dei Cappellani militari.\nBiografia.\nMonsignor Cesare Curioni, nella sua lunga carriera, fu ispettore generale dei cappellani carcerari d'Italia, dopo aver rivestito l'incarico di cappellano capo di San Vittore per trentadue anni. dal 1982 al 1992 fu presidente della Commissione Ministeriale dei Cappellani militari. Grazie all'importante incarico aveva potuto stabilire rapporti con Cuba e Polonia, dominate dai sovietici ed a regime comunista, riuscendo ad ottenere la presenza di cappellani cattolici nelle carceri.\nIl 17 dicembre 1966 fu insignito della Medaglia d'oro di benemerenza del comune di Milano, per gli studi sul problema penitenziario e per il ventennio di attivit\u00e0 quale cappellano di San Vittore, al Castello Sforzesco di Milano, alla presenza del presidente del Consiglio onorevole Aldo Moro."}
{"id": "300489", "revid": "287204", "url": "https://it.wikipedia.org/wiki?curid=300489", "title": "Vitale da Bologna", "text": "Biografia.\nRappresentante della scuola emiliana trecentesca, Vitale raccoglie il clima di una citt\u00e0 legata alla cultura gotica d'oltralpe cresciuta nell'ambiente colto e internazionale della sua universit\u00e0, associandolo alI'espressivo, sereno e dinamico realismo della pittura e della miniatura bolognese. \nAttivo soprattutto a Bologna tra il 1330 e il 1357, Vitale lavor\u00f2 anche a Pomposa (1351) e nel Duomo di Udine, dove lasci\u00f2 significativi cicli di affreschi. Attribuito alla scuola di Vitale da Bologna anche il pregevole ciclo di affreschi dipinto all'interno della chiesa di Santa Maria degli Angeli, detta del Cristo, a Pordenone.\nUn capolavoro riconosciuto \u00e8 la tavola con \"San Giorgio e il drago\" (1330) della Pinacoteca Nazionale di Bologna, dove la ricerca di movimento e di espressione si spinge ad una contorsione forzata del cavallo.\nNella \"Madonna dei denti\" (1345), invece, Vitale mostra, attraverso il sorriso della Vergine, una serenit\u00e0 umanizzante mai vista prima.\n\u00c8 aperto il dibattito critico intorno alle attribuzione ai diversi artisti che realizzarono il ciclo di affreschi nella chiesa di Sant'Apollonia di Mezzaratta: gli affreschi, staccati nel 1949 e oggi conservati nella Pinacoteca Nazionale di Bologna, rappresentano un momento cruciale della pittura bolognese del Trecento.\nParticolare fama ha avuto, nei secoli, la \"Madonna della Pace\", appartenente ai Domenicani di Forl\u00ec, per la speciale devozione che ne aveva il beato Marcolino Amanni. Dal 12 settembre 2013, dopo il restauro, \u00e8 visibile presso la Pinacoteca civica di Forl\u00ec, per concessione dell'Ordine Domenicano."}
{"id": "300490", "revid": "599013", "url": "https://it.wikipedia.org/wiki?curid=300490", "title": "Scot", "text": ""}
{"id": "300491", "revid": "183483", "url": "https://it.wikipedia.org/wiki?curid=300491", "title": "Linguistica pragmatica", "text": ""}
{"id": "300492", "revid": "1463842", "url": "https://it.wikipedia.org/wiki?curid=300492", "title": "Critiche al comunismo", "text": "Le critiche al comunismo sono state dirette sia ai principi stessi del comunismo sia alla loro attuazione negli stati socialisti del XX secolo. Il dibattito \u00e8 acceso in quanto per alcuni intellettuali tra cui Ludwig von Mises il comunismo in tutte le sue forme conduce necessariamente al totalitarismo, per altri tra cui Luigi Berlinguer il vero comunismo non si \u00e8 mai realizzato, tutti i regimi autodefinitisi comunisti o socialisti erano in realt\u00e0 in regime di capitalismo di Stato, e gli stati a socialismo reale non abbiano rispettato i principi marxisti a cui si erano ispirati.\nNel corso del novecento vari esponenti del mondo ideologico e culturale comunista hanno mosso critiche verso le politiche concretamente adottate dai governi dei paesi comunisti. Ad esempio nel caso dei trotskisti. Un eventuale \"reverso\" che veda pensatori non comunisti d'accordo con politiche concrete adottate dai summenzionati governi risulta almeno a una prima analisi non specifica, pi\u00f9 raro.\nComunismo e stati socialisti in breve.\nIl comunismo \u00e8 un sistema sociale che abolisce la propriet\u00e0 privata dei mezzi di produzione, le classi sociali e, a seguito di una sorta di percorso dottrinalmente elaborato che mai si \u00e8 realizzato come pratica istituzionale, lo Stato. Diversi stati hanno comunque dato al partito comunista uno status speciale nelle loro leggi e costituzioni, sostenendo al contempo di essere indirizzati verso il conseguimento del comunismo in tempi pi\u00f9 o meno lunghi.\nSono questi stati socialisti (in cui un partito marxista-leninista \u00e8 al governo e la costituzione o le leggi sono tali che rendono impossibile allontanarlo dal governo) ad essere il bersaglio delle critiche presentate di seguito.\nCritica generale degli stati socialisti del XX secolo.\nCensura, emigrazione e politica estera.\nMolti stati socialisti hanno praticato la censura del dissenso. Il livello di censura vari\u00f2 notevolmente tra stati e periodi storici differenti.\nLa censura pi\u00f9 rigida \u00e8 stata praticata dai regimi stalinisti e maoisti, quali l'Unione Sovietica sotto Stalin (1927-53), la Cina durante la rivoluzione culturale (1966-76), e la Corea del Nord nel corso di tutta la sua esistenza (1948-oggi). Solitamente, gli stati socialisti di nuova costituzione mantenevano o rafforzavano il livello di censura presente in tali nazioni prima della presa del potere. In effetti, gli stessi comunisti erano stati molto spesso il bersaglio della censura precedente. Come risultato, dopo essere saliti al potere, essi sostenevano di voler combattere la vecchia classe governante usando le sue stesse armi, allo scopo di impedirgli di inscenare una contro-rivoluzione.\nUn'estesa rete di informatori civili - sia volontari che reclutati con la coercizione - veniva usata per raccogliere informazioni per il governo e per riportare i casi di dissenso. Alcuni stati socialisti classificavano i critici interni del sistema come affetti da malattie mentali, quale ad esempio la schizofrenia a progresso lento - che veniva riconosciuta solo negli stati socialisti - e li incarcerava in ospedali psichiatrici. Ai lavoratori non era permesso far parte di sindacati liberi. Diverse sollevazioni interne vennero represse dalla forza militare, come la rivolta di Tambov, la rivolta di Kron\u0161tadt, e la protesta di piazza Tienanmen del 1989.\nGli stessi stati socialisti, cos\u00ec come i loro sostenitori, spesso sostengono che censura e limitazioni simili sono spiacevoli ma necessarie. Essi argomentano che, specialmente durante la guerra fredda, gli stati socialisti vennero assaliti dalla propaganda capitalista esterna e infiltrati da servizi segreti di potenti nazioni capitaliste, come ad esempio la CIA. In quest'ottica, restrizioni e soppressione del dissenso erano viste come misure difensive contro la sovversione.\nAlcuni hanno sostenuto che, anche se la censura era praticata negli stati socialisti, l'estensione di quest'ultima \u00e8 stata enormemente esagerata ad Occidente. Albert Szymanski, ad esempio, nel suo esauriente studio intitolato \"Human Rights in the Soviet Union\", traccia un paragone tra il trattamento dei dissidenti anti-comunisti in Unione Sovietica dopo la morte di Stalin e il trattamento dei dissidenti anti-capitalisti negli Stati Uniti durante il periodo del maccartismo, concludendo che \"nel complesso, appare che i livelli di repressione nell'Unione Sovietica nel periodo 1955-1980, furono approssimativamente allo stesso livello di quelli negli USA durante gli anni di McCarthy (1947-56).\" Amnesty International stima il numero di prigionieri politici in URSS nel 1979 a poco pi\u00f9 di 400.\nSia comunisti che anti-comunisti hanno criticato il culto della personalit\u00e0 di molti leader degli stati socialisti, e la leadership ereditaria della Corea del Nord. Il dissidente comunista Milovan \u0110ilas e altri hanno inoltre sostenuto che una nuova classe di potenti burocrati di partito emerse sotto il potere del partito comunista, e sfrutt\u00f2 il resto della popolazione. Un proverbio ceco osserva: \"Sotto il capitalismo, l'uomo sfrutta l'uomo; sotto il comunismo succede il contrario.\" (si veda anche nomenklatura).\nEmigrazione dagli stati socialisti.\n del comunismo sostengono che l'emigrazione dagli stati socialisti \u00e8 prova della disaffezione a quei regimi. Tra il 1950 e il 1961 2.750.000 Tedeschi dell'est si trasferirono nella Germania Ovest. Durante la rivoluzione ungherese del 1956 circa 200.000 persone si mossero in Austria quando il confine austro-ungherese venne temporaneamente aperto. Dal 1948 al 1953 centinaia di migliaia di nordcoreani si spostarono a sud, fermati solo quando all'emigrazione venne posto freno dopo la guerra di Corea. Dopo la conquista cinese del Tibet, i demografi cinesi stimarono che 90.000 tibetani andarono in esilio. A Cuba 50.000 membri del ceto medio lasciarono l'isola tra il 1959 e il 1961, dopo che Fidel Castro prese il potere. Una fuoriuscita ancor pi\u00f9 grande si ebbe durante l'esodo di Mariel, e molti cubani continuano a tentare di emigrare negli USA ancora oggi. Dopo la vittoria comunista in Vietnam oltre un milione di persone (i famosi boat people) lasciarono il paese via mare durante gli anni 1970 e 1980. Un altro grande gruppo di rifugiati lasci\u00f2 Cambogia e Laos. Quest'ultimo perse gran parte della sua \u00e9lite pi\u00f9 istruita e il 10% della sua popolazione.\nLe restrizioni all'emigrazione da parte degli stati socialisti ricevette una massiccia pubblicit\u00e0. Il Muro di Berlino fu uno degli esempi pi\u00f9 famosi, ma la Corea del Nord impone ancora un veto totale sull'emigrazione e le restrizioni di Cuba sono periodicamente criticate dalla comunit\u00e0 cubano-americana. Durante l'esistenza del Muro di Berlino, sessantamila persone tentarono senza successo di emigrare illegalmente dalla Germania Est e vennero condannate al carcere per aver tentato di \"abbandonare la Repubblica\". Ci furono circa cinquemila fughe riuscite verso Berlino Ovest e 239 persone morirono nel tentativo di attraversare.\nRisposte.\nSimili restrizioni all'emigrazione sono state in vigore in molti paesi capitalisti prima della fine del XIX secolo. Francia, Spagna e Portogallo limitarono perfino i viaggi dei loro cittadini nelle proprie colonie.\nI vari principati tedeschi, prima del XVIII secolo, permettevano solo l'emigrazione verso le terre slave ad est, e molti di essi misero al bando l'emigrazione dal XVIII secolo alla met\u00e0 del XIX. Le autorit\u00e0 austriache non permisero ai cittadini comuni di spostarsi oltre i confini dell'impero, prima degli anni 1850. Mentre molti paesi europei rilassarono o addirittura eliminarono completamente le loro restrizioni all'emigrazione per l'inizio del XX secolo - principalmente a causa dell'esplosione demografica - ci furono alcune eccezioni. Romania, Serbia, e soprattutto la Russia zarista richiesero ai loro cittadini di ottenere un permesso ufficiale all'emigrazione fino alla prima guerra mondiale. Durante la guerra, tutte le nazioni europee reintrodussero rigide restrizioni alla migrazione, sia temporanee che permanenti.\nI critici trovano una falla in questo ragionamento, notando che le future nazioni non-comuniste collocate nelle aree di cui sopra, non ebbero politiche di emigrazione cos\u00ec stringenti durante la guerra fredda, mentre gli stati socialisti li avevano.\nLe restrizioni imposte dagli stati socialisti all'emigrazione dei loro cittadini non furono pi\u00f9 intense di quelle imposte dai paesi capitalisti (o comunque non-comunisti) in passato. In Polonia, ad esempio, il governo comunista mantenne le stesse leggi sull'emigrazione che erano state in vigore nella Polonia capitalista a partire dal 1936.\nComunque, gli stati socialisti (in particolare Germania Est, Cuba, Vietnam e Corea del Nord) regolarono l'emigrazione molto pi\u00f9 della maggior parte dei paesi capitalisti occidentali nel periodo post seconda guerra mondiale. La ragione data per questo aspetto fu che abbisognavano di quanta pi\u00f9 forza lavoro possibile per la ricostruzione del dopoguerra e lo sviluppo economico.\nEssi non negavano che in altri stati esisteva una migliore qualit\u00e0 della vita, ma sostenevano di trovarsi nel processo di raggiungere tali standard.\nDegli stati socialisti, solo Albania e Corea del Nord imposero sempre un veto totale sull'emigrazione. Per la maggior parte degli stati socialisti, l'emigrazione legale fu sempre possibile sulla carta, anche se spesso difficile. Alcuni di questi stati rilassarono significativamente le leggi sull'emigrazione a partire dagli anni 1960. Ogni anno, durante gli anni 1970, decine di migliaia di cittadini sovietici emigrarono legalmente.\nImperialismo.\nGli stati socialisti erano fondati su una politica di anti-imperialismo militante. Lenin considerava l'imperialismo come \"lo stadio pi\u00f9 alto del capitalismo\" e, nel 1917, dichiar\u00f2 il diritto incondizionato all'autodeterminazione e alla secessione per le minoranze nazionali della Russia. Tuttavia per i critici gi\u00e0 nell'anno successivo vennero attaccati paesi baltici, e non molto tempo dopo anche Ucraina e Polonia ma i fautori sostengono che l'intervento era in aiuto ai comunisti locali quindi non era una questione di minoranza nazionali. Successivamente, durante la guerra fredda, gli stati socialisti diedero assistenza militare, e in alcuni casi intervennero direttamente, in favore dei movimenti di liberazione nazionale che combattevano per l'indipendenza dagli imperi coloniali, in Asia e in Africa.\nAd ogni modo, i critici hanno accusato l'Unione Sovietica e la Repubblica Popolare Cinese di essere a loro volta imperialiste, e hanno quindi concluso che la loro politica estera era ipocrita (talvolta imperialista e talvolta anti-imperialista, a seconda dei loro interessi nella situazione particolare).\nIn particolare, l'URSS attacc\u00f2 e reintegr\u00f2 le nazioni da poco divenute indipendenti di Armenia, Azerbaigian e Georgia una volta finita la guerra civile russa. Stalin conquist\u00f2 i Paesi baltici (Lituania, Lettonia, Estonia) durante la seconda guerra mondiale e cre\u00f2 degli stati satellite nell'Europa centrale e orientale.\nDopo la rivoluzione la Cina riconquist\u00f2 il Tibet, che aveva fatto parte dell'Impero cinese durante la dinastia Qing. Le forze sovietiche intervenivano in tre occasioni contro governi o sollevazioni anti-sovietici in altri paesi: la rivoluzione ungherese del 1956, la primavera di Praga e l'invasione sovietica dell'Afghanistan. Sovietici e cinesi, cos\u00ec come i loro alleati, sostennero che questi erano tutti episodi di liberazione pi\u00f9 che di conquista.\nPerdita di vite.\nL'accusa pi\u00f9 severa mossa contro gli stati socialisti \u00e8 che essi furono responsabili di milioni di morti. La vasta maggioranza di queste morti si sostiene siano avvenute sotto i regimi di Iosif Stalin in Unione Sovietica e di Mao Zedong in Cina. Tutti gli stati socialisti furono responsabili per un numero di morti giustificate dall'ideologia comunista che intendeva eliminare i nemici della classe operaia, quindi chiunque non ne faceva parte. Queste ricadono generalmente in due categorie:\nMolti movimenti socialisti ricorsero all'eliminazione fisica dei potenziali avversari politici per affermare la propria autorit\u00e0 e molti stati socialisti adottarono pene detentive o addirittura la pena di morte come forma legale di punizione per reprimere qualsiasi forma di opposizione politica, con poche eccezioni (ad es., l'Unione Sovietica abol\u00ec la pena di morte dal 1947 al 1950).\nLa gran parte, dei prigionieri giustiziati dagli appartenenti ai movimenti di resistenza o dagli stati socialisti non erano criminali, ma oppositori o dissidenti politici. Le grandi purghe di Stalin alla fine degli anni '30 (all'incirca 1936-38) vengono indicate come il principale esempio di ci\u00f2. Anche le foibe in Jugoslavia (vedi: questione triestina) e gli eccidi consumati in Emilia durante la Resistenza in Italia (vedi: triangolo rosso) vennero usati per tali scopi.\nDiversi stati socialisti usarono per certi periodi di tempo anche il lavoro forzato come forma di punizione, e la maggioranza dei condannati ai campi di lavoro - tipo i Gulag - vi vennero inviati per motivi politici, perch\u00e9 facevano parte della aristocrazia, borghesia o proprietari terrieri. Alcuni dei Gulag erano collocati in ambienti estremamente duri, come la Siberia, il che risult\u00f2 nella morte di una parte significativa dei detenuti prima che potessero completare i termini della condanna. I Gulag vennero chiusi nel 1960, ma i prigioni e i campi di lavori forzati per \"gli controrivoluzionari\", sopravvissero fino alla caduta del regime.\nCirca le morti non provocate direttamente da ordini governativi, i critici indicano solitamente carestia e guerra come cause immediate di quelle che essi considerano morti ingiuste negli stati socialisti. L'Holodomor e il grande balzo in avanti sono considerate carestie provocate dall'uomo. Questi due eventi da soli assommano la maggioranza delle persone considerate come vittime degli stati socialisti da praticamente tutte le stime.\nStima delle vittime totali.\nMolti storici hanno tentato di dare stime del numero totale di persone morte per responsabilit\u00e0 del governo di un certo Stato socialista, o di tutti gli stati socialisti nel loro insieme.\nIl numero di persone uccise sotto il regime di Stalin in Unione Sovietica \u00e8 stato stimato tra i 3,5 e gli 8 milioni da G. Ponton, in 6,6 milioni da V. V. Tsaplin, in 9,5 milioni da Alec Nove, in 20 milioni da \"Il libro nero del comunismo\", in 50 milioni da Norman Davies, e in 61 milioni da Rudolph Joseph Rummel.\nIl numero di persone uccise durante il regime di Mao Zedong nella Repubblica Popolare Cinese \u00e8 stato stimato in 19,5 milioni da Wang Weizhi, in 27 milioni da John Heidenrich, tra i 38 e i 67 milioni da Kurt Glaser e Stephan Possony, tra i 32 e i 59 milion da Robert L. Walker, in 65 milioni da Il libro nero del comunismo, e in 77 milioni da R. J. Rummel.\nGli autori de Il libro nero del comunismo hanno inoltre stimato che 9,3 milioni di persone sono morte come risultato delle azioni di altri stati e leader comunisti, ripartite come segue: 2 milioni in Corea del Nord, 2 milioni in Cambogia, 1,7 milioni in Africa, 1,5 milioni in Afghanistan, 1 milione in Vietnam, 1 milione in Europa Orientale, e 150.000 in America Latina. R. J. Rummel ha stimato che 1,6 milioni morirono in Corea del Nord, 2 milioni in Cambogia, e 2,5 milioni in Polonia e in Jugoslavia.\nConsiderando Wiezhi, Heidenrich, Glaser, Possony, Ponton, Tsaplin, e Nove, gli stati socialisti dell'Unione Sovietica di Stalin e della Cina di Mao hanno una stima di morti totali che oscilla tra 23 e 109 milioni.\nIl libro nero del comunismo trova che circa 94 milioni di persone morirono sotto tutti gli stati socialisti, mentre Rummel ritiene che almeno 144,7 milioni persero la vita sotto sei stati socialisti. Da una collezione delle fonti sopra elencate, Matthew White tenta anch'egli di comporre una cifra totale nel suo \"Historical Atlas of the 20th century\", e giunge ad una cifra di 92 milioni.\nSecondo quanto disponibile, queste sono le tre cifre pi\u00f9 alte per le vittime attribuite al comunismo da qualsiasi storico. Comunque, si deve notare che i totali che comprendono ricerche di Wiezhi, Heidenrich, Glasser, Possony, Ponton, Tsaplin, e Nove non includono altri periodi di tempo oltre ai regimi di Stalin o Mao, e quindi possibile, quando si tengono in conto altri regimi comunisti, raggiungere totali pi\u00f9 alti.\nMotivi delle discrepanze.\nI motivi per discrepanze cos\u00ec estreme nel numero delle vittime stimate degli stati socialisti sono duplici:\nAlcuni hanno argomentato che \u00e8 scorretto giudicare gli stati socialisti pi\u00f9 duramente di altri regimi su questioni come le carestie, poich\u00e9 grandi numeri di persone muoiono di fame ancora oggi in tutto il mondo. Ad esempio, alcuni hanno stimato che la fame uccide attualmente ventiquattromila persone ogni giorno.\nAlcuni critici sostengono che le morti per fame sono responsabilit\u00e0 di un governo, perch\u00e9 le sue politiche creano un ambiente economico incapace di reagire a tali disastri naturali. Gli oppositori a questo punto di vista rispondono che le carestie odierne, e le morti che ne risultano, possono essere similarmente addossate ad aziende corrotte e/o inefficienti, e all'inseguimento capitalista della globalizzazione.\nAlcuni sostengono inoltre che non \u00e8 corretto giudicare gli stati socialisti pi\u00f9 duramente di altri regimi basandosi sul numero totale delle morti occorse, poich\u00e9 le morti governative non furono limitate solamente a questi stati. Ad esempio, si stima che il colonialismo degli stati europei protezionisti/capitalisti dal XVII al XIX secolo abbia ucciso oltre 50 milioni di persone.\nFacendo riferimento ai dati forniti dal \"Libro nero del comunismo\", Noam Chomsky ha osservato che, se si applicasse il metodo di Courtois alla storia dell'India dal 1947 in poi, attribuendo l'alta mortalit\u00e0 alla mancanza di adeguate scelte politiche, si dovrebbe concludere che anche la democrazia in India \u00e8 stata responsabile di cento milioni di morti.\nCi\u00f2nondimeno, il libro di Amartya Sen, sul quale le considerazioni di Noam Chomsky sono basate, ha ricevuto alcune critiche per i metodi impiegati. In particolare, Martin Ravallion ha fatto notare che l'India e la Cina erano entrambi paesi sottosviluppati in quel periodo, e che l'India \"ha avuto maggiore successo nell'evitare carestie a partire dal 1950\", mentre \"la Cina, nel periodo 1958-1961, ha avuto la peggiore carestia mai registrata\". Secondo lo stesso autore, \"l'India ha evitato con successo le carestie attraverso interventi pubblici efficaci in quel periodo.\" e una maggiore libert\u00e0 di espressione avrebbe evitato effetti ben pi\u00f9 drammatici.\nLa risoluzione 1481/06 del Consiglio d'Europa.\nL'Assemblea Parlamentare del Consiglio d'Europa, nel documento \"Sulla necessit\u00e0 di una condanna internazionale dei crimini dei regimi del totalitarismo comunista\" (risoluzione 1481 del 25 gennaio 2006) dichiara che \"la pubblica consapevolezza dei crimini commessi dai regimi totalitari comunisti \u00e8 molto scarsa. Partiti comunisti sono legali e attivi in alcuni paesi, anche se in alcuni casi non hanno preso le distanze dai crimini commessi dai regimi totalitari comunisti in passato\" e che \"l'Assemblea \u00e8 convinta che la consapevolezza della storia sia una delle precondizioni per evitare simili crimini in futuro. Inoltre, il giudizio morale e la condanna dei crimini commessi svolge un importante ruolo nell'educazione delle giovani generazioni. La chiara posizione della comunit\u00e0 internazionale sul passato pu\u00f2 essere di riferimento per le sue azioni future.\"\nStati europei dove i partiti comunisti sono stati dichiarati fuorilegge.\nI Partiti Comunisti sono stati banditi da alcuni paesi Europei che hanno sub\u00ecto la dittatura dei regimi comunisti. In particolare i Partiti Comunisti sono fuorilegge nei seguenti Stati (di questi, 9 sono Stati membri dell'Unione Europea):\nIl reato di apologia del comunismo e dei suoi simboli \u00e8 previsto nei seguenti Stati:\nSono state fatte, inoltre, proposte per rendere i partiti comunisti fuorilegge in Moldavia.\nIn Svizzera il Partito Comunista \u00e8 stato dichiarato fuorilegge dal 1940 al 2007.\nSviluppo economico e sociale.\nI sostenitori degli stati socialisti spesso li lodano per essere balzati avanti alle nazioni capitaliste loro contemporanee in certi settori, ad esempio offrendo impiego garantito, assistenza sanitaria e alloggio ai propri cittadini. I critici tipicamente condannano gli stati socialisti con gli stessi criteri, sostenendo che tutti restarono molto indietro rispetto all'occidente industrializzato in termini di sviluppo economico e qualit\u00e0 della vita.\nLa pianificazione centralizzata dell'economia ha in certi casi prodotto dei progressi sensazionali, tra cui il rapido sviluppo dell'industria pesante durante gli anni 1930 in Unione Sovietica e successivamente con il programma spaziale. Un altro esempio \u00e8 lo sviluppo dell'industria farmaceutica a Cuba. I primi progressi nella condizione delle donne furono anch'essi notevoli, in particolare nelle regioni islamiche dell'Unione Sovietica.\nComunque, l'URSS non ottenne lo stesso tipo di sviluppo nell'agricoltura (il che la costrinse a diventare un importatore netto di cereali dopo la seconda guerra mondiale). Altri stati socialisti, come il Laos, il Vietnam o la Cina Maoista, continuarono nella povert\u00e0; la Cina ha ottenuto alti tassi di crescita solo dopo l'introduzione di riforme economiche per il libero mercato \u2014 un segno, sostengono i critici, della superiorit\u00e0 del capitalismo. Un altro esempio \u00e8 la Cecoslovacchia, che era una nazione industriale sviluppata vicina agli standard occidentali prima della seconda guerra mondiale, ma ricadde indietro nel dopoguerra.\nCiononostante, alcuni stati socialisti con economie pianificate mantennero tassi di crescita economica consistentemente pi\u00f9 alti delle nazioni industrializzate capitaliste occidentali. Dal 1928 al 1985, l'economia dell'Unione Sovietica crebbe di un fattore 10 e il prodotto interno lordo pro capite crebbe pi\u00f9 di cinque volte. L'economia sovietica inizi\u00f2 con dimensioni pari a un quarto di quella statunitense. Per il 1955 era salita al 40%. Nel 1965 l'economia sovietica raggiunse il 50% dell'economia statunitense dell'epoca, e nel 1977 pass\u00f2 la soglia del 60%. Per la prima met\u00e0 della guerra fredda, la gran parte degli economisti si chiedeva \"quando\", e non \"se\", l'economia sovietica avrebbe superato quella statunitense.\nA partire dagli anni '70, comunque, e particolarmente durante gli anni '80, i tassi di crescita rallentarono in URSS e in tutto il mondo comunista. La ragione di questa flessione \u00e8 ancora motivo di dibattito per molti economisti, ma esiste un consenso generale sul fatto che gli stati socialisti avevano raggiunto i limiti del modello di crescita estensivo che stavano perseguendo, e la flessione fu in parte causata dal loro rifiuto o dall'incapacit\u00e0 di passare ad un modello di crescita intensivo.\nIl progresso tecnologico negli stati socialisti fu talvolta altamente ineguale, nel senso che alcuni settori balzarono in avanti, mentre altri restarono indietro. Come notato sopra, il programma spaziale sovietico vide progressi rimarchevoli, cos\u00ec come le scienze pure, la matematica e la tecnologia militare. I prodotti di consumo d'altra parte, erano tipicamente diversi anni indietro rispetto alle loro controparti occidentali. Secondo la CIA, un certo numero di prodotti sovietici utilizzava infatti tecnologia occidentale, che era stata acquistata legalmente o ottenuta attraverso lo spionaggio. Questa situazione \u00e8 stata largamente attribuita al fatto che i pianificatori economici, in Unione Sovietica e altrove, rendevano conto al governo ma, in assenza di democrazia, non rendevano conto al popolo. Quindi i loro piani tendevano a focalizzarsi su obiettivi a lungo termine e sullo sviluppo scientifico e militare, piuttosto che sui bisogni immediati della popolazione.\nSia i critici che i sostenitori degli stati socialisti fanno spesso paragoni tra particolari nazioni comuniste e capitaliste, con l'intenzione di mostrare che una parte era superiore all'altra. I critici preferiscono paragonare la Germania Est con la Germania Ovest, mentre i sostenitori preferiscono paragonare Cuba alla Giamaica o all'America Centrale. Tutti questi paragoni sono aperti alla sfida, sia sulla comparabilit\u00e0 degli stati considerati che sulle statistiche usate per il paragone.\nNon esistono due nazioni identiche; l'Europa Occidentale era pi\u00f9 sviluppata e industrializzata dell'Europa Orientale gi\u00e0 da molto prima della guerra fredda, e Cuba era pi\u00f9 sviluppata di molti altri dei suoi vicini centramericani, da prima della Rivoluzione Cubana. Il confronto tra Cuba e il resto dei Caraibi o dell'America Latina pone un problema speciale: Cuba \u00e8 l'unica nazione latinoamericana ad essere stata comunista per quarant'anni. \u00c8 inoltre l'unica nazione latinoamericana ad essere stata posta sotto embargo per quarant'anni da parte del suo pi\u00f9 grande vicino e partner commerciale (anche se, in realt\u00e0, gran parte del PIL cubano \u00e8 prodotto da turisti provenienti da stati capitalisti e dagli stessi USA), mentre la Germania Est vide gran parte della sua industria portata via dall'URSS come riparazioni di guerra.\nIn generale, i critici degli stati socialisti sostengono che questi rimasero dietro l'Occidente industrializzato in termini di sviluppo economico per gran parte della loro esistenza, mentre i sostenitori argomentano che i tassi di crescita furono talvolta pi\u00f9 alti negli stati socialisti che in quelli capitalisti, cos\u00ec che avrebbero eventualmente raggiunto l'Occidente se questi fossero stati mantenuti. Alcuni rifiutano in blocco tutti i paragoni, facendo notare che gli stati socialisti partirono innanzitutto da economie molto meno sviluppate, anche se questo non fu sempre il caso.\nGran parte degli stati socialisti scelsero di concentrare le loro risorse economiche sull'industria pesante e sulla difesa, trascurando ampiamente i beni di consumo. Come risultato la qualit\u00e0 della vita nella maggior parte degli stati socialisti fu consistentemente inferiore a quella di cui si godeva nell'Occidente industrializzato, anche se la loro crescita economica era paragonabile o maggiore.\nL'aspettativa di vita increment\u00f2 a sbalzi in occidente. L'ultimo di questi inizi\u00f2 attorno al 1970, e consistette principalmente in miglioramenti nella medicina cardiovascolare. Studi demografici hanno concluso che Unione Sovietica ed Europa Orientale non presero parte a questo incremento, contrariamente a quanto fecero nei precedenti. L'aspettativa di vita per gli uomini addirittura, diminu\u00ec di un anno - portando a un grande divario tra Est e Ovest entro il 1990.\nComunque, dall'introduzione dell'economia di mercato, un netto declino nell'aspettativa di vita venne notato nelle nazioni dell'ex Unione Sovietica. Questo declino acceler\u00f2 in Russia e Ucraina; nelle Repubbliche Baltiche l'aspettativa di vita inizi\u00f2 ad aumentare. Nell'Europa Orientale, dopo il 1990, il declino continu\u00f2, soprattutto in Romania, ma l'aspettativa di vita ricominci\u00f2 a crescere in altre nazioni della regione. Tutti questi sviluppi danno informazioni sul capitalismo post-sovietico, in particolare sull'economia della Russia, oltre che sulle politiche degli stati socialisti.\nSecondo uno studio pubblicato dalla Royal Society, il comunismo, applicato in senso lato in ogni sua variazione, tende a rendere le nazioni coinvolte significativamente pi\u00f9 povere, meno sane e vivibili anche dopo decenni dalla fine delle proprie politiche socialiste.\nI sostenitori degli stati socialisti ne evidenziano i programmi sociali e culturali, talvolta amministrati dalle organizzazioni sindacali. I programmi per l'educazione universale sono stati un punto di forza, cos\u00ec come la generosa fornitura di assistenza sanitaria universale. Vengono messi in primo piano gli alti livelli di alfabetizzazione di cui godettero gli est-europei (in confronto ad esempio all'Europa Meridionale), i cubani o i cinesi. I critici occidentali ribattono facendo notare che l'istruzione dell'obbligo nei paesi socialisti era infarcita di propaganda pro-comunista e censurava i punti di vista contrastanti.\nArti, scienze e ambiente.\nMolti stati socialisti censurarono le arti per considerevoli periodi di tempo, solitamente riservando un trattamento preferenziale al realismo socialista. Alcuni stati socialisti si sono impegnati in esperimenti culturali su vasta scala. In Romania, il centro storico di Bucarest venne demolito e l'intera citt\u00e0 fu ridisegnata tra il 1977 e il 1989. In Unione Sovietica, centinaia di chiese vennero demolite o convertite a utilizzi secolari, durante gli anni 1920 e 1930. In Cina, la rivoluzione culturale cerc\u00f2 di dare un contenuto 'proletario' a tutte le espressioni artistiche. I critici sostengono che queste politiche rappresentarono una distruzione immotivata del patrimonio culturale, mentre per i sostenitori questa nuova cultura era migliore della vecchia.\nIn Unione Sovietica, durante il periodo dello stalinismo, i documenti storici furono spesso oggetto di revisionismo e contraffazione, intese a modificare la percezione pubblica di certi personaggi o eventi storici importanti. Il ruolo cardine giocato da Lev Trotsky nella rivoluzione russa e nella guerra civile, ad esempio, vennero quasi completamente cancellati dalle registrazioni storiche, dopo che Trotsky divenne il capo di una fazione comunista che si opponeva al potere di Stalin (si veda Quarta Internazionale). La ricerca sovietica in determinate scienze fu talvolta guidata da considerazioni politiche pi\u00f9 che scientifiche. Il lisenkoismo e la teoria iafetica vennero promosse per brevi periodi, in biologia e in linguistica rispettivamente, nonostante non avessero merito scientifico. Le ricerche nel campo della genetica furono limitate, perch\u00e9 l'uso nazista dell'eugenetica aveva spinto l'URSS ad etichettare la genetica come una \"scienza fascista\" (si veda ricerche soppresse in Unione Sovietica).\nGli stati socialisti si impegnarono spesso in una rapida industrializzazione, e in alcuni casi ci\u00f2 ha portato a disastri ambientali. L'esempio pi\u00f9 citato \u00e8 la grande riduzione del lago d'Aral, negli odierni Uzbekistan e Kazakistan, che si ritiene sia stato causato dalla deviazione delle acque dei suoi due affluenti per la coltivazione del cotone. Il Mar Caspio \u00e8 stato anch'esso ridotto, inoltre, ci fu un significativo inquinamento del Mar Nero, del Mar Baltico e dell'ambiente unico del Lago Baikal. Nel 1988 solo il 20% dei liquami dell'Unione Sovietica veniva trattato correttamente. Nello stesso anno le soglie stabilite per l'inquinamento dell'aria vennero superate di dieci volte o pi\u00f9 in 103 citt\u00e0. In Europa orientale, l'inquinamento dell'aria \u00e8 citato come causa dei danni a foreste, edifici e patrimonio culturale, e della crescita della frequenza di casi di cancro ai polmoni. Secondo fonti ufficiali, il 58 percento del totale dei terreni agricoli dell'ex Unione Sovietica era affetto da salinizzazione, erosione, acidit\u00e0 o allagamento. Le scorie nucleari venivano scaricate nel mar del Giappone, nel Mar Glaciale Artico e in siti della Russia asiatica. Nel 1992 venne rivelato che nella citt\u00e0 di Mosca esistevano 636 siti di raccolta di scorie radioattive, e a San Pietroburgo .\nCon l'eccezione delle scorie radioattive, tutti gli esempi summenzionati di degrado ambientale, sono simili a quelli che si ebbero nelle nazioni capitaliste occidentali all'apice della loro corsa all'industrializzazione, nel XIX secolo. Di conseguenza alcuni hanno osservato che gli stati socialisti non hanno danneggiato il loro ambiente pi\u00f9 della media della societ\u00e0 industriale. Altri sostengono che gli stati socialisti fecero pi\u00f9 danno della media, principalmente a causa della mancanza di qualsiasi pressione politica o popolare a ricercare tecnologie amichevoli dal punto di vista ambientale.\nMolti problemi ecologici continuano immutati dopo la caduta dell'Unione Sovietica e sono ancora oggi un grosso problema - il che ha portato i sostenitori degli stati socialisti ad accusare i loro avversari di avere un doppio standard. In altri casi la situazione ambientale \u00e8 migliorata dopo alcuni anni, ma secondo alcuni ricercatori, questo miglioramento era dovuto in gran parte alle gravi crisi economiche degli anni '90 che causarono la chiusura di molte fabbriche (per\u00f2 questa concluzione non pu\u00f2 essere generalizzata, essendo dei casi di proprio miglioramento del trattamento dei rifiuti, particolarmente in Europa centrale e in riva alla baltica).\nMeno noti sono i danni ambientali prodotti dal Grande balzo in avanti cinese nel 1959: l'argomento \u00e8 affrontato da Judith Shapiro nel suo libro \"Mao's war against nature\".\nCritiche comuniste e di sinistra agli stati socialisti del XX secolo.\nMolti comunisti sono in disaccordo con alcune o con molte delle azioni intraprese dagli stati socialisti durante il XX secolo. Molte delle critiche presentate in questa sezione (ad esempio, le critiche sulla violazione dei diritti umani) sono condivise dai critici comunisti.\nAnche altre aree della sinistra si opposero ai piani bolscevichi prima che venissero messi in pratica: i revisionisti marxisti, come Eduard Bernstein e Karl Kautsky, negarono la necessit\u00e0 di una rivoluzione; gli anarchici si differenziarono da Marx gi\u00e0 con Bakunin, e i socialisti rivoluzionari di Nestor Machno furono in guerra con Lenin, formando uno dei tanti schieramenti della guerra civile russa.\nMarx ed Engels (come Alexander Hamilton) non credevano che la vera liberaldemocrazia fosse una forma \"possibile\" di governo, in quanto tutti gli stati concedevano inerentemente potere illimitato alla classe governante. Dopo la rivoluzione, quando tutta la produzione sarebbe stata controllata con sicurezza dal proletariato, lo Stato sarebbe alla fine \"svanito\", essendo rimasto senza funzioni.\nLe critiche da sinistra degli stati socialisti iniziarono molto presto, subito dopo la creazione del primo di questi stati. Bertrand Russell visit\u00f2 la Russia nel 1920, e considerava i bolscevichi intelligenti, ma senza soluzioni e senza piani. Emma Goldman condann\u00f2 la soppressione della rivolta di Kron\u0161tadt come un 'massacro'.\nUna critica specificamente comunista, comunque, \u00e8 l'accusa per cui gli \"stati comunisti\" del XX secolo violarono grossolanamente i principi comunisti, e furono quindi al pi\u00f9 solo parzialmente comunisti o nel caso peggiore completamente non comunisti.\nIn primo luogo, tutti i comunisti concordano che la democrazia (il governo del popolo) \u00e8 un elemento chiave sia del socialismo che del comunismo - anche se possono essere in disaccordo sulla particolare forma che questa democrazia deve assumere. I leader stessi degli stati socialisti annunciarono frequentemente il loro appoggio della democrazia, tennero elezioni con regolarit\u00e0 e talvolta diedero alle loro nazioni nomi come \"Repubblica Democratica Tedesca\" o \"Repubblica Popolare Democratica di Corea\".\nAlcuni sostenitori del comunismo hanno sempre sostenuto che questi stati erano democratici. I critici mettono in rilievo che, in pratica, un partito politico deteneva un monopolio assoluto sul potere, il dissenso era vietato, e le elezioni solitamente vedevano un solo candidato ed erano soggette a brogli (che producevano spesso implausibili risultati col 99% dei voti in favore del candidato, si veda il termine coniato di \"maggioranza bulgara\"). Di conseguenza i critici comunisti degli stati socialisti sostengono che, in pratica, questi stati non erano democratici e quindi non erano comunisti o socialisti.\nUna mancanza di democrazia implica una mancanza di mandato popolare; di conseguenza i critici comunisti sostengono che la leadership degli stati socialisti non rappresentava gli interessi della classe lavoratrice, e non c'era da meravigliarsi che questa leadership intraprendesse azioni che danneggiavano direttamente i lavoratori (ad esempio il grande balzo in avanti di Mao). In particolare, gli stati socialisti misero al bando i sindacati indipendenti, un gesto visto da molti comunisti (e da molti altri a sinistra) come un aperto tradimento della classe lavoratrice.\nI trotskisti in particolare, hanno sostenuto che Stalin trasform\u00f2 l'Unione Sovietica in uno Stato burocratico e repressivo, e che tutti gli stati socialisti che seguirono si rivelarono alla fine simili, perch\u00e9 copiarono questo esempio. Esistono vari termini usati dai trotskisti per definire tali stati; si veda capitalismo di Stato, stato proletario degenerato e stato proletario deformato.\nMentre i trotskisti sono leninisti, esistono altri comunisti che abbracciano il marxismo classico e rigettano completamente il Leninismo, sostenendo ad esempio, che il principio leninista del centralismo democratico fu la causa dell'allontanamento dell'Unione Sovietica dal comunismo.\nInfine, si deve notare che molte di queste critiche comuniste hanno attirato delle contro-critiche da parte degli anti-comunisti, molti dei quali hanno tentato di stabilire un collegamento diretto tra i principi comunisti e le azioni degli stati socialisti. Alla fine, questo si riduce ad un disaccordo fondamentale tra comunisti e anti-comunisti su cosa siano effettivamente questi \"principi comunisti\". Un esempio illuminante \u00e8 la questione della democrazia: i comunisti sostengono che la democrazia \u00e8 una parte essenziale dei loro principi, mentre gli anti-comunisti sostengono che non lo \u00e8.\nOltre al termine comunismo, il nome di diverse altre ideologie e sistemi politici \u00e8 stato usato da governi o partiti politici che sono ampiamente considerati come contrari ai principi basilari di tali ideologie o sistemi. La Repubblica Democratica del Congo o la Repubblica Democratica Popolare di Corea (Corea del Nord), ad esempio, sono universalmente considerate come altamente non-democratiche. Similarmente, il Partito Liberal-Democratico di Russia, non condivide praticamente nulla con l'ideologia del liberalismo.\nTeorie marxiste.\nSecondo alcuni critici i limiti della societ\u00e0 comunista (partendo dall'esperienza storica del socialismo reale) risiederebbero nel limiti intrinseci della teoria marxista.\nIncentivo al lavoro.\nCritici come i teorici della scelta razionale e i pensatori del mercato libero microeconomico, credono che senza il salario o il sistema dei prezzi, l'\"abilit\u00e0\" o i \"bisogni\" diventano inquantificabili, e quindi non lavorabili. Tale argomentazione asserisce quindi che gli individui, senza questa quantificazione, inizieranno a prendere dalle risorse limitate pi\u00f9 di quanto abbisognano, e che gli individui alla fine lavoreranno meno di quanto sono in grado di fare, portando all'inefficienza. I teorici della scelta razionale credono che la teoria comunista ignori gli incentivi necessari alla gente per produrre beni di consumo e diventare membri produttivi della societ\u00e0, mentre allo stesso tempo non fornisce alcuni incentivo che trattenga la gente dal prendere ci\u00f2 che vuole invece che ci\u00f2 di cui ha bisogno.\nSecondo gli storici, salari e prezzi sostituirono il baratto, un sistema di scambio con cui la gente commercia i propri beni o servizi per altri beni o servizi. Per questi critici il comunismo \u00e8 un passo indietro rispetto al sistema del baratto, in quanto nessuno \u00e8 in grado di possedere una propriet\u00e0, stabilire prezzi o attribuire un salario, e quindi ingaggiare un commercio per migliorare le proprie vite. Essi dicono che il sistema di salari e prezzi della domanda e offerta \u00e8 quello che meglio approssima le \"abilit\u00e0\" e i \"bisogni\" della gente, ma pi\u00f9 accuratamente approssima le loro \"voglie\", poich\u00e9 molte societ\u00e0 capitaliste hanno costruito abbastanza benessere da esistere oltre i bisogni basilari della sopravvivenza. Questi critici credono che l'eliminazione di salari, denaro e propriet\u00e0, risulti in un'organizzazione economica pi\u00f9 inefficiente del baratto.\nI comunisti sostengono che l'efficienza di una societ\u00e0 comunista non deve essere confrontata col baratto, poich\u00e9 la societ\u00e0 comunista assume una filosofia economica e una percezione dell'efficienza differenti, come il sistema teorico dell'altruismo reciproco, con altre istituzioni sociali che sostituiscono il bisogno di salari o prezzi. Inoltre viene sostenuto dai comunisti che non tutti, in un sistema capitalista, vedono i loro desideri soddisfatti; piuttosto, solo quelli che hanno un vantaggio nel commercio, come il controllo sui mezzi di produzione, possono prendere all'altra parte ci\u00f2 di cui hanno bisogno, mentre l'altra parte \u00e8 spesso costretta a questo commercio per sopravvivenza finanziaria e non per desiderio. L'alta produttivit\u00e0 del capitalismo nasce dalla competizione. \u00c8 stato osservato che la maggior parte delle societ\u00e0 per azioni nel lungo periodo falliscono; Adam Smith asserisce che tutte le imprese che richiedono libert\u00e0 direttiva possono fallire. I comunisti possono sostenere che con il rischio di un vantaggio ottenuto cos\u00ec sar\u00e0 spesso superiore il potenziale profitto nella valutazione di molti membri insicuri della societ\u00e0 che, protetti da un sistema garante maggior sicurezza, s'impegnerebbero in efficaci e originali attivit\u00e0 per il bene comune. Con gli attuali sistemi politici e governi esistenti questo problema s'\u00e8 aggravato; come ha osservato Hayek, a un certo punto gli operatori finanziari preferiranno agevolare un governo-monopolio. Contro tale governo le nuove imprese saranno persino meno incentivate a prosperare.\nFin dalla scrittura del Manifesto comunista si \u00e8 sostenuto da parte dei capitalisti, che le societ\u00e0 capitaliste hanno notevolmente ridotto la povert\u00e0 attraverso la creazione di benessere per tutti i membri della societ\u00e0. Gli oppositori rigettano questa argomentazione in quanto percepiscono che la creazione di ricchezza per i poveri \u00e8 stata minima; che il ciclo della povert\u00e0 non \u00e8 stato risolto; e credono che gran parte della riduzione della povert\u00e0 \u00e8 stata ottenuta attraverso l'uso del welfare e di altre politiche sociali portate avanti grazie alle pressioni della classe operaia, quali l'esistenza del salario minimo in certe nazioni capitaliste. Per contro, i critici sostengono che il welfare perpetua la povert\u00e0 creando meccanismi che disincentivano la creazione della ricchezza; comunque, si pu\u00f2 constatare che l'unico scopo della creazione di ricchezza nel capitalismo sarebbe proprio quello che il welfare soddisfa, anche se potrebbe avvenire in modo molto meno efficiente, dato che gran parte della ricchezza verrebbe trattenuta dalla classe borghese che non ne ha bisogno. Il dibattito tra i sostenitori del libero mercato e i comunisti tende quindi a essere trascinato sulla questione che una societ\u00e0 capitalista perpetua la povert\u00e0 a causa dell'accumulo di capitale, mentre una societ\u00e0 comunista perpetua la povert\u00e0 rimuovendo l'incentivo al lavoro.\nMarx anticip\u00f2 l'obiezione riguardante la perdita di incentivo al lavoro nel suo Manifesto comunista, riconoscendo che \"\u00e8 stato obiettato che con l'abolizione della propriet\u00e0 privata tutto il lavoro cesserebbe, e verremmo sopraffatti dalla pigrizia universale\", e dando la sua risposta per cui, \"in base a ci\u00f2, la societ\u00e0 borghese avrebbe dovuto andare in rovina molto tempo fa per via della semplice immobilit\u00e0; perch\u00e9 quelli tra i suoi membri che lavorano non acquisiscono niente, e quelli che acquisiscono tutto non lavorano\". I propositori del comunismo citano ulteriormente il ciclo della povert\u00e0, dove i proprietari o i datori di lavoro capitalisti sono in grado di tenere i loro inquilini o lavoratori, che rappresentano la maggioranza della popolazione, in perpetua sussistenza perch\u00e9 la loro lotta per la sussistenza non gli lascia risorse per investire.\nMaterialismo storico.\nIl materialismo storico viene normalmente considerato una delle fondamenta intellettuali del marxismo. Esso ricerca le cause dello sviluppo e dei cambiamenti nella storia umana, in termini di fattori economici, tecnologici e pi\u00f9 genericamente materiali, cos\u00ec come gli scontri di interessi materiali tra trib\u00f9, classi sociali e nazioni.\nMarx sosteneva che \"il modo di produzione della vita materiale condiziona il processo generale della vita sociale, politica e intellettuale\". In altre parole, le istituzioni sociali e politiche dominanti nella societ\u00e0, assieme alle idee dominanti prevalenti tra i membri della societ\u00e0, sono determinate da condizioni materiali. I critici hanno contestato ci\u00f2. Ad esempio, Max Weber ha sostenuto che le idee politiche e le convinzioni religiose non sono determinate dalle condizioni materiali della societ\u00e0, ma possono in realt\u00e0 giocare un ruolo nella creazione di queste condizioni (ad esempio, il protestantesimo, nella visione di Weber, influenz\u00f2 lo sviluppo del capitalismo).\nAlcuni, come Karl Popper e altri, hanno anche argomentato che il materialismo storico \u00e8 una pseudoscienza poich\u00e9 non \u00e8 falsificabile. I marxisti rispondono che le scienze sociali in generale sono ampiamente non-falsificabili, dato che \u00e8 spesso difficile se non del tutto impossibile metterle alla prova tramite esperimenti (nel modo in cui la scienza pura pu\u00f2 essere falsificata). Ci\u00f2 \u00e8 vero in particolare quando sono coinvolte molte persone e un lungo lasso di tempo. Popper concord\u00f2 su questo, ma lo us\u00f2 come argomentazione contro la pianificazione centralizzata e tutte le ideologie che sostengono di essere in grado di fare predizioni sul futuro.\nIl materialismo storico si basa sull'analisi delle classi e identifica un numero di fasi della storia, ognuna delle quali \u00e8 caratterizzata da un certo sistema economico e da una certa struttura della societ\u00e0 basata sulle classi. Lo storico Robert Conquest sostiene che un'analisi dettagliata di molti periodi storici non riesce a dare supporto per le fasi postulate dai marxisti. Marx stesso ammise che la sua teoria era limitata alle fasi presenti nella storia europea.\nLa filosofia di Georg Wilhelm Friedrich Hegel, in particolare le sue idee sulla dialettica, fu una delle radici intellettuali del materialismo storico. Max Stirner, un critico del marxismo, ha sostenuto che la filosofia di Hegel porta al nichilismo e non al materialismo storico. Replicando alle asserzioni di Stirner, Karl Marx scrisse uno dei suoi lavori pi\u00f9 importanti: \"L'ideologia tedesca\".\nBasandosi sul materialismo storico, Marx fece numerose predizioni. Ad esempio, egli sostenne che i lavoratori sarebbero diventati sempre pi\u00f9 poveri, mentre i capitalisti li sfruttavano sempre pi\u00f9; che le differenze tra i membri all'interno di ogni classe sarebbero divenute sempre pi\u00f9 piccole e le classi sarebbero diventate quindi pi\u00f9 omogenee; che gli operai specializzati sarebbero stati rimpiazzati da lavoratori generici che eseguivano un lavoro di assemblaggio in linea; che le relazioni tra la classe lavoratrice e i capitalisti sarebbero sempre pi\u00f9 peggiorate; che i capitalisti sarebbero diventati sempre meno e causa di un numero crescente di monopoli; e che la rivoluzione proletaria sarebbe avvenuta per prima nelle nazioni pi\u00f9 industrializzate. Le predizioni di Marx riguardanti la povert\u00e0 della classe operaia avevano alcune somiglianze con le predizioni fatte da altri economisti in precedenza, come le conclusioni di David Ricardo derivate dalla sua legge di ferro dei salari.\nMolte di queste predizioni non si avverarono o lo fecero solo in parte. Questo \u00e8 spesso citato dai critici come prova che il materialismo storico \u00e8 una teoria fallata. I comunisti replicano con proprie argomentazioni. La prima \u00e8 che ci furono una serie di eventi e tendenze importanti nell'ultimo secolo e mezzo che Marx non poteva aver previsto: imperialismo, prima guerra mondiale, ascesa della socialdemocrazia e economia keynesiana ad occidente (che introdusse il concetto di redistribuzione della ricchezza, riducendo cos\u00ec il divario tra ricco e povero), seconda guerra mondiale e infine guerra fredda. In risposta, i critici sostengono che se cos\u00ec tanti eventi imprevedibili sono avvenuti in passato, un numero pari potrebbe avvenire in futuro, e quindi il materialismo storico non \u00e8 un metodo affidabile per fare previsioni.\nLa seconda argomentazione \u00e8 specificamente leninista. Lenin, nel suo libro \"L'Imperialismo, fase suprema del capitalismo\", sostenne che il capitalismo doveva essere visto come un fenomeno globale, e differenti nazioni capitaliste non dovevano essere trattate come se fossero entit\u00e0 completamente indipendenti. Invece, si doveva guardare al capitalismo mondiale. Da questo punto di vista, Lenin prosegue argomentando che le nazioni capitaliste ricche e sviluppate \"esportano\" la loro povert\u00e0 nelle nazioni pi\u00f9 povere, trasformandole in colonie (da cui il termine 'imperialismo') e sfruttandole come fonte di lavoro economico non specializzato e di risorse. Parte delle spoglie di questo sfruttamento sono quindi divise con i lavoratori delle nazioni sviluppate, allo scopo di tenere alto il loro standard di vita ed evitare cos\u00ec la rivoluzione in casa. Da questo, Lenin conclude che Marx sbagliava ad aspettarsi che le prime rivoluzioni comuniste avvenissero nelle nazioni pi\u00f9 avanzate industrialmente. Lenin sostenne che la rivoluzione sarebbe iniziata nelle nazioni la cui popolazione era pi\u00f9 sfruttata, cio\u00e8 societ\u00e0 agrarie sottosviluppate come la Russia.\nGli imperi coloniali europei dell'epoca di Lenin si dissolsero tutti tra il 1947 e il 1998 con la decolonizzazione del mondo. I comunisti sostengono che lo sfruttamento economico delle nazioni povere continua anche in assenza di un controllo politico diretto (si veda neocolonialismo, globalizzazione e anti-globalizzazione).\nTeoria del valore-lavoro.\nFondamentale per la teoria marxista \u00e8 la teoria del valore-lavoro. Essa sostiene che il valore (o per essere pi\u00f9 precisi, il valore di scambio) di un oggetto \u00e8 determinato dal tempo di lavoro socialmente necessario alla sua produzione. In altre parole, pi\u00f9 grande \u00e8 il quantitativo di lavoro necessario a produrre un oggetto, maggiore \u00e8 il valore di tale oggetto. Questo implica che il valore sia oggettivo, e che potrebbe non essere riflesso dal prezzo dell'oggetto in questione (in quanto il prezzo \u00e8 determinato dalla domanda e offerta, e non \u00e8 collegato alla quantit\u00e0 di lavoro che deve essere spesa per produrre l'oggetto). La teoria del valore-lavoro venne enunciata pienamente da David Ricardo, partendo da suggerimenti di Adam Smith, e in seguito adottata da Karl Marx. R. H. Tawney la deriva, attraverso John Locke, dal \"justum pretium\".\nJevons e gli economisti capitalisti classici in seguito abbandonarono la teoria in favore della teoria soggettiva del valore, la quale implica che solo il valore di un oggetto su cui diversi osservatori concordano equivale al suo prezzo sul mercato (il quale \u00e8 basato sulle convenienze soggettive dei partecipanti).\nJacques Barzun, Robert Nozick, e altri critici sostengono che la qualifica di \"socialmente necessario\" nella teoria del valore-lavoro, non \u00e8 ben definita, e nasconde un giudizio soggettivo di necessit\u00e0. Barzun afferma inoltre che la stessa unit\u00e0 della teoria del lavoro \u00e8 mal definita; che il problema di misurare il maggior ritorno del lavoratore specializzato (o del lavoratore con strumentazione avanzata) in ore di lavoro manuale, non \u00e8 stata mai risolta.\nBertrand Russell sostiene che la teoria del lavoro, mentre \u00e8 un'approssimazione ragionevole per una societ\u00e0 agraria, non \u00e8 n\u00e9 accurata n\u00e9 normativa per un industrialismo avanzato, indipendentemente dall'organizzazione economica. Secondo Russell, la teoria del lavoro si rivela un utile strumento polemico come etica contro un gruppo \"predatorio\", come gli usurai o i capitalisti; ma non indica alcuna giusta proporzione tra i guadagni di due lavoratori in punti diversi della stessa linea di montaggio.\nI marxisti hanno replicato a queste critiche raffinando in vari modi la teoria del valore-lavoro, ad esempio misurando la maggior resa del lavoratore specializzato in base alla quantit\u00e0 di lavoro necessaria per insegnare al lavoratore le sue nuove abilit\u00e0. La qualifica di \"socialmente necessario\" solitamente si riferisce alla quantit\u00e0 di lavoro che \u00e8 strettamente \"necessaria\" a produrre un dato risultato; quindi, se viene sprecato lavoro (il processo produttivo utilizza pi\u00f9 lavoro di quanto sia necessario), il prodotto finale non guadagna alcun valore addizionale.\nAlcuni dei raffinamenti alla teoria del valore-lavoro menzionati in precedenza hanno portato a un modello marxista dell'economia che \u00e8 sostanzialmente pi\u00f9 complesso, e richiede una matematica molto pi\u00f9 avanzata, di quanto proposto in origine da Marx. Ad esempio, la premessa che incrementi nel valore derivino dal lavoro, \u00e8 stata interpretata come implicare che industrie a lavoro intensivo debbano avere un maggior tasso di profitto rispetto a quelle che usano meno lavoro, il che non \u00e8 vero. Marx spiega ci\u00f2 argomentando che nella vita economica reale, i prezzi differiscono dai valori in modo sistematico. Questo \u00e8 noto come problema della trasformazione, e non fu risolto da Marx nel corso della sua vita. I marxisti moderni hanno fornito una soluzione, che utilizza matematica di alto livello. I critici sostengono che ci\u00f2 rende la teoria un tempo intuitivamente attraente, molto complicata e che non c'\u00e8 ancora alcuna giustificazione per l'affermazione che solo il lavoro e non ad esempio il grano possa incrementare il valore.\nImportanza degli stati socialisti per la teoria marxista.\nGli stati socialisti sostennero di rappresentare la realizzazione pratica del marxismo-leninismo. Che questo sia vero o falso \u00e8 questione di significativa importanza storica e politica. Esistono almeno quattro punti di vista principali sulla questione:\nAll'interno di queste visioni differenti, esiste un ampio ventaglio di conclusioni che vari autori traggono dall'esperienza storica degli stati socialisti e della loro sconfitta finale nella guerra fredda. Gli anti-comunisti credono che gli stati socialisti causarono grandi sofferenze e che il loro collasso dimostra che il loro modello sociale, politico ed economico non era praticabile. I comunisti che supportano gli stati socialisti credono che quegli stati portarono molti benefici alle loro popolazioni e al mondo nel complesso, e la loro caduta fu una grande tragedia causata da pressioni esterne dell'occidente capitalista. I comunisti che si oppongono agli stati socialisti credono che tali stati soffocarono lo sviluppo del vero comunismo in casa e fecero molto per screditare la causa comunista all'estero, e alla fine collassarono sotto il peso delle contraddizioni interne.\nUno \"stato comunista\" \u00e8 una contraddizione secondo la teoria marxista. Il comunismo \u00e8 un sistema sociale che abolisce la propriet\u00e0 privata dei mezzi di produzione, le classi sociali e lo stato. Nessuno Stato o governo si \u00e8 mai autodefinito come \"stato comunista\"; comunque, diversi stati hanno dato al partito comunista uno status speciale nelle loro leggi e costituzioni, sostenendo al contempo di essere indirizzati verso il comunismo. Il termine \"stato comunista\" \u00e8 stato coniato e utilizzato in Occidente per riferirsi a tali stati. Sono questi \"stati comunisti\" (stati monopartitici in cui il partito al governo proclama ufficialmente la sua adesione al marxismo-leninismo) ad essere il bersaglio delle critiche presentate di seguito.\nComunque, la teoria di Marx ed Engels comprende anche una fase di transizione nota come dittatura del proletariato. Dopo di questa lo Stato svanirebbe e la dittatura del proletariato verrebbe sostituita dalla societ\u00e0 comunista. Gli stati socialisti sostennero di essere questa dittatura del proletariato. Se seguirono la teoria marxista, allora questa pu\u00f2 essere criticata alla prova dei fatti, per i pretesi fallimenti degli stati socialisti e perch\u00e9 questi non sono \"svaniti\" producendo la predetta societ\u00e0 comunista. Albert Szymanski analizz\u00f2 lo Stato sovietico e concluse che fu un'autentica dittatura del proletariato (\"Is the Red Flag Flying? The Political Economy of the Soviet Union Today\", Londra, Zed Press, 1979)\nTrotskisti e altri leninisti rispondono che tutti gli stati socialisti dopo la morte di Lenin, non aderirono in realt\u00e0 al marxismo, ma furono piuttosto perversioni pesantemente influenzate dallo Stalinismo. Comunque, si \u00e8 sostenuto che fu Lenin a creare le istituzioni repressive che furono usate in seguito da Stalin. Lenin analizz\u00f2 la Comune di Parigi e concluse che fall\u00ec a causa dell'\"eccessiva generosit\u00e0. Avrebbe dovuto sterminare i suoi nemici\". Il regime di Lenin giustizi\u00f2 sommariamente centinaia di migliaia di \"nemici di classe\", cre\u00f2 la Cheka, cre\u00f2 il sistema che in seguito divent\u00f2 quello dei Gulag, e fu responsabile di una politica di requisizione del cibo durante la guerra civile russa che fu parzialmente responsabile di una carestia che provoc\u00f2 tra i 3 e i 10 milioni di vittime. Emma Goldman ha criticato Leon Trotsky per il suo ruolo nella Rivolta di Kron\u0161tadt e per aver ordinato incarcerazioni su larga scala in campi di concentramento e l'esecuzione di oppositori politici quali gli anarchici.\nAlcuni sostenitori del marxismo sostengono invece che nessuno Stato socialista fu marxista, poich\u00e9 nessuno Stato socialista fu democratico. Comunque, Marx ed Engels diedero pochi suggerimenti su come si sarebbe dovuto implementare la dittatura del proletariato o la successiva societ\u00e0 comunista. Essi respinsero il concetto di liberal-democrazia, sostenendo che non poteva rappresentare gli interessi del proletariato. Viene spesso sostenuto che Marx ed Engels sostennero il modello della pretesa democrazia diretta della Comune di Parigi. Ad ogni modo, ci\u00f2 \u00e8 oggetto di discussione e ci furono violazioni dei diritti umani anche durante i pochi mesi di esistenza della comune.\nLenin cit\u00f2 queste e altre affermazioni di Marx ed Engels a supporto dell'uso dei principi autoritari di partito d'avanguardia e centralismo democratico durante la dittatura del proletariato negli stati socialisti. Questo escludeva la democrazia in teoria, anche al di fuori del partito comunista al governo. Il regime di Lenin mise al bando anche le fazioni interne al partito. Questo rese le procedure democratiche all'interno del partito una mera formalit\u00e0. Quando i Marxisti guadagnarono solo un voto di minoranza nelle elezioni per l'Assemblea Costituente Russa del 1917, Lenin dissolse l'Assemblea Costituente dopo la sua prima sessione e rovesci\u00f2 le elezioni. Tutti gli stati socialisti successivi divennero e rimasero totalitari fintanto che i partiti comunisti rimasero al potere, giustificando ci\u00f2 facendo riferimento all'interpretazione del Marxismo data da Lenin, il marxismo-leninismo.\nD'altra parte, alcuni stati democratici sono stati governati da partiti che si facevano chiamare comunisti, senza diventare totalitari. Un esempio \u00e8 la Moldavia. Che questi partiti e altri che non sono al potere siano Marxisti \u00e8 oggetto di discussione, poich\u00e9, mentre puntano ad una societ\u00e0 socialista, rigettano chiavi di volta del Marxismo quali la rivoluzione proletaria e almeno per il momento accettano l'economia di mercato. (Si veda Eurocomunismo e Definizione di uno stato socialista)\nUn altro argomento \u00e8 che il vero comunismo pu\u00f2 svilupparsi solo come risposta alle contraddizioni del capitalismo borghese; quindi, il fallimento fino ad oggi di questi esperimenti comunisti, pu\u00f2 essere attribuito al fatto che non emersero in questo modo. L'Unione Sovietica \u00e8 uno di questi - La Russia zarista era quasi-feudale, non capitalista. Viene cos\u00ec sostenuto che il fallimento del socialismo sovietico nel sostenersi, sia in realt\u00e0 una conferma della teoria Marxista. Lo storico Orlando Figes ha criticato ci\u00f2, facendo notare che molte forme differenti di Marxismo sono state provate in molte societ\u00e0 differenti e con vari gradi di sviluppo. Esempi comprendono il comunismo di guerra e la nuova politica economica di Lenin, lo Stalinismo e il post-Stalinismo nelle nazioni industrializzate dell'Europa Centrale e Orientale e in Unione Sovietica, la divisione dei profitti e i consigli decentralizzati del lavoratori sotto Tito, l'estremo auto-affidamento sotto Juche, e le riforme della Perestrojka e della Glasnost'. Il Maoismo \u00e8 un concetto ampio che comprende episodi come le comuni auto-sufficienti durante il grande balzo in avanti, l'anti-intellettualismo durante la rivoluzione culturale e il quasi-primitivismo dei Khmer rossi.\nAltre opinioni su Marx e sui marxisti.\nEric Hoffer considera il comunismo come uno dei principali esempi di movimento di massa che offre al \"Vero Credente\" un glorioso, bench\u00e9 immaginario, futuro per compensare le frustrazioni del suo presente. Tali movimenti necessitano che le persone siano disposte a sacrificare tutto per tale futuro, compresi se stessi e gli altri. Per fare ci\u00f2, \u00e8 necessario svalutare il passato e il presente. Questa non \u00e8 una critica specifica dei principi del comunismo; altri esempi principali di Hoffer sono fascismo, nazionalismo e le fasi fondanti delle religioni.\nArthur Koestler descrive il marxismo come un sistema chiuso, similarmente al cattolicesimo e al freudismo ortodosso. Questo ha tre peculiarit\u00e0: sostiene di rappresentare una verit\u00e0 universale, che spiega tutto e pu\u00f2 guarire da tutti i mali. Pu\u00f2 processare e reinterpretare automaticamente tutti i dati potenzialmente dannosi con i metodi della casistica, facendo appello all'emotivit\u00e0 e andando oltre la logica comune. Invalida le critiche deducendo quali debbano essere le motivazioni del critico e argomentando su quelle.\nI Marxisti rispondono a tali accuse definendole misinterpretazioni deliberate della teoria marxista o attacchi ad hominem. Ad esempio, possono sostenere che il Marxismo in realt\u00e0 \"non\" \"spiega tutto e guarisce da ogni male\", ma che semplicemente raccomanda certe linee di condotta politiche e sociali, esattamente come tutte le altre ideologie. Sulla questione del \"vero credente\", i marxisti possono ammettere che \"alcuni\" di questi esistano tra di loro, ma sostengono che non \"tutti\" sono \"veri credenti\" e che, in ogni caso, il comportamento del singolo Marxista non dice niente sulla validit\u00e0 del Marxismo in s\u00e9.\nIl Marxismo vede la natura umana come completamente determinata dall'ambiente, una \"tabula rasa\". Lo storico Richard Pipes descrive come questo porti a credere nella venuta di un uomo nuovo senza vizi, in sostanza una nuova specie superiore (bench\u00e9 provocata dall'ambiente e non dalla genetica). Trotsky pensava che questo uomo nuovo sarebbe stato in grado di controllare tutti i processi inconsci, compresi quelli che riguardano funzioni corporee come la digestione, e avrebbe avuto l'intelletto di Aristotele. Per poter raggiungere questa fase era necessario e giusto distruggere le istituzioni esistenti che avevano plasmato i miserabili esseri umani attuali. Questo avrebbe reso possibile di poter fare a meno dello Stato. Ci\u00f2 spiegava inoltre (o forse serviva da giustificazione per) lo scarso valore che i comunisti davano alle vite e ai diritti delle persone. In realt\u00e0 l'interesse personale non pot\u00e9 essere distrutto e la nuova classe dirigente, la nomenklatura, rimpiazz\u00f2 rapidamente la vecchia aristocrazia. Tentativi periodici di distruggerla, come la rivoluzione culturale durante il regime di Mao, fallirono.\nBryan Caplan ha criticato il rifiuto di Marx dei diritti umani. Marx:\nInvece la societ\u00e0 comunista utopica porter\u00e0 alla \"positiva trascendenza dalla propriet\u00e0 privata, o auto-alienazione umana, e quindi alla reale appropriazione dell'essenza umana da e per l'uomo... il ritorno completo dell'uomo a s\u00e9 stesso come essere sociale...\" Caplan sostiene che questo rifiuto dei diritti umani porta alla tirannia e all'oppressione dei dissidenti.\nBibliografia.\nLibri\nArticoli accademici"}
{"id": "300513", "revid": "174925", "url": "https://it.wikipedia.org/wiki?curid=300513", "title": "Gampopa", "text": "Gampopa (1079-1153), uno dei principali maestri della tradizione Kagyu del Buddhismo tibetano.\nNacque a Nyal, nel Tibet Orientale.\nSuo padre era un famoso medico che lo educ\u00f2 permettendogli di ottenere precocemente una profonda conoscenza delle scienze mediche. A 15 anni Gampopa era gi\u00e0 considerato medico esperto e mostrava grande interesse per lo studio dei Tantra.\nSi spos\u00f2 a 22 anni e dall'unione con la sua consorte nacquero un bambino ed una bambina. Un'epidemia invest\u00ec la regione e, all'improvviso, i suoi due figli morirono. Poco dopo, anche sua moglie si ammal\u00f2; egli tent\u00f2 di guarirla ricorrendo ad ogni metodo conosciuto, ma non vi fu modo, e, in punto di morte, ella gli chiese di dedicare la sua vita al Dharma.\nAdempiendo al desiderio della moglie, all'et\u00e0 di 26 anni entr\u00f2 in un monastero Kadampa, dove fu ordinato Monaco.\nA 33 anni, sentendo parlare del grande yogi Milarepa fu scosso da forte devozione, e, interpretando questo come un buon presagio, lasci\u00f2 il monastero per mettersi in viaggio alla ricerca di Milarepa.\nDopo tante sofferenze e privazioni, egli trov\u00f2 finalmente Milarepa, dal quale ricevette tutti gli insegnamenti nell'arco di 13 mesi.\nRicevuti gli insegnamenti, raggiunse Dvagspo, dove rimase in ritiro, impegnandosi nella meditazione, per molti anni, sino a raggiungere la completa Illuminazione.\nQui fond\u00f2 il monastero di Dvagslha Gampo, dove, sfruttando la sua grande abilit\u00e0 nella scrittura e nel dibattito, svilupp\u00f2 e consolid\u00f2 gli insegnamenti della tradizione Kagyu.\nEgli diede insegnamenti a pi\u00f9 di 500 studenti, ed i suoi principali discepoli furono: Dusum Khyenpa (il 1\u00b0 Karmapa), Phagmo Gru Dorje Gyaltsen, Weungom Tsulrim Nyngpo e Dharma Wangchuk."}
{"id": "300514", "revid": "339392", "url": "https://it.wikipedia.org/wiki?curid=300514", "title": "Oscar (Harry Potter)", "text": ""}
{"id": "300515", "revid": "1305772", "url": "https://it.wikipedia.org/wiki?curid=300515", "title": "Deformazioni elastiche e plastiche", "text": "Ogni corpo o pi\u00f9 propriamente ogni sistema continuo isotropo, soggetto ad una sollecitazione, si deforma in proporzione all'intensit\u00e0 dello sforzo applicato, alla natura del materiale e ad altre condizioni fisiche. In generale una deformazione elastica \u00e8 una deformazione che scompare al cessare della sollecitazione, altrimenti si ha una deformazione plastica o permanente. In generale vi sono materiali che hanno praticamente solo deformazione plastica e materiali che sono elastici fino un certo valore della sollecitazione, dopo il quale si ha plasticit\u00e0 fino alla rottura.\nInoltre possiamo definire la deformazione come omogenea, allora ogni elemento di volume del sistema continuo si deforma allo stesso modo indipendentemente dalla sua posizione, e non omogenea, se elementi uguali di volume del corpo si deformano in maniera diversa a seconda della posizione.\nElasticit\u00e0.\nSi dice elastica una deformazione, in generale piccola, che scompare al cessare della sollecitazione. La trattazione dell'elasticit\u00e0 presuppone che siano accettate alcune ipotesi:\nL'esempio pi\u00f9 esplicativo \u00e8 quello di considerare un cilindro metallico di lunghezza formula_1, diametro formula_2 delle superfici di base formula_3. Se si sottopone detto provino cilindrico a due forze formula_4 opposte di trazione applicate sull'asse longitudinale si pu\u00f2 osservare:\ndove chiaramente formula_8, formula_9 e formula_10 sono le nuove dimensioni del provino in equilibrio una volta applicata la sollecitazione.\nUn altro tipo di deformazione, la torsione, la quale \u00e8 dovuta all'applicazione di un momento torcente, si osserva una rotazione intorno all'asse longitudinale del provino. Questo tipo di deformazione non d\u00e0 luogo ad una variazione delle dimensioni ed \u00e8 perci\u00f2 detta \"deformazione di forma\".\nUn'altra deformazione di forma \u00e8 quella detta deformazione di taglio o di scorrimento, a seguito dell'applicazione di una coppia di forze per esempio a due basi di un cubo. In questo caso la variazione della forma del cubo crea un angolo formula_11 delle facce laterali:\nIn generale, per piccole deformazioni, i corpi seguono la legge di Hooke. Di seguito sono riportati i tipi di deformazioni.\nDeformazioni elastiche omogenee.\ndove formula_14 \u00e8 il modulo di elasticit\u00e0 o modulo di Young.\nLa deformazione laterale \u00e8 proporzionale a quella assiale:\ndove formula_16 \u00e8 il coefficiente di Poisson.\ndove formula_18 \u00e8 detto modulo di comprimibilit\u00e0.\nIn questo caso si forma un angolo a seguito dell'applicazione di una coppia sull'elemento di volume, quantificabile come:\ndove formula_20 \u00e8 detto modulo di rigidit\u00e0.\nDeformazione assiale.\nIn ingegneria e scienza dei materiali, la deformazione assiale (in inglese \"Cauchy strain\" o \"engineering strain\") si calcola come rapporto tra misura della deformazione totale e dimensione iniziale del corpo a cui vengono applicate le forze di superficie. La \"deformazione normale\" o \"deformazione nominale\" formula_21 di un elemento materiale lineare o di una fibra caricata assialmente \u00e8 definita come la variazione di lunghezza formula_22 per unit\u00e0 della lunghezza iniziale formula_23 dell'elemento lineare o fibra. La deformazione normale \u00e8 positiva se al materiale viene applicata una trazione, e negativa se il materiale viene compresso. Da cui:\ndove formula_1 \u00e8 la lunghezza finale dell'elemento.\nLa misura della deformazione, che \u00e8 un numero puro, ad esempio ad opera di un estensimetro, \u00e8 spesso espressa in parti per milione o \"microstrain\".\nIl microepsilon o microstrain non sono ammesse nel Sistema Internazionale. La misura di deformazione longitudinale \u00e8 adimensionale e si pu\u00f2 esprimere in formula_27 o in \"ppm.\"\nDeformazioni elastiche non omogenee.\nInfine consideriamo la torsione che avviene per l'applicazione di un momento parallelo all'asse di simmetria:\nformula_28\ndove formula_29 \u00e8 detto modulo di torsione.\nIl tensore delle deformazioni.\nConsideriamo un punto formula_30 (per esempio, in coordinate cartesiane tridimensionali formula_31) di un sistema continuo isotropo non deformato e un altro punto formula_32 (in c.c.3D formula_33) distante da formula_34 di un tratto sufficientemente piccolo formula_35 (in coordinate cartesiane formula_36). A seguito di una deformazione il punto \"formula_34\" si porter\u00e0 in \"formula_38\" percorrendo formula_39 (in c.c.3D formula_40) e \"formula_41\" si porter\u00e0 in \"formula_42\", di un tratto sufficientemente piccolo formula_43 (in c.c.3D formula_44). In pratica il vettore formula_45 (in c.c.3D corrisponde a: formula_46) si trasformer\u00e0 in formula_47 (in c.c.3D formula_48). Per esempio, n coordinate cartesiane tridimensionali:\nPossiamo esprimere queste relazioni in forma matriciale in cui si nota una matrice alle derivate parziali detta matrice di deformazione formula_50. Nel caso di c.c.3D:\nformula_51\nquindi in questo caso di c.c.3D la matrice di deformazione \u00e8:\nformula_52\ne con questa definizione l'equazione di spostamento in c.c.3D pu\u00f2 essere riscritta implicitamente in forma matriciale:\nformula_53\nQuest'equazione in realt\u00e0 vale molto pi\u00f9 in generale, e precisamente in un qualsiasi sistema di coordinate ortogonali a n dimensioni. L'equazione degli spostamenti in un sistema ortogonale generico si pu\u00f2 scrivere in forma tensoriale:\novvero, adottando la notazione di Einstein:\nIn generale si definisce infatti il tensore deformazione:\novvero in notazione di Einstein:\nIl tensore deformazione \u00e8 generico e non legato al sistema di coordinate adottato; il tensore ha per rappresentazione una particolare matrice piuttosto che un'altra, a seconda del sistema di coordinate scelto (cartesiano 2D, polare 2D, cartesiano 3D, cilindrico 3D, sferico 3D, ecc.).\nIn questo modo l'equazione di spostamento pu\u00f2 essere espressa in una forma tensoriale generica, che non dipende dal sistema di coordinate scelto:\novvero in notazione di Einstein:\nOra, un teorema generale del calcolo tensoriale afferma che ogni tensore pu\u00f2 essere decomposto in un tensore simmetrico pi\u00f9 un tensore antisimmetrico formula_60. In coordinate cartesiane tridimensionali, per esempio:\nformula_61\nformula_62\nIl \"tensore simmetrico\" descrive le deformazioni come segue:\nIl \"tensore antisimmetrico\" descrive invece le rotazioni rigide nell'intorno del punto P, che non rappresenta una deformazione. Per esempio in coordinate cartesiane tridimensionali:\nrappresenta la rotazione formula_66 attorno all'asse z, nell'intorno del punto P.\nLa traccia del tensore di deformazione, pari alla divergenza dello spostamento, rappresenta un'invariante e viene chiamato coefficiente di dilatazione cubica:\ndove formula_68 rappresenta l'operatore nabla. In coordinate cartesiane per esempio la forma esplicita dell'invariante \u00e8:\nformula_69\nSforzo.\nPer sapere che cosa accade all'interno del corpo soggetto ad una sollecitazione dobbiamo introdurre il concetto di sforzo. In generale su un elemento di volume del sistema continuo isotropo, agiranno sia forze di volume che forze di superficie.\nPer sforzo si intende la forza trasmessa per unit\u00e0 di superficie, nell'intorno di un punto, che si crea a seguito dell'applicazione di sollecitazioni esterne su un sistema, allo scopo di mantenere l'equilibrio; forza non necessariamente perpendicolare alla superficie. Possiamo pi\u00f9 facilmente rappresentare lo sforzo come:\ndove formula_72 e formula_73 rappresentano i versori rispettivamente normale e tangente alla superficie cui \u00e8 applicata la forza.\nL'unit\u00e0 di misura dello sforzo \u00e8 il Pascal, ovvero Newton su metro quadrato.\nRelazione di Cauchy.\nConsideriamo un elemento sufficientemente piccolo di volume formula_74 all'interno di un sistema continuo isotropo e scegliamo le tre superfici coincidenti con i piani coordinati formula_75, formula_76, formula_77, i cui versori uscenti sono rispettivamente formula_78, formula_79, formula_80\nVediamo che relazione intercorre tra queste superfici e una superficie infinitesima generica formula_81 orientata con versore uscente formula_72.\nConsideriamo gli sforzi agenti sulle superfici con ovvi riferimenti degli indici ai versori:\nformula_83, formula_84, formula_85, formula_86; per la condizione di equilibrio:\ndalla quale otteniamo la relazione di Cauchy:\ndove si \u00e8 diviso tutto per formula_89 e sapendo che formula_90, e cos\u00ec via.\nIl tensore degli sforzi.\nA partire dalla relazione di Cauchy possiamo sviluppare la relazione vettoriale in componenti di formula_86, con ovvi riferimenti per gli indici:\nOtteniamo in questo modo una matrice detta tensore degli sforzi sulla generica superficie infinitesima di versore formula_72:\nformula_96\nI termini sulla diagonale principale sono gli sforzi normali agenti sulla superficie generica. I termini fuori dalla diagonale principale rappresentano le componenti degli sforzi di taglio. Dobbiamo sottolineare per gli elementi fuori dalla diagonale principale che:\nformula_97\ndunque il tensore \u00e8 simmetrico, e gli elementi indipendenti in c.c.3D diventano sei invece di nove.\nLa traccia di questo tensore \u00e8 un'invariante, e viene utilizzato per generalizzare in modo pi\u00f9 astratto la definizione di pressione. In coordinate cartesiane tridimensionali infatti:\nformula_98.\nIn generale in coordinate ortogonali in uno spazio a dimensione n, la pressione viene definita nel modo seguente:\nformula_99\ndove si \u00e8 usata per brevit\u00e0 la notazione di Einstein.\nRelazioni sforzo-deformazione.\nAbbiamo detto che a seguito dell'applicazione di sforzi puramente normali abbiamo le deformazioni assiali:\nInvertendo queste relazioni troviamo una delle costanti di Lam\u00e9.\nInoltre se i tre sforzi normali sono uguali: formula_103, allora:\nformula_104.\ne determinare la deformazione di volume:\nformula_105\ndove formula_106 \u00e8 il modulo di comprimibilit\u00e0.\nRicaviamo la deformazione laterale:\nformula_107\nSi pu\u00f2 mettere in relazione la deformazione laterale con quella di taglio:\nformula_108\ndove formula_109 \u00e8 il modulo di rigidit\u00e0."}
{"id": "300517", "revid": "712828", "url": "https://it.wikipedia.org/wiki?curid=300517", "title": "Nute Gunray", "text": ""}
{"id": "300518", "revid": "2149966", "url": "https://it.wikipedia.org/wiki?curid=300518", "title": "Italyan, Rum Casusu \u00c7ikti", "text": "\u0130talyan, Rum Casusu \u00c7\u0131kt\u0131 (Letteralmente dal turco: \"Italiano, spia greca espulsa\") \u00e8 il secondo album di Elio e le Storie Tese, pubblicato nel 1992 da Hukapan/Sony Music in formato CD, doppio LP e musicassetta.\nDescrizione.\nIl titolo \u00e8 quello di una notizia comparsa su un quotidiano turco in merito all'arresto di un fotografo italiano, Massimo Rana, scambiato per una spia nel 1991 dalla polizia turco-cipriota. Per pi\u00f9 di vent'anni, il titolo \u00e8 stato erroneamente tradotto come \u201cIl caso della spia italiana mandata dai Greci\u201d, ma nel 2015 Rocco Tanica raccont\u00f2 di aver scoperto, tramite un barbiere di origini turco-cipriote, che la frase\nsignificherebbe \"La spia italiana dei greci \u00e8 stata espulsa\".\nL'immagine di copertina richiama quella di \"Atom Heart Mother\" dei Pink Floyd. Le due gambe umane della mucca sono di Giancarlo Bozzo, come rivelato da Elio durante il \u2018bis\u2019 dell\u2019ultimo live del Tour d\u2019Addio, il 30 giugno 2018 a Barolo. La terzultima pagina del libretto del CD riproduce l'ultima pagina del booklet di \"Matto come un gatto\" di Gino Paoli, ma con l'immagine dell'animale capovolta. A questa viene aggiunta una nota del gruppo, totalmente sgrammaticata scritta in pessima grafia, che fa riferimento ad un'ipotetica valutazione di Roberto Vecchioni, il quale corregge gli errori presenti nel testo originale.\nL'album \u00e8 dedicato a Paola Tovaglia, che aveva collaborato con il gruppo nell'album precedente.\nEsistono due ristampe della Aspirine/Bmg: una versione rimasterizzata del 1994 e una confezione \"digipack\" del 2000, contenente anche una traccia video di \"Servi della gleba\".\nDescrizione delle tracce.\nA fine disco, dopo 5-6 secondi di silenzio, c'\u00e8 una \"ghost track\" della durata di pochi secondi che contiene, accelerata, l'introduzione a \"Servi della gleba\" (successivamente pubblicata su \"Del meglio del nostro meglio Vol.1\", registrata nuovamente e riarrangiata) di cui per\u00f2 \u00e8 regolarmente pubblicato il testo nel booklet."}
{"id": "300519", "revid": "712828", "url": "https://it.wikipedia.org/wiki?curid=300519", "title": "Rune Haako", "text": ""}
{"id": "300521", "revid": "712828", "url": "https://it.wikipedia.org/wiki?curid=300521", "title": "Lott Dod", "text": ""}
{"id": "300522", "revid": "1543377", "url": "https://it.wikipedia.org/wiki?curid=300522", "title": "Carcinoma della prostata", "text": "Per carcinoma della prostata si intende una categoria diagnostica che annovera le neoplasie maligne che si originano dalle cellule epiteliali della prostata, una ghiandola dell'apparato genitale maschile. Questa neoplasia pu\u00f2 dare luogo a metastasi, con predilezione per le ossa e i linfonodi loco-regionali. Il tumore alla prostata pu\u00f2 causare dolore, difficolt\u00e0 alla minzione, disfunzione erettile e altri sintomi.\nIl tumore alla prostata si sviluppa pi\u00f9 frequentemente negli ultracinquantenni; \u00e8 il secondo pi\u00f9 comune tipo di tumore negli Stati Uniti, dove \u00e8 responsabile del maggior numero di morti da tumore, dopo il tumore del polmone. Molti fattori, compresa la genetica e la dieta, sono stati implicati nello sviluppo del carcinoma prostatico.\nIl tumore prostatico viene pi\u00f9 spesso scoperto all'esame obiettivo o per il tramite di esami ematici, come la misurazione del PSA (antigene prostatico specifico). Un sospetto tumore alla prostata \u00e8 tipicamente confermato tramite l'asportazione (biopsia) di un frammento di tessuto, e il successivo esame istologico. Si pu\u00f2 ricorrere a ulteriori test come l'ecografia, la radiografia e la scintigrafia, per determinarne la diffusione e se il tumore abbia o meno originato metastasi.\nIl tumore prostatico si pu\u00f2 trattare con la chirurgia, la radioterapia, la terapia ormonale, occasionalmente la chemioterapia, o combinazioni di queste. L'et\u00e0 e lo stato di salute del paziente, cos\u00ec come la diffusione del tumore, l'aspetto microscopico, e la risposta al trattamento iniziale, sono importanti per determinare la prognosi. Poich\u00e9 il tumore della prostata \u00e8 una malattia tipica degli uomini anziani, molti di essi potranno andare incontro a morte prima che il tumore possa espandersi o causare sintomi; ci\u00f2 rende difficoltosa una selezione del trattamento.\nLa decisione se trattare o meno un tumore localizzato (ossia completamente confinato all'interno della prostata) implica un bilancio tra i benefici attesi e gli effetti negativi in termini di sopravvivenza del paziente e della sua qualit\u00e0 della vita.\nStoria.\nSebbene la prostata sia stata descritta per la prima volta dall'anatomista veneziano Niccol\u00f2 Massa nel 1536, e illustrata dal fiammingo Andrea Vesalio nel 1538, il tumore prostatico non venne identificato prima del 1853.\nInizialmente venne classificato come malattia rara, per gli scarsi metodi di indagine e la ridotta speranza di vita media dell'epoca. I primi trattamenti messi in atto furono interventi chirurgici per risolvere l'ostruzione urinaria. La prostatectomia radicale perineale venne eseguita per la prima volta nel 1904 da Hugh Young al \"Johns Hopkins Hospital\". La rimozione chirurgica dei testicoli, orchiectomia, come trattamento venne eseguita nel 1890 (\"infra\" Terapia ormonale), ma con successo limitato. La resezione transuretrale della prostata rimpiazz\u00f2 la prostatectomia radicale per la disostruzione dell'uretra nella met\u00e0 del XX secolo. La prostatectomia radicale retropubica venne messa a punto nel 1983 da Patrick Walsh. Questo approccio chirurgico consent\u00ec la rimozione della prostata e dei linfonodi col mantenimento della funzionalit\u00e0 erettile del pene.\nNel 1941 Charles B. Huggins pubblic\u00f2 uno studio di utilizzo di estrogeni per contrastare la produzione di testosterone in pazienti con tumore prostatico metastatico. La scoperta di questa terapia valse a Huggins nel 1966 il Nobel per la Medicina. Il ruolo del GnRH in ambito riproduttivo venne stabilito da Andrzej W. Schally e Roger Guillemin, che per questo vinsero il Nobel per la Medicina nel 1977; vennero quindi sviluppati e utilizzati in terapia gli agonisti per i recettori del GnRH.\nLa radioterapia per il tumore prostatico venne sviluppata agli inizi del XX secolo e inizialmente consisteva nell'impianto intraprostatico di radio. La radioterapia a fascio esterno fu pi\u00f9 utilizzata quando alla met\u00e0 del XX secolo divennero disponibili fonti di radiazioni pi\u00f9 potenti. La brachiterapia con l'impianto di \u201csemi\u201d fu descritta per la prima volta nel 1983. La chemioterapia sistemica per il tumore della prostata venne studiata per la prima volta negli anni settanta. Al protocollo iniziale con ciclofosfamide 5-fluorouracile ben presto si aggiunsero molteplici altri con un'ampia gamma di farmaci sistemici.\nEpidemiologia.\nLa frequenza del carcinoma prostatico nel mondo \u00e8 largamente variabile.\n\u00c8 meno diffuso nell'Asia meridionale e orientale, pi\u00f9 comune in Europa, con ampie differenze tra paese e paese e ancor di pi\u00f9 negli Stati Uniti.\nSecondo l\"'American Cancer Society\", vi sono forti differenze geografiche ed etniche nella frequenza; infatti, il carcinoma prostatico \u00e8 meno comune tra gli uomini asiatici, pi\u00f9 comune tra gli uomini di colore, l'incidenza tra gli uomini europei \u00e8 intermedia rispetto alle due precedenti popolazioni.\nSecondo dati del 2002 il tasso di incidenza annuale in Asia Centrale \u00e8 inferiore a 3/ abitanti, mentre nel continente nord-americano si hanno pi\u00f9 di 160/ abitanti registrati.\nTuttavia la rilevazione di queste maggiori frequenze pu\u00f2 essere stata influenzata dai maggiori tassi di diagnosi dovuti al progresso diagnostico e alle politiche di prevenzione.\nLe cause specifiche della neoplasia sono sconosciute.\nIl rischio di sviluppare il tumore \u00e8 correlato all'et\u00e0, alla genetica, alla razza, alla dieta, allo stile di vita, all'assunzione di farmaci e ad altri fattori. Il fattore primario \u00e8 l'et\u00e0. Il tumore della prostata \u00e8 raro negli uomini al di sotto dei 45 anni, ma diventa sempre pi\u00f9 frequente con l'invecchiamento. L'et\u00e0 media al momento della diagnosi \u00e8 di 70 anni. Molti soggetti colpiti, tuttavia, non manifestano in vita segni di malattia: studi autoptici su uomini cinesi, tedeschi, israeliani, giamaicani, svedesi e ugandesi, morti per altre cause, hanno individuato tumori alla prostata nel trenta per cento dei cinquantenni, e nell'ottanta per cento dei settantenni.\nNel 2005 negli Stati Uniti sono stati stimati nuovi casi e decessi. Essendo una neoplasia tipica della et\u00e0 avanzata, pu\u00f2 infatti accadere che sopraggiunga il decesso della persona colpita, per vecchiaia o altre cause, prima che il tumore mostri sintomi o segni che rivelino la sua presenza.\nLa familiarit\u00e0 e il corredo genetico di un uomo contribuiscono al rischio di sviluppare il tumore. Ci\u00f2 \u00e8 suggerito da un aumento dell'incidenza riscontrato in certi gruppi razziali, nei gemelli identici, e in uomini portatori di certi geni. Negli Stati Uniti, il cancro della prostata colpisce pi\u00f9 comunemente gli uomini di colore che non i bianchi o gli ispanici, e nei primi causa anche pi\u00f9 morti.\nGli uomini con un fratello o un padre colpiti dal tumore corrono un rischio doppio del normale di svilupparlo anch'essi. Studi su gemelli condotti in Scandinavia suggeriscono che il quaranta per cento del rischio pu\u00f2 essere attribuito a fattori ereditari. Tuttavia nessun gene preso singolarmente \u00e8 responsabile del tumore, sono anzi sospettati molti geni differenti. Due geni (\"BRCA1\" e \"BRCA2\"), che sono pure importanti fattori di rischio per il tumore dell'ovaio e il tumore della mammella, sono anche coinvolti nel tumore della prostata.\nL'assunzione con la dieta di certi cibi, vitamine, e minerali possono contribuire al rischio. Gli uomini con maggiori livelli sierici di acido \u03b1-linolenico, un acido grasso polinsaturo a catena corta, sono a maggior rischio di tumore della prostata. Tuttavia gli stessi studi dimostrarono che gli uomini con livelli elevati di acidi grassi a catena lunga (EPA e DHA) diminuiscono l'incidenza. Altri fattori dietetici in grado di aumentare il rischio includono un basso apporto di vitamina E (reperibile nei vegetali a foglie verdi), di licopene (presente nei pomodori), di acidi grassi omega-3 (reperibili nei pesci a carne grassa come il salmone o il pesce azzurro), e di selenio. Anche bassi livelli ematici di vitamina D possono aumentare il rischio di sviluppare un tumore; ci\u00f2 pu\u00f2 essere correlato a una minore esposizione ai raggi ultravioletti.\nEsistono anche dei legami tra tumore della prostata e assunzione di farmaci, procedure e condizioni mediche. L'utilizzo giornaliero di farmaci antinfiammatori non steroidei (FANS) come l'aspirina pu\u00f2 ridurre il rischio. Farmaci ipolipidemizzanti come le statine possono anch'essi ridurlo. La sterilizzazione tramite vasectomia pu\u00f2 aumentare il rischio di tumore della prostata, ma i dati sono contraddittori. Eiaculazioni pi\u00f9 frequenti possono abbassare il rischio; uno studio mostr\u00f2 che gli uomini che eiaculano cinque volte a settimana dai venti a trent'anni di et\u00e0, vedono ridotto il rischio di tumore. Un'infezione o un'infiammazione della prostata (prostatite) pu\u00f2 aumentare le probabilit\u00e0 di tumore. In particolare, infezioni sessualmente trasmesse come la clamidia, la gonorrea, e la sifilide sembrano aumentare il rischio, cos\u00ec come l'obesit\u00e0.\nIn passato si credeva che elevati valori di testosterone causassero o facilitassero il cancro alla prostata, in realt\u00e0 sono i bassi livelli di quest'ormone a essere correlati a questo tumore, inoltre persino l'uso di testosterone in soggetti ipogonadici non aumenta questo rischio.\nInoltre \u00e8 appurato che gli uomini affetti dalla sindrome di Klinefelter abbiano un'incidenza sensibilmente inferiore di tumore prostatico rispetto agli uomini sani\nAnatomia.\nLa prostata \u00e8 un organo parte dell'apparato genitale maschile che interviene nella produzione del liquido spermatico. In un uomo adulto la prostata misura circa tre centimetri e pesa circa venti grammi. \u00c8 localizzata nella pelvi, al di sotto della vescica e anteriormente al retto; circonda parzialmente l'uretra. A causa della sua posizione, le malattie della prostata spesso interferiscono con la minzione, l'eiaculazione o la defecazione.\nLa prostata contiene molte piccole ghiandole che producono circa il venti per cento della parte liquida dello sperma. Nel carcinoma prostatico le cellule di queste ghiandole mutano in cellule cancerose. Per funzionare la prostata ha bisogno di ormoni maschili, noti come androgeni; gli androgeni includono il testosterone, prodotto nei testicoli, il deidroepiandrosterone, prodotto dalle ghiandole surrenali, e il diidrotestosterone, prodotto dalla prostata stessa.\nEziologia.\nLe cause specifiche del cancro alla prostata rimangono ancora sconosciute. I primi fattori di rischio sono comunque l'et\u00e0 e la storia familiare. Il cancro alla prostata \u00e8 molto raro negli uomini sotto i 45 anni, ma diventa pi\u00f9 frequente all'aumentare dell'et\u00e0. L'et\u00e0 media dei pazienti al momento della diagnosi \u00e8 di 70 anni. Comunque molti uomini non vengono mai a conoscenza di avere questo tipo di tumore. Gli esami autoptici effettuati su uomini cinesi, tedeschi, israeliani, giamaicani, svedesi e ugandesi, morti per cause differenti, hanno evidenziato la presenza di un cancro alla prostata nel 30% dei casi sotto i 50 anni e nell'80% sopra i 70. Gli uomini che hanno un familiare di primo grado che ha avuto questo tipo di tumore, hanno il doppio del rischio di svilupparlo rispetto agli uomini che non hanno avuto malati in famiglia. Il rischio appare maggiore per gli uomini che hanno un fratello con questo cancro rispetto a quelli che hanno solo il padre.\nNegli Stati Uniti, nel 2005, si sono stimati nuovi casi di tumori alla prostata e morti a causa di esso. Uomini con pressione sanguigna elevata sono, inoltre, pi\u00f9 propensi a sviluppare il cancro prostatico. Uno studio del 2010 ha messo in mostra come le cellule basali prostatiche sono il sito dove pi\u00f9 comunemente origina il cancro.\nAnatomia patologica.\nL'adenocarcinoma acinare (il tumore che si sviluppa dalle strutture acinari, a forma di acino d'uva, della prostata) rappresenta l'istotipo pi\u00f9 frequente tra le neoplasie prostatiche. Tuttavia, esistono alcuni altri istotipi che vanno riconosciuti e segnalati, per la differente presentazione clinica e decorso prognostico.\nNel 70% dei casi l'adenocarcinoma acinare origina dalla porzione periferica, con tipica localizzazione posteriore. Su questa caratteristica si fonda il razionale dell'esplorazione rettale come esame di approccio e completamento diagnostico nella visita di un paziente con corredo clinico ascrivibile a patologia prostatica. Nell'ultimo decennio, il miglioramento delle metodiche diagnostiche ha permesso una sempre pi\u00f9 precoce individuazione delle masse confinate al parenchima, rendendo difficile per l'anatomo-patologo il riconoscimento macroscopico della neoplasia nel pezzo operatorio attraverso la sola ispezione visiva; molto spesso infatti, le piccole neoplasie vengono riconosciute palpatoriamente come masse duro lignee all'interno della ghiandola. Alla superficie di taglio, la neoplasia si presenta di colore bianco o giallo-aranciato, compatta, con margini spiculati o policiclici e penetranti il parenchima circostante. La naturale evoluzione della neoplasia prevede l'espansione locale nel contesto della ghiandola e la successiva infiltrazione delle vescicole seminali, del collo vescicale e dell'uretra prostatica, evento che comporta manifestazioni ostruttive con disuria, pollachiuria e stranguria, talora emospermia. Negli stadi avanzati si ha inoltre infiltrazione del pavimento pelvico e del retto con conseguente tenesmo.\nLe vie linfatiche pi\u00f9 frequentemente coinvolte sono in ordine di frequenza:\nLa metastatizzazione ematica coinvolge tipicamente le ossa, in particolare la colonna lombare (pi\u00f9 raramente toracica, del femore, della pelvi e delle coste).\nAspetto microscopico.\nLe ghiandole neoplastiche sono tipicamente pi\u00f9 piccole, affollate e rigide delle normali; presentano iperplasia massiva, con perdita delle papille e dello strato basale esterno. Le normali colorazioni evidenziano un nucleo grande, provvisto di nucleolo, contornato da citoplasma chiaro o talora intensamente eosinofilo (con caratteristica colorazione rosa-violacea omogenea). Bench\u00e9 queste isole neoplastiche siano di facile individuazione, la diagnosi istologica potrebbe rendersi difficile per la mancanza di pleomorfismo e di figure mitotiche atipiche, tuttavia l'elevato monomorfismo e la rigidit\u00e0 dell'aspetto degli acini affollati, con cellule e nuclei posti in posizioni monotone all'interno del focolaio di adenocarcinoma, permettono un'agevole distinzione dalle ghiandole normali, tipicamente pi\u00f9 variegate nell'aspetto, con profili tortuosi e e cellule disposte in modo fisiologicamente disordinato, con citoplasmi chiari secretivi e nuclei piccoli e allungati, affusolati, blu-viola scuri, diversi da quelli rigidamente tondi e nucleolati del carcinoma. Talora per\u00f2 i focolai neoplastici rilevati nei frustoli bioptici ottenuti con ago tranciante sono molto piccoli e con caratteristiche valutabili su un ristretto numero di acini sospetti. Normali colorazioni con ematossilina-eosina che mostrino ghiandole piccole, affollate di cellule con perdita delle papille possono in questi casi essere solo suggestive di carcinoma prostatico; la diagnosi viene avvalorata qualora si presentino una o pi\u00f9 di queste caratteristiche:\nUn'entit\u00e0 istologica di notevole importanza \u00e8 la neoplasia intraepiteliale prostatica di alto grado o PIN, caratterizzata da ampie formazioni ghiandolari con protrusioni papillari (primo elemento di distinzione con le neoplasie maligne), proliferazione intra-acinare non invasiva, anaplasia nucleare e prominenti nucleoli (in pi\u00f9 del 10% delle cellule). Altra importante caratteristica da ricercare nella PIN \u00e8 la presenza di cellule basali, assenti nel carcinoma, qui solo attenuate. La PIN \u00e8 un'importante lesione che deve essere seguita nel tempo per la possibile trasformazione maligna.\nProfilo clinico.\nUn carcinoma della prostata in fase precoce di solito non d\u00e0 luogo a sintomi. Spesso viene diagnosticato in seguito al riscontro di un livello elevato di PSA durante un controllo di routine. Talvolta, tuttavia, il carcinoma causa dei problemi, spesso simili a quelli che intervengono nella iperplasia prostatica benigna; essi includono pollachiuria, nicturia, difficolt\u00e0 a iniziare la minzione e a mantenere un getto costante, ematuria, stranguria. Pu\u00f2 anche causare problemi nella funzione sessuale, come difficolt\u00e0 a raggiungere l'erezione, e eiaculazione dolorosa.\nIn stadio avanzato pu\u00f2 causare sintomi addizionali quando si diffonde ad altre parti del corpo. Il sintomo pi\u00f9 comune \u00e8 il dolore osseo, spesso localizzato alle vertebre, alla pelvi o alle costole, e causato da metastasi in queste sedi. La localizzazione vertebrale pu\u00f2 indurre compressione al midollo spinale, causando debolezza alle gambe e incontinenza urinaria e fecale.\nProfilo diagnostico.\nLo screening oncologico \u00e8 un metodo per scoprire tumori non diagnosticati. I test di screening possono indurre a ricorrere a esami pi\u00f9 specifici, come la biopsia. Le scelte diagnostiche di screening nel caso del tumore della prostata comprendono l'esame rettale e il dosaggio del PSA.\n\u00c8 controversa la validit\u00e0 degli esami di screening, poich\u00e9 non \u00e8 chiaro se i benefici che ne derivano sopravanzino i rischi degli esami diagnostici successivi e della terapia antitumorale.\nIl tumore della prostata \u00e8 un tumore a crescita lenta, molto comune fra gli uomini anziani. Infatti in maggioranza i tumori della prostata non crescono abbastanza per dare luogo a sintomi, e i pazienti muoiono per cause diverse. Il dosaggio del PSA pu\u00f2 svelare questi piccoli tumori che non avrebbero altrimenti avuto modo di manifestarsi; uno screening del genere pu\u00f2 quindi condurre a un numero eccessivo di diagnosi, con la relativa sequela di test ulteriori e di terapie. La biopsia pu\u00f2 causare dolore, sanguinamento e infezioni; le terapie possono causare incontinenza urinaria e disfunzioni erettili. Dunque \u00e8 essenziale che vengano considerati i rischi e i benefici prima di intraprendere uno screening utilizzando il dosaggio del PSA.\nIn genere gli screening iniziano dopo i 50 anni di et\u00e0, ma possono essere proposti prima negli uomini di colore e in quelli con una forte storia familiare di tumori alla prostata.\nEsame rettale.\nL'esame rettale digitale \u00e8 una procedura in cui l'esaminatore inserisce un dito guantato e lubrificato nel retto del paziente, allo scopo di valutare le dimensioni, la forma e la consistenza della prostata: zone irregolari, dure o bozzolute devono essere sottoposte a ulteriori valutazioni, perch\u00e9 potrebbero essere indicative di tumore. L'esame rettale \u00e8 in grado di valutare solo la parte posteriore della prostata, ma fortunatamente l'85% dei tumori ha origine proprio in questa parte. In genere d\u00e0 modo di apprezzare tumori gi\u00e0 in stadio avanzato.\nNon \u00e8 mai stato dimostrato che, come unico test di screening, l'esame rettale sia in grado di ridurre il tasso di mortalit\u00e0.\nDosaggio del PSA.\nIl dosaggio del PSA misura il livello ematico di un enzima prodotto dalla prostata. Livelli di PSA sotto 4\u00a0ng/mL (nanogrammi per millilitro) sono generalmente considerati normali, mentre livelli sopra i 4\u00a0ng/mL sono considerati anormali (sebbene negli uomini oltre i 65 anni livelli fino a 6,5\u00a0ng/mL possono essere accettabili, in dipendenza dai parametri di riferimento di ciascun laboratorio). Livelli di PSA tra 4 e 10\u00a0ng/mL indicano un rischio di tumore pi\u00f9 alto del normale, ma il rischio stesso non sembra direttamente proporzionale al livello. Quando il PSA \u00e8 sopra i 10\u00a0ng/mL, l'associazione col tumore diventa pi\u00f9 forte, tuttavia quello del PSA non \u00e8 un test perfetto. Alcuni uomini con tumore prostatico in atto non hanno livelli elevati di PSA, e la maggioranza di uomini con un elevato PSA non ha un tumore.\nOggi \u00e8 possibile dosare un ulteriore marcatore per il carcinoma prostatico, il PCA3 (prostate cancer gene 3); l'iperespressione di questo gene (valutabile mediante dosaggio del mRNA nelle urine) \u00e8 strettamente associata alla trasformazione maligna delle cellule della prostata. Il dosaggio \u00e8 quindi particolarmente utile nei pazienti gi\u00e0 sottoposti a biopsia, per predire l'evoluzione del tumore.\nConferma diagnostica.\nQuando si sospetta un carcinoma prostatico, o un esame di screening \u00e8 indicativo di un rischio aumentato, si prospetta una valutazione pi\u00f9 invasiva. L'unico esame in grado di confermare pienamente la diagnosi \u00e8 la biopsia, ossia l'asportazione di piccoli frammenti di tessuto per l'esame al microscopio. Tuttavia, prima che alla biopsia, si pu\u00f2 ricorrere a metodiche meno invasive per raccogliere informazioni riguardo alla prostata e al tratto urinario: la cistoscopia mostra il tratto urinario a partire dall'interno della vescica usando un piccolo endoscopio inserito nell'uretra; l'ecografia transrettale disegna un'immagine della prostata tramite gli ultrasuoni emessi da una sonda inserita nel retto.\nSe si sospetta un tumore si ricorre alla biopsia. Con essa si ottengono campioni di tessuto dalla prostata tramite il retto: una pistola da biopsia inserisce e quindi rimuove speciali aghi a punta cava (di solito da tre a sei per ogni lato della prostata) in meno di un secondo. I campioni di tessuto vengono quindi esaminati al microscopio per determinare la presenza di tumore, valutarne gli aspetti istomorfologici (grading secondo il Gleason score system). In genere le biopsie prostatiche vengono eseguite ambulatorialmente e di rado richiedono l'ospedalizzazione. Il 55% degli uomini riferisce malessere durante la procedura.\nUno studio portato a termine nel 2003 dall'Istituto scientifico universitario San Raffaele. ha dimostrato l'efficacia dell'utilizzo della tomografia a emissione di positroni (PET) con il tracciante C-Colina, come esame per individuare recidive del tumore alla prostata. Questo esame \u00e8 consigliato nei pazienti che hanno gi\u00e0 subito un trattamento radicale del tumore e a cui si \u00e8 rilevato un valore del marcatore PSA tale da far pensare a una ripresa della malattia.\nGrazie alla PET \u00e8 possibile, inoltre, differenziare una diagnosi di cancro alla prostata da una iperplasia benigna, da una prostatite cronica e da un tessuto prostatico sano.\nStadiazione.\nUna parte importante della valutazione diagnostica \u00e8 la stadiazione, ossia il determinare le strutture e gli organi interessati dal tumore. Determinare lo stadio aiuta a definire la prognosi e a selezionare le terapie. Il sistema pi\u00f9 comune \u00e8 il sistema a quattro stadi TNM (abbreviazione da Tumore/LinfoNodi/Metastasi), che prevede di considerare le dimensioni del tumore, il numero di linfonodi coinvolti e la presenza di metastasi.\nLa distinzione pi\u00f9 importante operata da qualsiasi sistema di stadiazione \u00e8 se il tumore \u00e8 o meno confinato alla prostata. Diversi esami sono disponibili per evidenziare una valutazione in questo senso, e includono la TAC per valutare la diffusione nella pelvi, la scintigrafia per le ossa, e la risonanza magnetica per valutare la capsula prostatica e le vescicole seminali.\nI risultati possono poi essere classificati grazie alla stadiazione TNM o di Whitmore-Jewett:\nDopo una biopsia prostatica, un patologo esamina il campione al microscopio. Se \u00e8 presente un tumore il patologo ne indica il grado; questo indica quanto il tessuto tumorale differisce dal normale tessuto prostatico, e suggerisce quanto velocemente il tumore stia crescendo. Il \"grado di Gleason\" assegna un punteggio da 2 a 10, dove 10 indica le anormalit\u00e0 pi\u00f9 marcate; il patologo assegna un numero da 1 a 5 alle formazioni maggiormente rappresentate, poi fa lo stesso con le formazioni immediatamente meno comuni; la somma dei due numeri costituisce il punteggio finale. Il tumore \u00e8 definito ben differenziato se il punteggio \u00e8 fino 4, mediamente differenziato se 5 o 6, scarsamente differenziato se maggiore di 6. \u00c8 da notare che non solo \u00e8 importante la somma algebrica ma anche \"come\" \u00e8 stata ottenuta, ovvero un 4+2 \u00e8 sicuramente pi\u00f9 grave di un 2+4, perch\u00e9 questo indica che nel primo caso ci siano soprattutto formazioni scarsamente differenziate, mentre nel secondo caso soprattutto ben differenziate.\nUn'appropriata definizione del grado di malignit\u00e0 del tumore \u00e8 di importanza fondamentale, in quanto \u00e8 uno dei fattori utilizzati per guidare le scelte terapeutiche.\nTerapia.\nLa terapia del carcinoma prostatico pu\u00f2 comprendere: l'osservazione in assenza di trattamento, la chirurgia, la radioterapia, gli ultrasuoni focalizzati ad alta intensit\u00e0 HIFU, la chemioterapia, la criochirurgia, la terapia ormonale, o una combinazione di queste. La scelta dell'opzione migliore dipende dallo stadio della malattia, dal punteggio secondo la scala Gleason, e dai livelli di PSA. Altri fattori importanti sono l'et\u00e0 del paziente, il suo stato generale, e il suo pensiero riguardo alla terapia proposta e agli eventuali effetti collaterali. Poich\u00e9 tutte le terapie possono indurre significativi effetti collaterali, come le disfunzione erettile e l'incontinenza urinaria, discutere col paziente circa la possibile terapia spesso aiuta a bilanciare gli obiettivi terapeutici coi rischi di alterazione dello stile di vita.\nSe il tumore si \u00e8 diffuso esternamente alla prostata, le opzioni terapeutiche cambiano. La terapia ormonale e la chemioterapia sono spesso riservate ai casi in cui la malattia si \u00e8 estesa esternamente alla prostata; tuttavia esistono delle eccezioni: la radioterapia pu\u00f2 essere impiegata per alcuni tumori in fase avanzata, e la terapia ormonale per alcuni in fase precoce. La crioterapia, la terapia ormonale e la chemioterapia possono inoltre essere utilizzate se il trattamento iniziale fallisce e il tumore progredisce.\nOsservazione.\nL'osservazione, una \"sorveglianza attiva\", prevede il regolare monitoraggio della malattia in assenza di un trattamento invasivo. Spesso vi si ricorre quando si riscontra, in pazienti anziani, un tumore in stadio precoce e a crescita lenta. Pu\u00f2 essere consigliabile anche quando i rischi connessi alla chirurgia, alla radioterapia, o alla terapia ormonale sopravanzino i possibili benefici. Si possono intraprendere gli altri trattamenti se si manifestano sintomi, o se appaiono indizi di un'accelerazione nella crescita del tumore. La maggioranza degli uomini che optano per l'osservazione di tumori in stadi precoci vanno incontro alla possibilit\u00e0 di manifestare segni di progressione del tumore, ed entro tre anni hanno necessit\u00e0 di intraprendere una terapia.\nSebbene tale scelta eviti i rischi connessi alla chirurgia e alle radiazioni, il rischio di metastasi si pu\u00f2 innalzare. I problemi di salute connessi all'avanzare dell'et\u00e0 durante il periodo di osservazione possono anch'essi complicare la chirurgia e la radioterapia.\nChirurgia.\nLa rimozione chirurgica della prostata, o prostatectomia, \u00e8 un trattamento comune sia per i tumori prostatici in stadi precoci, sia per i tumori non rispondenti alla radioterapia. Il tipo pi\u00f9 comune \u00e8 la \"prostatectomia retropubica radicale\", in cui si rimuove la prostata tramite un'incisione addominale. Un altro tipo \u00e8 la \"prostatectomia perineale radicale\", in cui l'incisione \u00e8 praticata a livello del perineo, la regione fra lo scroto e l'ano. La prostatectomia pu\u00f2 risolvere, a cinque anni, circa il 70% dei casi di tumore della prostata; tassi di sopravvivenza pi\u00f9 alti si sono trovati con un Gleason score inferiore a 3.\nLa prostatectomia radicale \u00e8 molto efficace per i tumori limitati alla prostata, tuttavia pu\u00f2 causare danni ai nervi in grado di alterare significativamente la qualit\u00e0 della vita dei pazienti.\nI nervi deputati all'erezione e alla minzione sono immediatamente adiacenti alla prostata, per cui le complicazioni pi\u00f9 importanti sono l'incontinenza urinaria e l'impotenza. Circa il 40% degli uomini residuano incontinenza urinaria, di solito sotto forma di perdite quando starnutiscono, tossiscono o ridono. L'impotenza \u00e8 anch'essa un problema comune: sebbene la sensibilit\u00e0 sul pene e la capacit\u00e0 di raggiungere l'orgasmo rimangano intatte, l'erezione e l'eiaculazione sono spesso compromesse; farmaci come il sildenafil (Viagra), il tadalafil (Cialis), o il vardenafil (Levitra) possono ristabilire un certo grado di potenza. In alcuni uomini con tumori pi\u00f9 piccoli, una tecnica chirurgica meno invasiva pu\u00f2 essere d'aiuto per evitare queste complicazioni.\nLa prostatectomia radicale \u00e8 stata tradizionalmente usata come unico trattamento per un tumore di piccole dimensioni. Tuttavia cicli di terapia ormonale prima della chirurgia possono migliorare le percentuali di successo, e sono correntemente oggetto di studio. La chirurgia pu\u00f2 essere intrapresa anche quando il tumore non risponde alla radioterapia, tuttavia, poich\u00e9 le radiazioni causano modifiche dei tessuti, in questa situazione aumentano i rischi di complicazioni.\nDa uno studio comparativo condotto nel 2009 su un totale di interventi di chirurgia radicale per tumore alla prostata, l'incidenza dell'incontinenza urinaria e impotenza ha evidenziato che:\nLa resezione transuretrale della prostata \u00e8 una procedura chirurgica messa in atto quando l'uretra \u00e8 ostruita a causa dell'ingrossamento prostatico; generalmente \u00e8 riservata alle malattie prostatiche benigne e non \u00e8 intesa come trattamento definitivo del tumore. Consiste nell'inserimento nell'uretra di un piccolo endoscopio, tramite il quale, con apposito strumento, si taglia via la parte di prostata che occlude il lume.\nRadioterapia.\nLa radioterapia utilizza i raggi X per uccidere le cellule tumorali; i raggi X sono un genere di radiazione ionizzante in grado di danneggiare o distruggere il DNA delle cellule in crescita. Due differenti tipi di radioterapia sono utilizzati nel trattamento del carcinoma prostatico: la radioterapia a fascio esterno e la brachiterapia.\nLa radioterapia a fascio esterno utilizza un acceleratore lineare per produrre raggi X ad alta energia che vengono raggruppati in un fascio diretto contro la prostata. Una tecnica chiamata Radioterapia a Intensit\u00e0 Modulata (IMRT) pu\u00f2 essere utilizzata per adattare il fascio radiante alla forma del tumore, permettendo di somministrare dosi maggiori con minor danno per la vescica e il retto. La radioterapia a fascio esterno viene in genere somministrata per diverse settimane, con visite giornaliere ai centri di radioterapia.\nLa brachiterapia prevede il posizionamento di circa 100 piccoli \"semi\" contenenti materiale radioattivo (come lo iodio 125 o il palladio 103) tramite un ago attraverso la cute del perineo direttamente nel tumore. Questi semi emettono radiazioni ionizzanti a bassa energia, in grado di percorrere solo una breve distanza; sono permanenti ma non comportano rischi di emissioni all'esterno.\nLa radioterapia \u00e8 di uso comune nel trattamento del carcinoma prostatico. Pu\u00f2 essere utilizzata al posto della chirurgia nei tumori in fase precoce, cos\u00ec come in quelli in fase avanzata per trattare le dolorose metastasi ossee; pu\u00f2 essere associata alla terapia ormonale per i casi a rischio intermedio, quando la radioterapia da sola ha meno probabilit\u00e0 di essere risolutiva. Alcuni oncologi associano radioterapia a fascio esterno e la brachiterapia per casi con rischio da intermedio a elevato. Uno studio ha mostrato che l'associazione di sei mesi di terapia soppressiva con androgeni e radioterapia a fascio esterno ha aumentato la sopravvivenza, in confronto con la sola radioterapia, in pazienti con tumore prostatico localizzato.\nAltri oncologi utilizzano una tripla combinazione di radioterapia a fascio esterno, brachiterapia e terapia ormonale.\nApplicazioni meno comuni per la radioterapia si hanno quando il tumore comprime il midollo spinale, o talvolta dopo la chirurgia, quando il tumore per esempio si trova nelle vescicole seminali, nei linfonodi, al di fuori della capsula prostatica, o ai margini della biopsia.\nLa radioterapia viene spesso utilizzata per quei pazienti in cui lo stato di salute aumenta il rischio chirurgico. Sembra in grado di curare i piccoli tumori confinati alla prostata quasi quanto la chirurgia. Tuttavia, al 2006, alcune questioni rimangono irrisolte, ossia se le radiazioni debbano essere somministrate al resto della pelvi, quale debba essere la dose assorbita, e la terapia ormonale debba essere effettuata contemporaneamente.\nGli effetti collaterali della radioterapia possono presentarsi dopo poche settimane dall'inizio del trattamento. Entrambi i tipi di radioterapia possono causare diarrea e sanguinamento gastrointestinale dovuti a una proctite da radiazioni, cos\u00ec come incontinenza urinaria e impotenza. I sintomi tendono a migliorare nel corso del tempo. I pazienti sottoposti a radioterapia a fascio esterno vedono aumentato il rischio di sviluppare in seguito tumore del colon e della vescica.\nCriochirurgia.\nLa criochirurgia \u00e8 un altro metodo di trattamento del tumore della prostata. \u00c8 meno invasivo della prostatectomia radicale, e richiede meno frequentemente l'anestesia generale. Sotto guida ecografica vengono inserite delle barrette metalliche attraverso la cute del perineo sino alla prostata. Le barrette vengono raffreddate con azoto liquido, portando i tessuti circostanti a . L'acqua contenuta nelle cellule della prostata congela e le cellule muoiono. L'uretra viene protetta dal freddo con un catetere Foley riempito di acqua calda. La criochirurgia in genere comporta meno problemi sul controllo dell'urinazione rispetto ad altri trattamenti, ma nel 90% dei casi residua impotenza. Quando utilizzata come trattamento iniziale, la criochirurgia non ha l'efficacia della chirurgia tradizionale o della radioterapia, tuttavia \u00e8 potenzialmente preferibile alla prostatectomia radicale nel caso di recidive tumorali dopo radioterapia.\nTerapia ormonale.\nLa terapia ormonale utilizza i farmaci o la chirurgia per impedire alle cellule tumorali della prostata di assumere diidrotestosterone (DHT), un ormone prodotto dai testicoli e dalla prostata stessa, e necessario alla maggioranza dei tumori per accrescersi. Bloccare il DHT spesso fa s\u00ec che il tumore smetta di crescere e anche diminuisca di volume. Tuttavia la terapia ormonale di rado \u00e8 curativa, perch\u00e9 il tumore di solito sviluppa resistenza nell'arco di uno o due anni. La terapia ormonale \u00e8 dunque di solito impiegata quando il tumore si \u00e8 espanso oltre la prostata; pu\u00f2 impiegarsi anche in alcuni pazienti sottoposti a radioterapia o chirurgia per prevenire recidive.\nLa terapia ormonale colpisce le vie metaboliche che l'organismo utilizza per produrre DHT, a qualche livello del circuito di feedback endocrino che coinvolge i testicoli, l'ipotalamo, l'ipofisi, i surreni e la prostata. Innanzitutto bassi livelli ematici di DHT stimolano l'ipotalamo a produrre GnRH (ormone rilasciante le gonadotropine). Il GnRH stimola l'ipofisi a produrre ormone luteinizzante (LH), il quale fa produrre ai testicoli testosterone. Infine il testosterone dei testicoli e il deidroepiandrosterone dai surreni stimolano la prostata a produrre pi\u00f9 DHT. La terapia ormonale pu\u00f2 ridurre i livelli di DHT interrompendo questo percorso in qualche punto.\nEsistono varie forme di terapia ormonale:\nA oggi 2006 la terapia ormonale di maggior efficacia sono l'orchiectomia e i GnRH-agonisti. Nonostante i loro elevati costi, i GnRH-agonisti sono scelti pi\u00f9 spesso dell'orchiectomia per ragioni estetiche ed emotive.\nOgni trattamento ha degli svantaggi che ne limitano gli impieghi in certe circostanze. Sebbene l'orchiectomia sia una chirurgia a basso rischio, l'aspetto psicologico della rimozione dei testicoli pu\u00f2 essere significativo. Il calo di testosterone pu\u00f2 anche causare vampate, aumento di peso, calo della libido, ginecomastia, impotenza e osteoporosi. I GnRH-agonisti possono causare gli stessi effetti dell'orchiectomia ma sintomi peggiori all'inizio del trattamento; quando vi si ricorre in prima istanza l'impennata nei livelli di testosterone causa aumento del dolore dalle metastasi ossee, cos\u00ec spesso vi si accompagnano gli antiandrogeni per mitigarne questi effetti collaterali. Gli estrogeni non si usano comunemente, perch\u00e9 aumentano il rischio di malattie cardiovascolari, e trombosi. Gli antiandrogeni non causano in genere impotenza e danno luogo a minore perdita di massa muscolare e densit\u00e0 ossea. Il chetoconazolo pu\u00f2 causare danni epatici con l'uso prolungato, e l'amminoglutetimide rash cutaneo.\nLe terapie possono anche essere neoadiuvanti (pre-operatorie per ridurre lo stadio prima della prostatectomia) o adiuvanti (post-operatoria per ridurre il rischio di recidive).\nRecidiva biochimica.\nPer recidiva biochimica si intende un innalzamento dei valori di PSA successivo alla prostatectomia radicale (che, essendo prodotto dalle cellule neoplastiche, indica una ripresa della crescita tumorale). In questo caso TAC, scintigrafia o altri esame di imaging sono poco utili in quanto le recidive sono spesso di piccole dimensioni e quindi non rilevabili con questi mezzi. Il metodo migliore per capire se la recidiva \u00e8 localizzata nella loggia prostatica o \u00e8 sistemica consiste nell'analizzare la presenza di alcuni fattori di rischio (sotto elencati quelli per recidiva locale, la recidiva sistemica \u00e8 presunta dai parametri opposti):\nLa terapia \u00e8 solamente radioterapica () o associata a ormonoterapia.\nCarcinoma della prostata resistente alla castrazione.\nIl carcinoma della prostata pu\u00f2 progredire con aumento del PSA, comparsa o progressione delle metastasi durante o dopo la terapia ormonale classica. Si parla in questi casi di carcinoma della prostata resistente alla castrazione. In questa fase di malattia il tumore \u00e8 in grado di crescere e progredire anche in presenza di basse dosi di testosterone circolante.\nTra i chemioterapici utilizzabili, il docetaxel mostra un aumento della sopravvivenza di circa 2-3 mesi. Un farmaco di seconda linea \u00e8 rappresentato dal cabazitaxel, mentre una certa efficacia \u00e8 dimostrata dalla combinazione di bevacizumab, docetaxel, talidomide e prednisone.\nL'immunoterapia con sipuleucel-T nei pazienti con carcinoma resistente alla castrazione pu\u00f2 aumentare la sopravvivenza di circa 4 mesi, mentre il trattamento di seconda linea pu\u00f2 essere effettuato con abiraterone, che mostra un aumento della sopravvivenza di 4 mesi e mezzo, o con enzalutamide, una molecola organica, a struttura non steroidea capace di inibire il recettore per gli ormoni androgeni con potenziale attivit\u00e0 antitumorale che mostra un aumento della sopravvivenza di 5 mesi.\nLa terapia radiometabolica delle metastasi ossee con 223Ra ha dimostrato un allungamento della sopravvivenza nei pazienti con tumore resistente alla castrazione. Studi recenti dimostrano come il vaccino GX301 a base di telomerasi, attualmente (2021) ancora in fase di sperimentazione, sia sicuro e induca una buona risposta immunitaria.\nCure palliative.\nUna cura palliativa per i tumori prostatici in fase avanzata \u00e8 rivolta al migliorare la qualit\u00e0 della vita attenuando i sintomi delle metastasi. La chemioterapia pu\u00f2 utilizzarsi per ridurre la progressione della malattia e procrastinarne i sintomi.\nIl regime terapeutico usato pi\u00f9 di frequente combina il chemioterapico docetaxel con un corticosteroide come il prednisone.\nI bifosfonati come l'acido zoledronico si sono dimostrati in grado di posticipare le complicazioni a carico dello scheletro come le fratture; inoltre inibiscono direttamente la crescita delle cellule neoplastiche. L'utilizzo della radioterapia in pazienti con metastasi di carcinoma prostatico refrattarie alla terapia ormonale.\nIl dolore osseo dovuto alle metastasi viene trattato in prima istanza con analgesici oppioidi come la morfina e l'ossicodone. La radioterapia a fascio esterno diretta sulle metastasi ossee assicura una diminuzione del dolore ed \u00e8 indicata in caso di lesioni isolate, mentre la terapia radiometabolica \u00e8 impiegabile nella palliazione della malattia ossea secondaria pi\u00f9 diffusa\nPrognosi.\nNelle societ\u00e0 occidentali i tassi di tumori della prostata sono pi\u00f9 elevati, e le prognosi pi\u00f9 sfavorevoli che nel resto del mondo. Molti dei fattori di rischio sono maggiormente presenti in Occidente, tra cui la maggior durata di vita e il consumo di grassi animali. Inoltre, dove sono pi\u00f9 accessibili i programmi di screening, v'\u00e8 un maggior tasso di diagnosi. Il tumore della prostata \u00e8 il nono pi\u00f9 frequente tumore nel mondo, e il primo, a parte i tumori cutanei, negli Stati Uniti per quanto riguarda gli uomini, dove nel 2005 ha colpito il 18% degli uomini, e causa di morte per il 3%. In Giappone, il tasso di morte per tumore della prostata era da un quinto alla met\u00e0 rispetto agli Stati Uniti e all'Europa negli anni novanta; in India nello stesso periodo met\u00e0 delle persone con tumore della prostata non invasivo morivano entro dieci anni. Gli afroamericani contraggono il tumore e ne muoiono 50-60 volte pi\u00f9 frequentemente rispetto agli uomini di Shanghai, Cina.\nIn Nigeria il 2% degli uomini sviluppano tumore prostatico e il 64% di essi muoiono entro due anni.\nNei pazienti sottoposti a trattamento gli indicatori prognostici pi\u00f9 importanti sono lo stadio di malattia, i livelli pre-terapia di PSA e l'indice di Gleason. In generale maggiore il grado e lo stadio peggiore \u00e8 la prognosi. Si pu\u00f2 ricorrere ad algoritmi per calcolare il rischio stimato in un determinato paziente. Le predizioni sono basate sull'esperienza su ampi gruppi di pazienti affetti da tumori in vari stadi.\nPrevenzione.\nIl rischio di tumore prostatico pu\u00f2 ridursi modificando fattori di rischio conosciuti, come l'assunzione di grassi animali. Diversi farmaci e vitamine possono anch'essi aiutare nella prevenzione: due supplementi dietetici, la vitamina E e il selenio; cos\u00ec gli estrogeni ricavati dalla soia e altre fonti vegetali (fitoestrogeni). Il toremifene, modulatore selettivo dei recettori per gli estrogeni, si \u00e8 dimostrato promettente in test preliminari, cos\u00ec come due farmaci in grado di bloccare la conversione del testosterone in diidrotestosterone, la finasteride e la dutasteride.\nFrequenza di eiaculazioni.\nUno studio del 2003 indica che eiaculazioni regolari possono avere un ruolo nella prevenzione del tumore della prostata. Altri studi, tuttavia: non rilevano un'associazione significativa tra i due fattori. Questi risultati hanno comunque contraddetto precedenti studi i quali suggerivano che aver avuto numerosi partner sessuali o comunque un'elevata attivit\u00e0 sessuale incrementerebbe il rischio di carcinoma prostatico del 40%. Una differenza chiave pu\u00f2 essere che questi precedenti studi definivano l'attivit\u00e0 sessuale come il rapporto sessuale, mentre quelli pi\u00f9 recenti si sono concentrati pi\u00f9 sul numero di eiaculazioni avvenute con o senza rapporti sessuali.\nUn ulteriore studio risalente al 2004 riporta che: \"La maggior parte delle categorie di persone con una elevata frequenza di eiaculazione si sono dimostrate non correlate al rischio di cancro alla prostata. Tuttavia, la frequenza di eiaculazione alta \u00e8 correlata a diminuzione del rischio totale di cancro alla prostata\". L'abstract della relazione ha concluso che: \"I nostri risultati suggeriscono che la frequenza di eiaculazione non \u00e8 correlata a un aumento del rischio di cancro alla prostata\".\nCollegamenti esterni.\nSupporto per i pazienti (siti in inglese):"}
{"id": "300524", "revid": "1905965", "url": "https://it.wikipedia.org/wiki?curid=300524", "title": "Cliegg Lars", "text": ""}
{"id": "300527", "revid": "767487", "url": "https://it.wikipedia.org/wiki?curid=300527", "title": "Glen Benton", "text": "Storia e caratteristiche.\nTrovato un annuncio in un locale da parte di un certo Brian Hoffmann che diceva di voler formare un gruppo metal, Glen non perse tempo e contatt\u00f2 il musicista, con il quale, assieme al fratello del chitarrista Eric e il batterista Steve Asheim, avrebbe formato una band di nome Carnage, poi Amon e successivamente Deicide.\nFin dai primissimi demo e album, Benton dimostra di essere pi\u00f9 concentrato sulla voce che sul basso sviluppando un timbro molto potente e personale che sarebbe stato emulato da molte bands successive. Nell'album di debutto \"Deicide\" la sua voce \u00e8 pi\u00f9 gutturale e scarna, ma a partire dagli album successivi sviluppa un growl molto cupo e incisivo; negli album in studio \u00e8 solito registrare la sua voce per poi sovraincidere in overdub delle parti cantate in scream, scegliendo poi in sede live quale stile canoro usare (ne \u00e8 un esempio l'esecuzione del brano \"death to jesus\" sul DVD \"Doomsday L.A.\");\nAltre particolarit\u00e0.\nOltre che come musicista, Benton \u00e8 famoso per essere un convinto satanista, dimostrando tale convinzione (come egli stesso ha dichiarato nelle varie interviste) facendosi marchiare a fuoco sulla fronte una croce rovesciata, appena iniziata la carriera con i Deicide. Se si guardano le sue prime interviste si pu\u00f2 decisamente notare un enorme coagulo sulla fronte, che successivamente si sarebbe mutato nella famosa cicatrice.\nBenton \u00e8 appassionato di moto come si pu\u00f2 vedere nel video \"Scars of the Crucifix\". Ha anche due figli, Daemon Micheal Benton e Vinnie Benton.\nAltri gruppi.\nOltre che cantare e suonare il basso nei Deicide, Glen Benton incide le parti vocali in studio per i Vital Remains, anche se occasionalmente partecipa ad alcuni concerti come cantante e, in occasioni minori, come bassista.\nNel 2009 \u00e8 stato licenziato dai Vital Remains, per essere sostituito con Scott Willy."}
{"id": "300529", "revid": "1342115", "url": "https://it.wikipedia.org/wiki?curid=300529", "title": "Mario Leone", "text": "Biografia.\nEsponente del Partito Socialista Italiano, dopo la laurea in giurisprudenza partecip\u00f2 alla Resistenza partigiana e nel 1945 fu membro supplente del Comitato Toscano di Liberazione Nazionale. Continu\u00f2 la sua carriera politica venendo eletto nel 1946 consigliere comunale di Firenze, di cui sarebbe stato anche assessore.\nVicesindaco del capoluogo toscano fino al 1974, l'anno seguente divenne consigliere regionale ed assessore all'industria, commercio, artigianato e turismo. Nel 1978 venne eletto presidente della Regione Toscana, carica che ricopr\u00ec fino al maggio del 1983, quando rassegn\u00f2 le dimissioni. Successivamente fu poi presidente dell'Irpet e fondatore dell'Istituto storico della Resistenza, di cui \u00e8 stato membro del Consiglio.\nLeone ha ricoperto anche la carica di presidente dell'Universit\u00e0 internazionale dell'arte e della Federazione regionale toscana associazioni antifasciste e della Resistenza."}
{"id": "300532", "revid": "712828", "url": "https://it.wikipedia.org/wiki?curid=300532", "title": "Aqualish", "text": ""}
{"id": "300536", "revid": "110157", "url": "https://it.wikipedia.org/wiki?curid=300536", "title": "Natural Timbre", "text": "Natural Timbre \u00e8 un album discografico di Steve Howe, chitarrista noto soprattutto per il suo lavoro negli Yes. Pubblicato nel 2001, l'album contiene 18 brani tutti rigorosamente \"unplugged\". Howe alterna 22 diversi strumenti fra chitarre, mandolini, arpe e cos\u00ec via, attraversando anche numerosi stili e generi musicali (tra cui bluegrass, country, ragtime, flamenco, classica, rock e jazz). Fra i brani di questo album si trova \"The Little Galliard\" (proposta da Howe in alcuni concerti degli Yes). Gli ultimi tre brani sono stati scelti attraverso un sondaggio su Internet, in cui ai fan \u00e8 stato chiesto di scegliere i brani degli Yes di cui avrebbero maggiormente apprezzato una versione strumentale/acustica di Howe.\nL'album fu accolto molto bene dalla critica e dai fan, che lo considerano in genere una delle migliori opere di Howe in assoluto (e uno dei migliori lavori solisti di membri degli Yes)."}
{"id": "300541", "revid": "115657225", "url": "https://it.wikipedia.org/wiki?curid=300541", "title": "Gianfranco Bartolini", "text": "Biografia.\nNato in una famiglia povera, ad otto anni lavora come fabbro nella bottega paterna. Fin da giovanissimo si interessa di politica e sindacato, entrando dopo l'8 settembre 1943 nella Resistenza partigiana tra le file delle Brigate Garibaldi. Finita la guerra si iscrive al Partito Comunista italiano e alla CGIL. Entrato come operaio alle Officine Galileo diventa rapidamente leader della Commissione interna guidando le proteste del 1958-1959 contro i 980 licenziamenti promossi dalla direzione. Durante la vertenza Bartolini insieme agli altri operai arriver\u00e0 ad occupare la fabbrica. Nel 1960 entra nella Camera del lavoro di Firenze, di cui diviene segretario generale il 22 dicembre 1965 quando Vasco Palazzeschi lascia la carica per entrare in Parlamento. Resta segretario generale fino al 1972.\nAssessore a Fiesole, \u00e8 prima Consigliere provinciale (a Firenze) e poi regionale dal 1975: nella regione Toscana diviene anche vicepresidente della giunta ed assessore all'industria e all'energia durante la presidenza di Mario Leone. Nel 1979 entra poi nel Comitato centrale del Partito Comunista Italiano.\nNel 1983 viene eletto presidente della Toscana e forma una giunta con PCI, Democrazia Proletaria ed altre forze di sinistra. Rimane presidente fino al 1990 e successivamente diventa vicepresidente della Banca Toscana."}
{"id": "300544", "revid": "1543377", "url": "https://it.wikipedia.org/wiki?curid=300544", "title": "Campionati mondiali di biathlon 1985", "text": "I Campionati mondiali di biathlon 1985 si svolsero in due sedi separate: le gare maschili si disputarono dal 20 al 25 febbraio a Ruhpolding, in Germania Ovest; quelle femminili dal 12 al 17 febbraio a Egg am Etzel, in Svizzera. Sede della gara di Ruhpolding fu la Chiemgau-Arena.\nRisultati.\nUomini.\nSprint 10 km.\n16 febbraio\nIndividuale 20 km.\n14 febbraio\nStaffetta 4x7,5 km.\n17 febbraio\nDonne.\nSprint 5 km.\n23 febbraio\nIndividuale 10 km.\n21 febbraio\nStaffetta 3x5 km.\n24 febbraio"}
{"id": "300551", "revid": "1342115", "url": "https://it.wikipedia.org/wiki?curid=300551", "title": "Marco Marcucci", "text": "Dal 1990 al 1992 \u00e8 stato Presidente della Regione Toscana, mentre dal 1998 al 2008 sindaco di Viareggio.\nBiografia.\nDopo la maturit\u00e0 magistrale si iscrive al Partito Comunista Italiano. Nel 1983 fu assessore all'ambiente per la regione Toscana, di cui nel 1990 fu eletto presidente. Nel 1991 ader\u00ec al Partito Democratico della Sinistra. Marcucci, esponente del PCI-PDS negli anni novanta, ha ricoperto la carica, in quegli anni sia di assessore regionale all'ambiente che di presidente della Regione Toscana.\nIl 26 ottobre 1992, a Firenze, Marcucci, al tempo dei fatti assessore regionale all'ambiente e in quella data presidente regionale, viene arrestato e tradotto al carcere di Sollicciano per lo scandalo della diga del Bilancino. Venne sostituito nell'incarico di Presidente regionale da Vannino Chiti. Da questa accusa venne definitivamente prosciolto in terzo grado di giudizio nel 1999 perch\u00e9 il fatto non sussiste.\nSuccessivamente \u00e8 nominato presidente dell'Istituto regionale per la programmazione economica della Toscana e collabora anche con l'Ufficio studi del CEIS di Lucca, occupandosi in particolare di progetti formativi per il superamento delle tossicodipendenze.\nNel 1998, a capo di una coalizione di centrosinistra, fu eletto sindaco di Viareggio. Nel 2003 viene riconfermato sindaco, ma senza l'appoggio di Rifondazione Comunista."}
{"id": "300565", "revid": "1442080", "url": "https://it.wikipedia.org/wiki?curid=300565", "title": "Mah\u0101mudr\u0101", "text": "Mah\u0101mudr\u0101 (sostantivo femminile sanscrito, lett. \"Grande Sigillo\" (\"mah\u0101\"= \"grande\"; \"mudra\": qui inteso come \"sigillo\", \"simbolo\"; tibetano: \u0f55\u0fb1\u0f42\u0f0b\u0f62\u0f92\u0fb1\u0f0b\u0f46\u0f7a\u0f53\u0f0b\u0f54\u0f7c\u0f0b, \"phyag rgya chen po\") \u00e8 un importante termine e dottrina del tantrismo, in particolare modo proprio nel buddhismo tibetano. Rappresenta \"il grande sigillo della realt\u00e0\", ossia la vacuit\u00e0 che \u00absuggella ogni fenomeno del sa\u1e43s\u0101ra e del nirv\u0101\u1e47a \u00bb.\nSimbologia del mudra.\nNella tradizione Kagyu, esso mira alla diretta esperienza della mente. Il Grande Sigillo comprende il fondamento, la via e la meta ultima, ed \u00e8 considerato la quintessenza degli insegnamenti di Gautama Buddha. Avendo fiducia nella Natura di Buddha, il praticante si esercita a rimanere nella condizione di non-separazione tra il soggetto che sperimenta, l'oggetto sperimentato e l'azione stessa di sperimentare, riuscendo infine a risvegliare la mente in modo totale, suggellando cos\u00ec la sua Illuminazione.\nEssendo Mahamudra la completa realizzazione della vera natura della mente, essa \u00e8 senza tempo. Tuttavia, storicamente parlando, essa fu l'essenza di ogni insegnamento del Buddha, e, in seguito, fu molto approfondita da Yogi indiani e tibetani quali Tilopa (988-1069), N\u0101rop\u0101 (1016-1100), Marpa (1012-1097), Milarepa (1052-1135) e le varie rinascite del Karmapa. Di quest'ultimo si devono ricordare molti testi e \"canzoni\", quali, per esempio, \"L'Aspirazione per l'ottenimento della Mahamudra\" del III Karmapa Rangjung Dorje (1284-1339), che in questo testo un\u00ec gli insegnamenti di \"Mahamudra\" con quelli dello \"Dzogchen\" della scuola \"Nyingma\" e \"La \"Mahamudra\" che elimina il velo dell'ignoranza\" del nono \"Karmapa Wangchuk Dorje\" (1556-1603)."}
{"id": "300569", "revid": "124269050", "url": "https://it.wikipedia.org/wiki?curid=300569", "title": "Scalabilit\u00e0", "text": "Nell'ingegneria del software, nelle telecomunicazioni, in informatica e in altre discipline tra cui economia e business, la scalabilit\u00e0 denota in genere la capacit\u00e0 di un sistema di aumentare o diminuire di \"scala\" in funzione delle necessit\u00e0 e disponibilit\u00e0. Un sistema che gode di questa propriet\u00e0 viene detto scalabile.\nDescrizione.\nL'uso pi\u00f9 tradizionale si riferisce alla scalabilit\u00e0 di carico, ovvero la capacit\u00e0 di un sistema di incrementare le proprie prestazioni (il proprio \"throughput\" nel caso di sistemi trasmissivi) se a tale sistema vengono fornite nuove risorse (per esempio, nel caso dell'hardware, maggiore potenza di processore o processori aggiuntivi). Quanto un determinato sistema sia scalabile dipende dalla sua architettura software e/o architettura hardware; per esempio, la presenza di uno o pi\u00f9 colli di bottiglia potrebbe rendere ininfluente l'aumento della potenza di calcolo complessiva. Questa dipendenza dall'architettura vale anche, in termini generali, per le altre accezioni in cui si pu\u00f2 intendere il termine \"scalabile\".\nClassificazioni.\nNel caso dei sistemi software, la scalabilit\u00e0 pu\u00f2 essere intesa come capacit\u00e0 di crescita lungo tre dimensioni.\nLa scalabilit\u00e0 di carico pu\u00f2 esplicarsi in scalabilit\u00e0 verticale (relativa all'aumento della capacit\u00e0 di elaborazione di una singola macchina) e scalabilit\u00e0 orizzontale (relativa all'aggiunta di altre macchine in distribuzione di carico).\nEsempi.\nLa \"scalabilit\u00e0\", nelle sue varie forme, \u00e8 un parametro di qualit\u00e0 determinante in numerose famiglie di applicazioni software. Sistemi di online transaction processing o DBMS, per esempio, sono scalabili se possono essere messi in condizione di gestire pi\u00f9 transazioni aggiungendo processori, memoria o dispositivi. In questo caso, il sistema stesso si presta a essere utilizzato in contesti molto semplici o molto complessi senza che questo richieda una sua riprogettazione.\nIn alcuni contesti esistono definizioni specifiche, pi\u00f9 formali, del concetto di scalabilit\u00e0; un protocollo di routing, per esempio, si dice scalabile se la dimensione della tabella di routing di ogni nodo cresce secondo un O(log \"N\"), dove \"N\" \u00e8 il numero di nodi che compongono la rete."}
{"id": "300570", "revid": "1350389", "url": "https://it.wikipedia.org/wiki?curid=300570", "title": "Vannino Chiti", "text": "Biografia.\nDopo aver compiuto studi classici, si laurea in filosofia, studioso della storia del cattolicesimo.\nAlle elezioni amministrative del 1970 viene eletto consigliere comunale a Pistoia, incarico che ricopre fino al 1985, durante il quale \u00e8 stato sindaco dal 1982 al 1985.\nSi \u00e8 candidato alle elezioni regionali in Toscana del 1985 dal Partito Comunista Italiano (PCI), venendo eletto nella circoscrizione di Pistoia in consiglio regionale della Toscana, del quale \u00e8 stato Capogruppo PCI. Viene poi riconfermato alle regionali Toscane del 1990 Consigliere regionale, regione di cui \u00e8 presidente dal 1992 al 2000 guidando una giunta di centro-sinistra.\nNel 1991 aderisce alla svolta della Bolognina di Achille Occhetto nel Partito Democratico della Sinistra, per poi confluire nel 1998 nei Democratici di Sinistra alla svolta di Massimo D'Alema (di quest'ultimo partito ha fatto parte della segreteria nazionale ed \u00e8 stato nominato Coordinatore nazionale). Nel 2000 diviene Sottosegretario di Stato alla Presidenza del Consiglio dei ministri, con delega all'informazione e all'editoria. Alle elezioni politiche del 2001 viene candidato, ed eletto, alla Camera dei deputati e nel 2005 \u00e8 stato coordinatore delle elezioni primarie dell'Unione.\nAl termine delle elezioni politiche del 2006, 17 Maggio giura nelle mani del Presidente della Repubblica Giorgio Napolitano come Ministro per le riforme istituzionali e i rapporti con il Parlamento del secondo governo Prodi. Dopo essere stato eletto senatore alle successive elezioni, dal 6 maggio 2008 al 15 marzo 2013 \u00e8 stato vicepresidente del Senato della Repubblica con 128 voti favorevoli. Il 3 maggio 2012, dopo le dimissioni di Rosi Mauro, le subentra nel ruolo di Vicepresidente vicario.\nAlle elezioni politiche italiane del febbraio 2013 viene rieletto al Senato nelle liste del PD nella circoscrizione Piemonte. Durante la XVII legislatura ha presieduto la 14\u00aa Commissione permanente delle politiche europee del Senato, nonch\u00e9 presentato un disegno di legge costituzionale che si poneva in alternativa al ddl costituzionale presentato dal governo Renzi.\nStudioso del rapporto tra cattolicesimo e sinistra, ha pubblicato due libri sul rapporto tra religione e politica: \"Laici&amp;Cattolici\" (Giunti, 1999) e \"Religioni e politica nel mondo globale\" (Giunti, 2011).\nIl 23 ottobre 2017, in dissenso dal Partito Democratico, non partecipa al voto di fiducia sulla nuova legge elettorale \"Rosatellum\"."}
{"id": "300571", "revid": "1543377", "url": "https://it.wikipedia.org/wiki?curid=300571", "title": "Campionati mondiali di biathlon 1986", "text": "I Campionati mondiali di biathlon 1986 si svolsero in due sedi separate: le gare maschili si disputarono dal 21 al 23 febbraio a Oslo Holmenkollen, in Norvegia; quelle femminili dal 14 al 16 febbraio a Falun, in Svezia.\nRisultati.\nUomini.\nSprint 10 km.\n22 febbraio\nIndividuale 20 km.\n21 febbraio\nStaffetta 4x7,5 km.\n23 febbraio\nDonne.\nSprint 5 km.\n15 febbraio\nIndividuale 10 km.\n14 febbraio\nStaffetta 3x5 km.\n16 febbraio"}
{"id": "300576", "revid": "219110", "url": "https://it.wikipedia.org/wiki?curid=300576", "title": "Fermo amministrativo", "text": "Il fermo amministrativo (atto definito dall'articolo 86 del D.P.R. n. 602 del 1973) \u00e8 una sanzione accessoria prevista dal codice della strada (articoli 213, 214 Nuovo codice della strada) per determinate violazioni in aggiunta alla pena pecuniaria, e ha effetti sullo status giuridico del bene che risulta non pi\u00f9 autorizzato alla circolazione.\nIn caso si venisse sorpresi a condurre un veicolo posto sotto fermo amministrativo si incorrerebbe in un'ammenda fino a 2.628,15 euro e alla confisca immediata del mezzo.\nInoltre con il D.P.R. 602 del 1973 \u00e8 stato introdotto come forma di riscossione coattiva, qualora non fosse possibile il pignoramento da parte dell'ente creditore. \nSuccessivamente, con l'articolo 3 della legge n. 248 del dicembre 2005, \u00e8 stato reso l'atto preliminare per l'espropriazione forzata da parte del concessionario della riscossione dei tributi, le cosiddette \"ganasce fiscali\".\nIl provvedimento \u00e8 stato reso esecutivo dalla legge finanziaria per il 2006.\nIn base a questa norma, Equitalia, il concessionario della riscossione (per conto dell'agenzia delle entrate, dell'INPS, dell'INAIL, del Comune, della Camera di commercio, ecc.) in caso di mancato pagamento della cartella esattoriale, entro 60 giorni dalla notifica, procede a inviare un preavviso di 20 giorni al contribuente moroso, con il quale lo si avverte che, in caso di mancato pagamento, l'autovettura (o qualsiasi altro bene registrato) indicata nel provvedimento di fermo non potr\u00e0 pi\u00f9 circolare, pena sanzioni e mancata validit\u00e0 dell'assicurazione RCA."}
{"id": "300578", "revid": "3115", "url": "https://it.wikipedia.org/wiki?curid=300578", "title": "Angelo Capodicasa", "text": "Biografia.\nIscritto al Partito Comunista Italiano sin dall'et\u00e0 di 13 anni, si laure\u00f2 in lettere e filosofia e incominci\u00f2 la sua carriera politica diventando segretario provinciale ad Agrigento prima della Federazione Giovanile Comunista Italiana e poi del PCI. Eletto quattro volte deputato regionale (dal 1986 al 2006), fu capogruppo del suo partito all'Assemblea Regionale Siciliana) fino al 1991.\nDal 1991 al 1996 fu vice presidente dell'Assemblea e al 1991 al 1995 fu segretario regionale del Partito Democratico della Sinistra. Dal 1998 al 2000 fu il primo Presidente della Regione Siciliana proveniente dalla Sinistra, guidando due governi.\nNel momento del suo insediamento sollev\u00f2 una questione in merito ai fondi riservati che i suoi predecessori avrebbero prosciugato. Per questi fatti nel maggio del 2009 la Corte di Cassazione confermer\u00e0 la condanna a tre anni e l'interdizione perpetua dai pubblici uffici nei confronti degli ex presidenti della Regione Siciliana Giuseppe Drago e Giuseppe Provenzano che si sarebbero appropriati, senza fare rendiconti, dei fondi riservati della Presidenza della Regione. Il 31 gennaio 2005 divenne segretario regionale dei Democratici di Sinistra.\nAlle elezioni politiche del 2006, \u00e8 stato eletto alla Camera nella circoscrizione Sicilia 1. Dal 18 maggio del 2006 fa parte del secondo governo Prodi in qualit\u00e0 di viceministro delle Infrastrutture. Nel dicembre del 2006 lascia la guida dei DS della Sicilia a Tonino Russo per incompatibilit\u00e0 con l'incarico di Governo. Al 4\u00ba Congresso Nazionale dei Democratici di Sinistra aderisce alla mozione di Piero Fassino che punta alla costruzione del Partito Democratico.\nAlle elezioni primarie del PD del 14 ottobre 2007 si candida nel collegio di Agrigento in sostegno di Walter Veltroni e viene eletto all'assemblea costituente. Alle elezioni politiche del 2008 viene rieletto alla Camera dei deputati nella lista del Partito Democratico nella Circoscrizione Sicilia 1.\nNel dicembre 2012 si candida alle primarie del PD, in provincia di Agrigento, indette per eleggere i candidati del partito al Parlamento italiano in vista delle Elezioni politiche italiane del 2013. Le primarie parlamentari si sono svolte il 30 dicembre 2012 e Capodicasa ha ottenuto 3014 preferenze. L'8 gennaio 2013 la direzione nazionale del PD candida Capodicasa in terza posizione per la Camera dei deputati nella circoscrizione Sicilia 1; questa candidatura viene posta al vaglio dalla commissione nazionale di garanzia del Partito Democratico, presieduta da Luigi Berlinguer, in quanto Capodicasa \u00e8 stato tirato in ballo dal pentito di Cosa nostra Maurizio Di Gati, la commissione d\u00e0 comunque il via libera in quanto gli inquirenti non hanno trovato riscontri delle dichiarazioni e queste non hanno avuto conseguenze giudiziarie. Viene cos\u00ec rieletto alla Camera.\nNel febbraio 2017 Capodicasa lascia il Partito Democratico e aderisce al Movimento Democratico e Progressista.\nIl 25 maggio 2019 viene ricoverato nell'ospedale Sant'Elia di Caltanissetta per un'emorragia cerebrale, viene dimesso il successivo 10 agosto."}
{"id": "300579", "revid": "1543377", "url": "https://it.wikipedia.org/wiki?curid=300579", "title": "Campionati mondiali di biathlon 1987", "text": "I Campionati mondiali di biathlon 1987 si svolsero in due sedi separate: le gare maschili si disputarono dal 12 al 15 febbraio a Lake Placid, negli Stati Uniti d'America; quelle femminili dal 25 al 28 febbraio a Lahti, in Finlandia. \nRisultati.\nUomini.\nSprint 10 km.\n14 febbraio\nIndividuale 20 km.\n12 febbraio\nStaffetta 4x7,5 km.\n15 febbraio\nDonne.\nSprint 5 km.\n27 febbraio\nIndividuale 10 km.\n25 febbraio\nStaffetta 3x5 km.\n28 febbraio"}
{"id": "300580", "revid": "110157", "url": "https://it.wikipedia.org/wiki?curid=300580", "title": "Eremo di Ronzano", "text": "LEremo di Ronzano \u00e8 un eremo consacrato al culto cristiano cattolico, che si trova a circa 2 chilometri a sud del centro storico di Bologna su un colle adiacente al Colle della Guardia (dove sorge il Santuario della Madonna di San Luca), tra una fitta vegetazione di querce, castagni secolari e cipressi. Intorno all'eremo ci sono coltivazioni di viti, kiwi ed alcuni apicoltori vi hanno messo le loro api. Da l\u00ec parte una passeggiata panoramica (sentiero CAI 904) che giunge sino a Villa Ghigi.\nLe origini: Etruschi e Romani.\nIl luogo fu frequentato, oltre che da Etruschi e Romani, sin dalla prima Et\u00e0 del Ferro di cui \u00e8 testimonianza una spada di bronzo conservata al Museo Civico Medievale. La spada venne trovata nel 1848 dal conte bolognese Giovanni Gozzadini. La presenza delle due civilt\u00e0 \u00e8 testimoniata dal ritrovamento di numerosi reperti etruschi, vasi a vernice nera, e romani, urne cinerarie e di olle vinarie.\nIl toponimo \"Ronzano\" deriverebbe da \"Arruntiani fundus\", fondo di propriet\u00e0 della famiglia \"Arruntia\".\nIl Medioevo.\nNel 1140 una nobile bolognese, Cremonina Piatesi, si rifugi\u00f2 a Ronzano con cinque compagne e vi fond\u00f2 un romitorio e una cappella. Nel 1209 la pronipote Raimondina fond\u00f2 la chiesa. Figura di rilievo \u00e8 anche Diana d'Andal\u00f2 de' Carbonesi, sorella di Loderingo d'Andal\u00f2 de' Carbonesi. Le spoglie di Diana vennero rinvenute dal conte Gozzadini nel 1851.\nI Frati Gaudenti.\nLoderingo d'Andal\u00f2 de' Carbonesi (ricordato da Dante nella Divina Commedia) fond\u00f2 l'Ordine Cavalleresco dei frati Gaudenti insieme a cinque confratelli. Si tratta di un Ordine Cavalleresco composto da uomini, inviati a Firenze per riportarvi la pace dopo la Battaglia di Montaperti e pacificatori tra le famiglie bolognesi degli Asinelli e dei Scannabecchi. Oltre alla figura di Loderingo si ricorda quella di Catalano dei Malavolti, ricordato assieme al compagno nella \"Commedia\". Nel 1475 in un periodo di crisi dei Gaudenti, l'ultimo priore Fra Ludovico Barbieri cedette Ronzano ai frati Domenicani.\nI Domenicani.\nI frati Domenicani abbatterono le due chiesette costruite in precedenza e nel 1480 cominciarono la costruzione del complesso attuale: la chiesa e l'annesso convento. Il progetto fu commissionato all'architetto Gaspare Nadi.\nNel 1633 venne costruito il \"Serbatorium nevis\", il deposito della neve. Durante i periodi di peste del XVI e XVII secolo, Ronzano fu rifugio sicuro per i Domenicani. Essi resistettero anche a Papa Innocenzo X che il 15 ottobre 1652, con il testo \"Instaurandae regularis disciplinae\", decret\u00f2 la soppressione dei piccoli conventi. Nel 1798 per\u00f2, col passaggio di Napoleone Bonaparte, il convento venne soppresso e ridotto a propriet\u00e0 privata.\nIl periodo napoleonico e Giovanni Gozzadini.\nL'intero complesso venne venduto alla famiglia del marchese De Lucca, che trasform\u00f2 gli edifici ad uso mondano, vendendo le colonne dell'antico chiostro e distruggendo affreschi aprendo finestre lungo le pareti. Gli edifici furono inoltre deturpati dei preziosi affreschi di scuola bolognese. Dal 1806 fino al 1848 Ronzano fu propriet\u00e0 del rettore del Collegio di Spagna che non apport\u00f2 rilevanti modifiche alla struttura. Fu invece il conte Giovanni Gozzadini, insieme alla moglie Maria Teresa Serego Alighieri, discendente di Dante, che restaur\u00f2 Ronzano al fine di riportarlo alla sua forma originale e lo fece diventare centro della vita culturale e sociale di quel periodo: tra i frequentatori si ricordano Marco Minghetti e Giosu\u00e8 Carducci. Poco dopo e fino al 1921 l'eremo pass\u00f2 ai conti Da Schio che mantennero la tradizione gozzadiniana e ospitarono tra gli altri Guglielmo Marconi.\nAttualit\u00e0.\nL'Ordine dei Servi di Maria, proprietario dell'Eremo di Ronzano, da decenni lo ha aperto per l'accoglienza a gruppi, associazioni che lavorano per la pace, parrocchie, scout e a chiunque desideri passare un momento di pausa e riflessione in un ambiente isolato, immerso nella natura e a 10 minuti dal centro di Bologna.\nGli interni della chiesa di San Vincenzo di Ronzano sono stati restaurati nel 2003-2004.\nGiosu\u00e8 Carducci.\nNella piazza esterna della chiesa, su una lapide, spiccano le parole di Giosu\u00e8 Carducci:\n\u201cIl colle di Ronzano spiccandosi dai contrafforti dell'Appennino quasi a vedetta \u201cdel dolce piano che da Vercelli a Marcab\u00f2 dichina\u201d,pare designato dalla natura per osservatorio meteorologico agli intelletti curiosi di essa o per rifugio agli spiriti che nei silenzi d'un grande aspetto di terra e di cielo cercano l'ideale e trovano forse il riposo\u201d.."}
{"id": "300586", "revid": "228587", "url": "https://it.wikipedia.org/wiki?curid=300586", "title": "Mo", "text": ""}
{"id": "300591", "revid": "125985956", "url": "https://it.wikipedia.org/wiki?curid=300591", "title": "Litografia", "text": "La litografia (dal greco \u03bb\u03af\u03b8\u03bf\u03c2, \"l\u00ecthos\", \"pietra\" e \u03b3\u03c1\u03ac\u03c6\u03b5\u03b9\u03bd, \"gr\u00e0phein\", \"scrivere\") \u00e8 una tecnica di stampa chimico-fisica delle immagini. Il procedimento \u00e8 basato sull'utilizzo di una matrice piana: le parti stampanti e non stampanti sono poste sullo stesso piano. Per litografia si intende anche la riproduzione ottenuta con tale procedimento.\nInizialmente chiamata \"stampa chimica su pietra\", assunse ben presto la denominazione di \"arte litografica\" o, pi\u00f9 semplicemente, di litografia.\nStoria.\nIl il il procedimento viene inventato nel 1796 dall'austriaco Alois Senefelder utilizzando una pietra proveniente dalle cave di Solnhofen, cittadina nelle vicinanze di Monaco di Baviera. Forse la scoperta fu casuale, ma \u00e8 stata comunque preceduta da diversi studi e prove. In ogni caso, comincia ad essere utilizzata gi\u00e0 nel 1806 e conosce subito una rapida diffusione, tanto che nel 1818 apriranno a Parigi 5 litografie e nel 1831 si parla di 59 stabilimenti. In Francia, Baviera e Russia sono gli stessi governi a sostenerne l'introduzione e lo sviluppo, presagendo le potenzialit\u00e0 commerciali della nuova attivit\u00e0. Non cos\u00ec la Gran Bretagna che vieta persino l'importazione delle pietre \"litografiche\".\nIn Italia viene introdotta attorno al 1805, a Roma, dal trentino G. Dall'Armi.\nDapprima veniva usata una macchina antenata della stampa offset, che in campo industriale si diffuse rapidamente e con cambiamenti anche sostanziali come la sostituzione della lastra in pietra con una di zinco, permettendo attorno al 1840 la costruzione delle prime macchine pianocilindriche. Il XIX secolo vede la diffusione della pubblicit\u00e0, resa possibile dalla scoperta di tecniche grafiche che permettevano la produzione di immagini in maniera pi\u00f9 veloce e a basso costo, come successivamente accadde con la stampa offset.\nIl principio della litografia.\nIl principio \u00e8 estremamente semplice: un particolare tipo di pietra, opportunamente levigata e quindi disegnata con una matita grassa, ha la peculiarit\u00e0 di trattenere nelle parti non disegnate (dette contrografismi) un sottile velo d'acqua, che il segno grasso (detto grafismo) invece respinge. Passando l'inchiostro sulla pietra cos\u00ec trattata, esso \u00e8 respinto dalle parti inumidite e trattenuto dalle parti grasse. Al torchio, perci\u00f2, il foglio di carta riceve solo l'inchiostro che si deposita sulle parti disegnate e non sulle altre.\nLa stampa litografica si basa sull'incompatibilit\u00e0 di alcuni inchiostri con l'acqua.\nSenefelder inventa anche il metodo autografico mediante il quale non si deve pi\u00f9 fare il disegno alla rovescia."}
{"id": "300593", "revid": "1632387", "url": "https://it.wikipedia.org/wiki?curid=300593", "title": "Escherichia coli", "text": "Escherichia coli \u00e8 un batterio Gram-negativo ed \u00e8 la specie tipo del genere \"Escherichia\": se ne distinguono almeno 171 sierotipi, ognuno con una diversa combinazione degli antigeni O, H, K, F. \nIl nome deriva dal suo scopritore, il tedesco-austriaco Theodor Escherich. Appartiene al gruppo degli enterobatteri ed \u00e8 usato come organismo modello dei batteri.\n\u00c8 una delle specie principali di batteri che vivono nella parte inferiore dell'intestino di animali a sangue caldo (uccelli e mammiferi, incluso l'uomo). Sono necessari per la digestione corretta del cibo. La sua presenza nei corpi idrici segnala la presenza di condizioni di fecalizzazione (\u00e8 il principale indicatore di contaminazione fecale, insieme con gli enterococchi).\nIl numero di cellule di \"E. coli\" nelle feci che un umano espelle in un giorno va da 10 a 100 milioni di unit\u00e0 formanti colonia (UFC) per grammo di feci. Il genere \"Escherichia\", insieme ad altri generi (\"Enterobacter, Klebsiella, Citrobacter, Serratia\", ecc.), viene raggruppato sotto il nome di coliformi. Tecnicamente il \"gruppo dei coliformi\" comprende batteri aerobi e anaerobi non sporigeni.\nNel gruppo dei coliformi la specie \"Escherichia coli\" \u00e8 ampiamente rappresentata ed \u00e8 in esclusivo rapporto col tratto gastrointestinale dell'uomo e degli altri animali a sangue caldo, a differenza dei microrganismi appartenenti a diversi generi, tra cui \"Enterobacter, Klebsiella\" e \"Citrobacter\" (che si caratterizzano per una potenziale capacit\u00e0 di ricrescita una volta pervenuti nell'ambiente). \nLa specie \"Escherichia coli\" \u00e8 un microrganismo a forma di bastoncello, gram-negativo, aerobio e anaerobio facoltativo, non sporigeno, che cresce alla temperatura di 44,5\u00a0\u00b0C, lattosio-fermentante, indolo-positivo in terreni contenenti triptofano, beta-D-glucuronidasi-positivo. In letteratura, la presenza di questo enzima \u00e8 stata evidenziata nel 94-99,5 % dei biotipi di \"Escherichia coli\", con l'eccezione dei sierotipi .\nAlcuni ceppi di \"Escherichia coli\" enterotossigeni possono portare alla cosiddetta \"diarrea del viaggiatore\".\nContaminazione delle acque.\nNelle acque destinate al consumo umano, nelle acque di fonti termali, nelle acque adibite alla balneazione e in altri tipi di matrici (per es. alimenti, cosmetici) \u00e8 prescritta l'assenza di \"Escherichia coli\" in quanto indicatore primario di contaminazione fecale. La mancata rispondenza al valore parametrico stabilito costituisce una non-conformit\u00e0 del prodotto (acqua, alimento, ecc.).\nPer la sua ricerca nell'ambiente sono stati elaborati, negli anni pi\u00f9 recenti, metodi basati sull'attivit\u00e0 enzimatica della beta-D-glucuronidasi (Saggio GUS), evidenziabile dall'idrolisi di beta-glucuronidi cromogeni o fluorogeni con rilascio di composti colorati o fluorescenti; o, allo stesso modo, si usa l'X-gal, facendo leva sull'enzima beta-galattosidasi. Queste caratteristiche, eliminando spesso la necessit\u00e0 di svolgere prove di conferma, permettono di ottenere risultati in tempi pi\u00f9 rapidi e di giungere con maggiore accuratezza alla determinazione del microrganismo ricercato.\nRuolo in patologia.\nAnche se rappresenta un comune simbionte dell'intestino e ha un ruolo nel processo digestivo, ci sono situazioni in cui \"E. coli\" pu\u00f2 provocare malattie nell'uomo e negli animali. Alcuni ceppi di \"E. coli\" sono l'agente eziologico di malattie intestinali ed extra-intestinali, come infezioni del tratto urinario, meningite, peritonite, setticemia e polmonite. Nel bovino da latte \u00e8 noto per causare forme acute di mastite.\nAlcuni ceppi di \"E. coli\" sono tossigenici, producono cio\u00e8 tossine che possono essere causa di diarrea. La dissenteria da \"E. coli\" \u00e8 una comune tossinfezione alimentare, poich\u00e9 viene contratta principalmente da alimenti contaminati. La contaminazione pu\u00f2 avvenire da carni infette non adeguatamente cotte, da latte non pastorizzato e formaggi derivati, e da altri alimenti contaminati da feci. \"E. coli\" produce quattro tipi di tossine che si distinguono, per la diversa sensibilit\u00e0 al trattamento termico, in termolabile e termostabile, e per l'azione tossigena (tossine shiga e tossine emolitiche, HlyA).\nLa tossina termolabile, denominata LT, \u00e8 molto simile nella struttura e nelle funzioni alla tossina del colera. Contiene una subunit\u00e0 'A' e cinque subunit\u00e0 'B' in un'olotossina. Le subunit\u00e0 B contribuiscono all'aderenza e all'entrata della tossina nelle cellule intestinali dell'ospite, dove la subunit\u00e0 A stimola le cellule a rilasciare acqua, provocando diarrea.\nSepsi.\n\"E. coli\" \u00e8 il batterio pi\u00f9 comune isolato nelle emocolture nei casi di batteriemia; la colonizzazione del torrente ematico pu\u00f2 avvenire a causa di traumi intestinali, tumori del colon e del tenue. Le scarse misure igieniche nel posizionamento di cateteri o di accessi venosi centrali sono comuni cause di batteriemie da \"E. coli\".\nInfezioni dell'apparato urinario.\n\"E. coli\" \u00e8 comune causa di uretrite e cistite in persone anziane, diabetiche e cateterizzate. Grazie alle fimbrie formanti fasci, ai pili P e alle fimbrie Dr, \"E. coli\" riesce ad ancorarsi saldamente all'epitelio di uretra e vescica, resistendo al flusso urinario. Questa condizione \u00e8 necessaria ma \"non sufficiente\" all'instaurarsi dell'infezione. Questa \u00e8 infatti provocata maggiormente dall'emolisina A (HlyA), in grado di ledere l'epitelio urinario e promuovere chemiotassi, infiammazione e invasione dei tessuti.\nMeningite.\n\"E. coli\", soprattutto il sierotipo K1, \u00e8 il principale isolato (insieme con gli streptococchi di gruppo B) nelle emocolture di bambini con et\u00e0 inferiore a 5 anni affetti da meningite.\nCeppi responsabili di gastroenteriti.\nUn \"ceppo\" di \"E. coli\" \u00e8 un gruppo con caratteristiche particolari in grado di renderlo riconoscibile da altri ceppi di \"E. coli\", analogamente a come si riescono a distinguere cani appartenenti a razze diverse. Diversi ceppi di \"E. coli\" vivono in differenti specie animali, cos\u00ec \u00e8 possibile stabilire se il materiale fecale nelle acque proviene, ad esempio, da uomini o da uccelli.\nNuovi ceppi di \"E. coli\" sorgono continuamente dal processo biologico naturale della mutazione, e alcuni di questi ceppi hanno caratteristiche che possono essere nocive per un animale ospite. Sebbene nella maggior parte degli umani adulti un ceppo patogeno non provocherebbe probabilmente altro che diarrea, e potrebbe non dare alcun sintomo, in bambini piccoli o in persone malate o debilitate da malattie recenti, o in persone sotto particolari cure, un nuovo ceppo potrebbe provocare malattie serie e persino la morte. Un esempio di ceppo particolarmente virulento di \"E. coli\" \u00e8 .\nUPEC.\nLe infezioni del tratto urinario (UTI) rappresentano una delle pi\u00f9 comuni infezioni causate da batteri in grado di risalire l'uretra fino alla vescica. L'infezione della vescica prende il nome di cistite. Se l'infezione batterica si diffonde ai reni e agli ureteri, si parla di pielonefrite. La cistite \u00e8 considerata un'infezione delle basse vie urinarie, la pielonefrite interessa le alte vie urinarie ed \u00e8 pi\u00f9 grave. I ceppi di \"E. coli\" uropatogeni (UPEC) sono responsabili di circa il 90% delle cistiti non complicate acquisite in comunit\u00e0. Nel primo stadio del processo infettivo, le fimbrie rappresentano il fattore adesivo che consente a \"E. coli\" di aderire alle cellule uro-epiteliali. Alcuni studi hanno suggerito che il consumo di prodotti a base di mirtillo (\"Vaccinium macrocarpon\") sono utili nella prevenzione delle infezioni del tratto urinario. Le proantocianidine presenti nel mirtillo contengono legami di tipo A e sono responsabili dell'azione preventiva nei confronti dell'adesione dei ceppi di \"E. coli\", che posseggono fimbrie di tipo P, alle cellule uro-epiteliali.\nEPEC.\nL'\"E. coli\" enteropatogeno (EPEC) fu il primo patogeno associato con la malattia diarroica ed \u00e8 tuttora una causa importante nei pazienti in et\u00e0 pediatrica. La tipizzazione sierologica degli antigeni O non risulta utile nel caso di EPEC. La malattia \u00e8 causata dal fatto che questi ceppi sono in grado di aderire all'epitelio dell'intestino tenue e di interferire con l'assorbimento delle sostanze; questo provoca la formazione di un ambiente iperosmolare nel lume dell'intestino, un conseguente richiamo d'acqua e, infine, la diarrea. \nIl quadro di adesione all'epitelio e la distruzione dei microvilli giustifica la definizione di istopatologia A/E (\"attachment/effacement\"). I ceppi di \"E. coli\" che esprimono \"bfp\" possono stabilire dei blandi legami con la tonaca mucosa, consentendo al sistema di secrezione di tipo 3 di \"installare\" sulla membrana degli enterociti il recettore traslocato per l'intimina. Quest'ultimo permette il legame tenace di \"E. coli\", grazie all'intimina espressa sulla membrana del batterio.\nETEC.\nQuesti ceppi (\"E. coli\" enterotossigeno) sono in grado di provocare gastroenteriti molto gravi, soprattutto nei viaggiatori e nelle persone che hanno ingerito cibi o liquidi contaminati da feci. Questi ceppi producono sia tossine labili al calore (LT-1 e LT-2), sia tossine stabili al calore (StA e Stb). LT-1 \u00e8 formata da una subunit\u00e0 A e da cinque subunit\u00e0 B; queste ultime sono in grado di legare un ganglioside con un residuo di acido sialico (GM1) particolarmente espresso dagli enterociti. Il legame promuove l'internalizzazione della subunit\u00e0 A, una proteina con attivit\u00e0 ADP - ribosiltransferasica nei confronti di una proteina G stimolatoria, in grado di attivare l'adenilato ciclasi. Gli elevati livelli di amp ciclico, portano a un rapido rilascio dei soluti nel lume intestinale; questi richiamano acqua e il quadro clinico connesso \u00e8 la diarrea. Analogamente a LT-1, StA lega GM1; tuttavia la sua attivit\u00e0 influenza la guanilato ciclasi e non l'adenilato ciclasi. \nSi noti come l'attivit\u00e0 di LT-1 assomigli all'attivit\u00e0 della tossina di \"Vibrio cholerae\"; tuttavia, LT-1 ha un'attivit\u00e0 molto minore. I geni che codificano per LT-1 e per StA si trovano in un plasmide associati ai geni che codificano per AAF/1, AAF/2 e AAF/3, importanti fattori di adesione in grado di garantire una colonizzazione pi\u00f9 duratura dei ceppi ETEC (i fattori di virulenza sono quindi trasmissibili). \nNegli USA vengono registrati circa 80.000 casi l'anno.\nEHEC.\nI ceppi di \"E. coli\" enteroemorragico sono i principali responsabili di malattia nei paesi industrializzati. Si calcola che questi batteri causino circa 73.000 casi d'infezione e quasi 60 morti ogni anno negli USA. Circa 50 sierotipi causano malattia; tuttavia il sierogruppo principalmente responsabile \u00e8 . L'ingestione di meno di 100 bacilli pu\u00f2 causare la malattia; questa \u00e8 stata associata al consumo di carne di manzo o pollo non ben cotta, di latte non pastorizzato, di succhi di frutta contaminati (ad esempio da feci bovine) e di verdura cruda.\nLa malattia si manifesta a carico dell'intestino crasso dopo un periodo di incubazione di 3-4 giorni durante i quali comincia a comparire una diarrea non sanguinolenta. Circa al terzo giorno compaiono forti dolori addominali accompagnati da diarrea sanguinolenta. I ceppi EHEC sono in grado di promuovere un'istopatologia A/E (vedi EPEC) e di secernere la tossina Stx-1 (identica alla tossina di Shigella) insieme con la tossina Stx-2 (60% di analogia alla tossina di Shigella).\nEntrambe le tossine sono codificate da fagi lisogeni e hanno una subunit\u00e0 A e cinque subunit\u00e0 B, in grado di legarsi al globotriaosilceramide o Gb3. Il legame con questo recettore promuove l'internalizzazione della subunit\u00e0 A nell'enterocita; questa \u00e8 in grado di legarsi al frammento di RNA ribosomiale 28s, bloccando la sintesi proteica. La distruzione degli enterociti, accompagnata da una diminuzione della capacit\u00e0 di assorbimento, comporta la presenza di una diarrea molto liquida e sanguinolenta. La produzione di Stx-2 si associa spesso (nel 10% dei ragazzi con diarrea da EHEC) alla sindrome emolitico-uremica (HUS in inglese o SEU in italiano), caratterizzata da:\nInfatti Stx-2 \u00e8 in grado di legarsi con maggior affinit\u00e0 al Gb3 espresso dalle cellule renali, provocandone la distruzione. \nInoltre le tossine Stx sono in grado di stimolare la produzione di TNF-\u03b1 e interleuchina-6 che, oltre a sostenere il quadro infiammatorio, promuovono l'esposizione di Gb3.\n, al contrario degli altri sierotipi, \"non fermenta il sorbitolo\"; questo permette l'identificazione nei terreni \"agar Mac Conkey\" contenenti sorbitolo (si valutano le colonie che mancano dell'attivit\u00e0 fermentativa. \nTuttavia l'esame colturale deve essere affiancato dall'identificazione delle tossine mediante test immunoenzimatici commerciali. I ceppi O124, O143 e O164 (\"E. coli\" enteroinvasivi), strettamente simili a Shigella, sono in grado di provocare diarrea sanguinolenta (sono inoltre presenti leucociti), crampi addominali e febbre. Una serie di geni espressi in un plasmide, denominati pInv, codificano per una serie di proteine di membrana in grado di promuovere la fagocitosi e la lisi intracellulare del vacuolo fagocitico, con proliferazione del batterio all'interno del citoplasma degli enterociti dell'intestino crasso. Questo comporta depolimerizzazione dell'actina (come listeria), lisi cellulare ed emorragia. I quadri pi\u00f9 gravi evolvono in ulcerazioni dell'intestino.\nEAEC.\n\"E. coli\" enteroaggreganti sono coinvolti in una diarrea acquosa persistente nei viaggiatori e negli infanti dei paesi in via di sviluppo. Questi ceppi esprimono sia Bfp sia AAF/1, AAF/2 e AAF/3 (tutti codificati da un plasmide), fattori di adesione in grado di promuovere la colonizzazione dell'intestino tenue, con stimolazione della produzione di muco. Questo forma un biofilm in grado di isolare e aggregare i batteri. In seguito all'aggregazione si ha riduzione della lunghezza dei microvilli, infiltrazione mononucleata ed emorragia.\nDAEC.\n\"E. coli\" diffusamente aderenti provocano una diarrea acquosa benigna nei bambini di et\u00e0 compresa tra 1 e 5 anni. Il quadro \u00e8 provocato da un allungamento dei microvilli degli enterociti dell'intestino tenue, con inglobamento dei batteri negli enterociti.\nUso in biotecnologie.\nTrattandosi di un batterio molto studiato e con DNA facilmente modificabile \u00e8 molto utilizzato in processi biotecnologici, cio\u00e8 di recombineering del DNA con l'inserimento di DNA di altri batteri per ottenere organismi non presenti e non ottenibili in natura, allo scopo di produrre sostanze con processi biotecnologici."}
{"id": "300594", "revid": "1543377", "url": "https://it.wikipedia.org/wiki?curid=300594", "title": "Campionati mondiali di biathlon 1976", "text": "I Campionati mondiali di biathlon 1976 si svolsero ad Anterselva, in Italia, il 31 gennaio e contemplarono esclusivamente una gara maschile, la 10\u00a0km sprint. Essendo il 1976 anno olimpico, non fu disputato il programma completo dei Mondiali e ad Anterselva si gareggi\u00f2 solo per assegnare il titolo che non faceva parte del programma olimpico.\nRisultati.\nSprint 10 km.\n31 gennaio"}
{"id": "300602", "revid": "767487", "url": "https://it.wikipedia.org/wiki?curid=300602", "title": "John Scofield", "text": "Biografia.\nSi avvicin\u00f2 al jazz nel 1969 provenendo da esperienze R&amp;B e soul. Il jazz rock era al suo stadio iniziale e Scofield ebbe l'opportunit\u00e0 di assistere e partecipare all'et\u00e0 d'oro della fusione di rock, soul e jazz. Suon\u00f2 puro jazz con Gary Burton e Gerry Mulligan, ma il suo primo e vero debutto nel jazz-rock lo ebbe nella band del tastierista George Duke e del batterista Billy Cobham, che vedeva nella stessa formazione anche il bassista Alphonso Johnson.\nDopo lo scioglimento del trio, rimase a New York a lavorare su pezzi di jazz acustico col suo gruppo e con musicisti come Dave Liebman. In quegli anni inizi\u00f2 una intensa collaborazione con il bassista Steve Swallow che influenz\u00f2 Scofield sia a livello stilistico che a livello compositivo: questa collaborazione continua a tutt'oggi.\nNel 1982 si un\u00ec alla Miles Davis Band, rispondendo alla richiesta di funk-jazz di quel momento. Il periodo passato con Miles Davis convinse Scofield della validit\u00e0 di questo genere musicale, dove l'improvvisazione jazzistica si unisce al groove della ritmica funk.\nDopo aver suonato con Davis per oltre tre anni, si prese un periodo di pausa, durante il quale produsse alcuni brani interessanti e leg\u00f2 molto con Dennis Chambers, creando poi un gruppo che riprendeva la ritmica funk. Dennis e il bassista Gary Grainger riprendevano gli stili alla James Brown, alla Earth Wind and Fire, che dettavano la musica funk degli anni settanta.\nQuando firm\u00f2 il contratto con la Blue Note Records nel 1989, decise di esplorare stili pi\u00f9 vicini allo swing e si un\u00ec al suo amico, nonch\u00e9 ex compagno alla Berklee School of Music, il sassofonista Joe Lovano. Formarono un gruppo con il batterista Bill Stewart e registrarono tre album che.\nSuccessivamente si avvicin\u00f2 al soul jazz, influenzato dalla musica degli anni sessanta del sassofonista Eddie Harris e del pianista Les McCann; non a caso nell'album \"Hand Jive\" troviamo tra gli esecutori anche Eddie Harris. Intanto anche Larry Goldings si univa a Scofield all'organo Hammond. Il nuovo gruppo un\u00ec il suo jazz ai ritmi di New Orleans, dando vita ad un groove molto personale.\nIn questo periodo lavor\u00f2 anche con Pat Metheny, che , cos\u00ec come Bill Frisell, Jim Hall, Mike Stern, John Abercombie, Kurt Rosenwinkel, Peter Bernstein, Albert King, Carlos Santana e Tom Morello.\n. Con loro Scofield incise \"A Go Go\", che resta uno dei suoi dischi preferiti.\nTra le sue ultime produzioni c'\u00e8 un album tributo a Ray Charles, \"\".\nL'album \"Country for Old Men\", pubblicato nel settembre 2016, gli vale due premi Grammy.\nStile.\nScofield, negli ultimi 30 anni, ha saputo dare un impulso nuovo alla musica jazz. Le sue frasi musicali si articolano spesso in bending e note \"outside\". , riesce ad inserirla prepotentemente anche in contesti prettamente jazzistici ed a servirsene per dare respiro e dinamismo al suo fraseggio. Dotato di grande groove nelle ritmiche e di fantasia nei riff, questi ultimi spessissimo connotati di un forte sapore fusion, colora il suo stile chitarristico con suoni molto caldi, quasi sempre in overdrive."}
{"id": "300607", "revid": "1776051", "url": "https://it.wikipedia.org/wiki?curid=300607", "title": "Maracon", "text": "Maracon (toponimo francese) \u00e8 un comune svizzero di 449 abitanti del Canton Vaud, nel distretto di Lavaux-Oron.\nStoria.\nNel 1872 ha inglobato la localit\u00e0 di Le Very, fino ad allora frazione di Ecoteaux, e nel 2003 il comune soppresso di La Rogivue.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "300609", "revid": "9", "url": "https://it.wikipedia.org/wiki?curid=300609", "title": "Ford Modello F", "text": ""}
{"id": "300611", "revid": "9", "url": "https://it.wikipedia.org/wiki?curid=300611", "title": "Ford Modello K", "text": ""}
{"id": "300614", "revid": "964", "url": "https://it.wikipedia.org/wiki?curid=300614", "title": "Battaglia di Aspern", "text": ""}
{"id": "300616", "revid": "964", "url": "https://it.wikipedia.org/wiki?curid=300616", "title": "Battaglia di Essling", "text": ""}
{"id": "300624", "revid": "1543377", "url": "https://it.wikipedia.org/wiki?curid=300624", "title": "USS Monitor", "text": "L'USS \"Monitor\" fu un monitore dell'Union Navy. \u00c8 famosa per la sua partecipazione alla prima battaglia tra due navi corazzate, la battaglia di Hampton Roads del 9 marzo 1862 durante la Guerra di secessione americana nella quale combatt\u00e9 contro la nave corazzata CSS \"Virginia\" della Confederate States Navy.\nFino alla met\u00e0 del XIX secolo quasi tutte le navi da guerra erano state costruite principalmente in legno, invece negli anni immediatamente precedenti la battaglia di Hampton Roads il progetto delle navi da guerra e - di conseguenza - lo svolgimento degli scontri navali cambi\u00f2 notevolmente a causa dell'introduzione della corazza.\nIl progetto.\nIl \"Monitor\" fu una delle tre navi corazzate ordinate dalla U.S. Navy insieme alla \"Galena\" e \"New Ironsides\". Progettata dal brillante ma collerico ingegnere svedese John Ericsson, il \"Monitor\" venne descritto come una \"scatola di formaggio su una zattera\", dato che consisteva di un ponte con una pesante torretta di ferro che conteneva due grandi cannoni Dahlgren. Il ponte corazzato rimaneva appena sopra la linea di galleggiamento. A parte per una piccola cabina di pilotaggio, una ciminiera smontabile ed alcune rifiniture, il grosso della nave era sotto la linea di galleggiamento per impedire di essere danneggiata da colpi di cannoni. Lo scafo era stato costruito nei Continental Iron Works a Brooklyn e la nave venne varata il 30 gennaio 1862.\nIl \"Monitor\" fu innovativo tanto nelle tecniche di costruzione quanto nel progetto. Le parti vennero forgiate in nove fonderie differenti e assemblate per costruire la nave, impiegando meno di 120 giorni nel processo. La propulsione era ad elica. Ericsson anticip\u00f2 alcuni aspetti del progetto moderno dei sottomarini posizionando tutte le installazioni del Monitor (salvo per la cabina di pilotaggio e la torretta) sotto la linea di galleggiamento e rendendola la prima nave semi-sommergibile. In contrasto il \"Virginia\" era un vascello convenzionale in legno, protetto da piastre di ferro e armato con armi fisse.\nIl \"Virginia\" attacc\u00f2 lo squadrone del blocco navale dell'Unione ad Hampton Roads, Virginia, l'8 marzo 1862, distruggendo il USS \"Cumberland\" e il \"Congress\" e forzando il \"Minnesota\" a riva prima di ritirarsi. Quella notte il \"Monitor\", al comando del tenente John L. Worden, arriv\u00f2 al traino da Brooklyn. Quando il \"Virginia\" torn\u00f2 il giorno dopo, il 9 marzo 1862, per dare il colpo di grazia al \"Minnesota\" ed al resto della flotta della federazione venne intercettato dal \"Monitor\". Le due navi corazzate combatterono per circa quattro ore, senza che nessuna delle due riuscisse a danneggiare seriamente l'altra. Tatticamente la battaglia fu un pareggio, nessuna delle due inflisse un danno significativo all'altra. Comunque fu una vittoria strategica per il \"Monitor\". La missione del \"Virginia\" era di rompere il blocco navale dell'Unione, questa missione fall\u00ec. La missione del \"Monitor\" era di difendere la flotta dell'Unione, cosa che gli riusc\u00ec. Le due navi non si combatterono mai pi\u00f9 a vicenda.\nLa classe di nave Monitor.\nIl \"Monitor\" divenne il prototipo per la classe Monitor di navi da guerra. Molte vennero costruite, incluse monitor fluviali e per il mare aperto e queste giocarono un ruolo chiave nelle battaglie della guerra civile sui fiumi Mississippi e James. Alcuni avevano due o anche tre torrette ed i modelli successivi furono modificati per migliorarne la capacit\u00e0 di navigazione.\nSolo tre mesi dopo la Battaglia di Hampton Roads il progetto venne offerto alla Svezia e nel 1865 il primo monitor svedese venne costruito al molo di Motala a Norrk\u00f6ping e battezzato \"John Ericsson\" in onore dell'ingegnere. Venne seguito da altri 14 monitor. Uno di questi, il \"S\u00f6lve\", \u00e8 ancora conservato nel museo marittimo di G\u00f6teborg.\nL'ultima nave della U.S. Navy di classe monitor fu cancellata dalla Navy List nel 1937.\nCause del naufragio.\nSiccome il progetto del \"Monitor\" era adatto al combattimento sul fiume, la sua bassa linea di galleggiamento e la sua torretta pesante lo mettevano a rischio in acque agitate. Questa caratteristica port\u00f2 probabilmente al naufragio del \"Monitor\" originale, che affond\u00f2 durante una tempesta. Sommerso da onde alte mentre era al traino del \"Rhode Island\", affond\u00f2 il 31 dicembre 1862 nell'oceano atlantico al largo di Capo Hatteras nella Carolina del Nord. Sedici dei sessantadue membri dell'equipaggio persero la vita, due dei quali vennero individuati nel 2002; una volta recuperati i resti, si tent\u00f2 di identificarli, arrivando alla possibile identit\u00e0 di William Bryan, un emigrato scozzese arruolatosi con il Nord e Robert Williams. A questi fu dato l'ultimo saluto l'8 marzo 2013 nel cimitero di Arlington.\nIl nome \"Monitor\" venne dato al trasporto truppe USS \"Monitor\" (LSV-5), commissionato verso la fine della seconda guerra mondiale. Questo serv\u00ec principalmente nel teatro del Pacifico e venne successivamente smantellato.\nLa riscoperta.\nNel 1973 il relitto della \"Monitor\" venne localizzato sul fondo dell'oceano Atlantico a circa 26 miglia a sudest di capo Hatteras. Il sito del relitto venne designato come primo santuario marino degli Stati Uniti. Il santuario del \"Monitor\" \u00e8 attualmente uno dei tredici santuari marini creati per proteggere una risorsa culturale, piuttosto che una risorsa naturale.\nIl sito \u00e8 ora sotto la supervisione della amministrazione oceanica e atmosferica nazionale (NOAA). Molti artefatti del \"Monitor\", inclusa la sua torretta, elica, ancora, motore ed alcuni effetti personali dell'equipaggio, sono stati recuperati e sono in mostra al Mariner's Museum di Newport News in Virginia.\nNel 1986 il \"Monitor\" venne designato \"Sito storico nazionale\".\nBibliografia.\nMilitary Heritage contiene un articolo sul USS \"Merrimack\" (CSS \"Virginia\"), sul USS \"Monitor\", e sulla Battaglia di Hampton Roads (Keith Milton, Military Heritage, dicembre 2001, Volume 3, No. 3, pp.\u00a038 to 45 and p.\u00a097)."}
{"id": "300625", "revid": "287204", "url": "https://it.wikipedia.org/wiki?curid=300625", "title": "Marpa", "text": "La vita.\nMarpa nacque da una famiglia di ricchi proprietari terrieri nella vallata di Trowo, situata nel Tibet del sud. Minore di tre fratelli, si distinse subito per il suo carattere irascibile ed ostinato. Suo padre evinse dal suo comportamento che se il figlio avesse intrapreso una buona via, avrebbe ottenuto grande successo spirituale o materiale, ma che se avesse intrapreso una via negativa, avrebbe reso la vita difficile a tutta la famiglia. Quindi si prodig\u00f2 affinch\u00e9 il figlio potesse accedere ad una buona istruzione e ad insegnamenti Buddhisti.\nAll'et\u00e0 di dodici anni Marpa inizi\u00f2 a studiare da un insegnante Buddhista locale, che lo inizi\u00f2 al buddhismo e gli insegn\u00f2 a leggere e scrivere. Marpa eccelse negli studi ma si rivel\u00f2 essere una calamit\u00e0 per gli altri studenti, con i quali litigava costantemente.\nLa cattiva reputazione di Marpa si diffuse velocemente, questo convinse il padre ad affidarlo ad un insegnante che fosse importante e situato molto lontano da casa.\nMarpa scelse di partire per studiare dal famoso Lama traduttore Drogmi, fondatore della tradizione Sakya del Buddhismo tibetano.\nMarpa studi\u00f2 per 3 anni, nei quali Drogmi si rifiut\u00f2 di dargli insegnamenti Buddhisti avanzati, ma lo rese abile nel Sanscrito scritto e nelle lingue indiane.\nGli anni trascorsi con Drogmi rafforzarono la curiosit\u00e0 di Marpa per il Buddhismo, fu cos\u00ec che egli, insoddisfatto dalla ritrosia del maestro a dargli insegnamenti, decise di recarsi in India, dove al tempo vivevano i pi\u00f9 grandi maestri realizzati.\nSul tragitto verso l'India, incontr\u00f2 Nyo di Kharak, anche lui diretto verso l'India per il medesimo motivo. I due decisero di viaggiare insieme.\nAttraversando il Nepal, Marpa e Nyo incontrarono due discepoli del Siddha N\u0101rop\u0101.\nMarpa rimase impressionato dalle qualit\u00e0 chiaramente legate alla meditazione degli studenti di Naropa, fu cos\u00ec che decise di mettersi alla sua ricerca. Nyo invece non vide nulla di speciale negli studenti di Naropa e decise di andare ad incontrare altri maestri di filosofia e meditazione Buddhista.\nDopo un lungo viaggio, Marpa giunse da Naropa, che lo accett\u00f2 immediatamente come studente e gli trasmise gli insegnamenti.\nPer sedici anni Marpa ricevette da Naropa iniziazioni ed insegnamenti. Su consiglio di Naropa stesso, ne ricevette altri da Jnanagarbha e dal Siddha Kukkuripa.\nUn altro discepolo di Naropa, Siddha Maitripa, gli trasmise gli insegnamenti Mah\u0101mudr\u0101 sino a quando egli ne raggiunse la perfetta comprensione.\nDopo aver fatto ritorno in Tibet, Marpa dedic\u00f2 molti anni alla traduzione delle copie manoscritte dagli insegnamenti tantrici che aveva ricevuto in India. Nel frattempo cre\u00f2 una comunit\u00e0 agricola e fond\u00f2 un centro buddhista nel villaggio di Lhobrag; spos\u00f2 qui la sua prima consorte, Dagmema, dalla quale ebbe molti figli.\nLa sua fama come traduttore ed insegnante si diffuse velocemente, tuttavia egli accett\u00f2 con s\u00e9 pochi e selezionati discepoli.\nDopo alcuni anni, egli decise di tornare in India per raccogliere altri insegnamenti.\nTornato dall'India per la seconda volta, si concentr\u00f2 per diversi anni sulla traduzione dei nuovi insegnamenti e nella guida dei suoi studenti; ebbe particolarmente a cuore uno di essi: Milarepa.\nProprio una richiesta di Milarepa lo spinse a ritornare per la terza volta in India; nonostante il viaggio fosse pericoloso e la sua et\u00e0 molto avanzata, egli riusc\u00ec nell'impresa. In India il suo maestro N\u0101rop\u0101, che stava per lasciare il proprio corpo, gli apparve in una visione per trasmettergli gli importanti insegnamenti che stava cercando, dopodich\u00e9 Marpa fece ritorno in Tibet.\nMarpa fece spesso uso di sogni e presagi per comprendere il corso degli eventi futuri. Egli fu un maestro particolarmente difficile, divenendo noto sia per i suoi scatti d'ira che per la sua generosit\u00e0 e buon umore.\nDopo aver posto saldamente le basi per lo sviluppo della tradizione Kagyu in Tibet, egli lasci\u00f2 il suo corpo nel 1097, all'et\u00e0 di 85 anni.\nI suoi principali discepoli furono: Jetsun Milarepa, Ngok Ch\u00f6 Ku Dorje, Tsurt\u00f6n Wangye e Meton Ts\u00f6npo."}
{"id": "300626", "revid": "2121138", "url": "https://it.wikipedia.org/wiki?curid=300626", "title": "Battaglia di Dresda", "text": "La battaglia di Dresda fu combattuta tra il 26 e il 27 agosto 1813 tra le forze del Primo Impero francese di Napoleone Bonaparte e quelle della sesta coalizione anti-francese, formata da Impero austriaco, Impero russo e Regno di Prussia, sotto la guida del feldmaresciallo Karl Philipp Schwarzenberg.\nLe forze dei coalizzati sferrarono un attacco frontale a Dresda, importante piazzaforte dei francesi nel Regno di Sassonia, ma non sfruttarono il momento per sopraffare la guarnigione nemica con la loro schiacciante superiorit\u00e0 numerica consentendo a Napoleone di accorrere con i rinforzi; nel corso di una dura battaglia proseguita per due giorni, i francesi batterono nettamente i coalizzati obbligando Schwarzenberg alla ritirata.\nAntefatti.\nForze in campo.\nLa campagna lanciata da Napoleone nel maggio-giugno 1813 in Sassonia contro le forze della coalizione russo-prussiana non si era rivelata decisiva. Le truppe francesi, sostenute dai loro sempre pi\u00f9 titubanti alleati tedeschi, avevano liberato dall'occupazione russo-prussiana l'alleato Regno di Sassonia, ma nonostante le vittorie riportate nelle battaglie di L\u00fctzen (2 maggio) e di Bautzen (20-21 maggio) avevano fallito nel loro scopo primario, ovvero la distruzione della principale armata campale dei coalizzati, che aveva potuto ritirarsi in relativo ordine in Slesia.\nEntrambi i contendenti, esausti e a corto di rifornimenti, avevano poi concordato una sospensione temporanea delle ostilit\u00e0; all'armistizio di Pleiswitz del 4 giugno fece seguito l'apertura di colloqui di pace a Praga sotto l'egida dell'Impero austriaco, ma divenne ben presto chiaro che Napoleone era contrario ad accettare le proposte dei coalizzati ed entrambi i contendenti approfittarono del periodo di tregua pi\u00f9 che altro per riarmarsi e riorganizzarsi. Furono i coalizzati a mettere a segno i risultati pi\u00f9 importanti: il 7 luglio la Svezia si un\u00ec alla coalizione e sbarc\u00f2 un esercito di 30.000 uomini in Germania, mentre il 12 agosto, fallite anche le ultime mediazioni, l'Austria dichiar\u00f2 guerra alla Francia.\nAllo spirare dell'armistizio, il 16 agosto 1813, la situazione era la seguente: Napoleone teneva la posizione centrale tra la Sassonia e il Brandeburgo meridionale a cavallo del fiume Elba, con circa 250.000 uomini (sette corpi d'armata, quattro corpi di cavalleria e la Guardia imperiale) dislocati nella zona attorno alla capitale sassone di Dresda sotto il comando diretto dell'imperatore e altri 120.000 uomini (tre corpi d'armata e un corpo di cavalleria) pi\u00f9 a nord a formare un'armata indipendente sotto il maresciallo Nicolas Charles Oudinot; altre forze erano disperse su fronti secondari o dispiegate a presidio di alcune importanti citt\u00e0 fortificate. Le forze di Napoleone erano attorniate su tre lati da altrettante armate dei coalizzati: a settentrione l'Armata del Nord del principe ereditario di Svezia Carlo Giovanni (l'ex maresciallo francese Jean-Baptiste Jules Bernadotte) difendeva la capitale prussiana di Berlino con 110.000 truppe svedesi, prussiane e russe; a est il generale prussiano Gebhard Leberecht von Bl\u00fccher guidava l'Armata della Slesia, forte di 95.000 tra prussiani e russi, schierata dietro il fiume Bober; infine, a sud si trovava l'Armata di Boemia del feldmaresciallo Karl Philipp Schwarzenberg con 127.000 soldati austriaci. Un'armata di pi\u00f9 di 100.000 russi e prussiani sotto il generale Michael Andreas Barclay de Tolly era poi in marcia dalla Slesia alla Boemia per rinforzare le truppe di Schwarzenberg.\nStrategie a confronto.\nLa posizione centrale consentiva a Napoleone di adottare la strategia in cui era maestro: trattenere due degli avversari con forze leggere mentre lui stesso concentrava il grosso delle sue truppe su uno solo degli avversari, battendo separatamente le armate nemiche prima che avessero modo di unirsi. Inviato Oudinot in direzione di Berlino per affrontare l'Armata del Nord del principe Carlo Giovanni, Napoleone mosse quindi il grosso delle sue forze verso est incontro a Bl\u00fccher in Slesia; a protezione di Dresda e dei passi dei Monti Metalliferi che dividevano la Sassonia dalla Boemia fu lasciato il corpo d'armata del maresciallo Laurent de Gouvion-Saint-Cyr. I coalizzati erano tuttavia pi\u00f9 che consapevoli della strategia adottata da Napoleone, e avevano preparato la contromossa: se una delle armate in campo fosse stata attaccata dal grosso delle forze francesi (presumibilmente guidate da Napoleone in persona), questa si sarebbe dovuta immediatamente ritirare attirando il nemico lontano dalle sue basi; contemporaneamente, le altre due armate non impegnate dal nemico dovevano avanzare con decisione, puntando alle linee di comunicazione di Napoleone con la Francia.\nConformemente al piano, quindi, non appena Bl\u00fccher si rese conto di essere diventato l'obiettivo dei francesi si ritir\u00f2 verso est in Slesia senza accettare lo scontro; contemporaneamente l'Armata del Nord del principe Carlo Giovanni si mosse per parare l'offensiva di Oudinot su Berlino: il francese fu sconfitto il 23 agosto nella battaglia di Gro\u00dfbeeren e fu costretto a ripiegare. Anche Schwarzenberg mosse la sua armata marciando verso nord dalla Boemia in direzione di Dresda: entro il 22 agosto i coalizzati erano giunti in vista della citt\u00e0 con 80.000 uomini contrapposti ai 20.000 a disposizione di Saint-Cyr, ma invece di attaccare subito si fermarono per discutere. Il sistema di comando dell'Armata di Boemia era alquanto complicato dal fatto che tutti e tre i principali monarchi alleati (lo zar Alessandro I di Russia, il re Federico Guglielmo III di Prussia e l'imperatore Francesco I d'Austria) erano aggregati al quartier generale di Schwarzenberg: ogni proposta doveva essere preventivamente discussa in comitato tra i sovrani e i loro stati maggiori, un sistema che allungava di parecchio il processo decisionale.\nPer due giorni, mentre i comandi decidevano cosa fare, Saint-Cyr contrast\u00f2 con efficacia le puntate offensive dell'avanguardia dei coalizzati. Dresda non era pesantemente fortificata: solo la parte vecchia della citt\u00e0, a cavallo dell'Elba, era circondata da mura (peraltro in cattivo stato di manutenzione) e da un fossato, mentre i sobborghi della citt\u00e0 nuova erano indifesi; ma Saint-Cyr aveva provveduto a prepararla per la difesa aprendo feritoie nei muri delle case, costruendo delle ridotte lungo il perimetro della periferia cittadina e sbarrando le strade con delle barricate. Anche cos\u00ec, il maresciallo stim\u00f2 di non poter resistere pi\u00f9 di 24 ore in caso di deciso attacco del nemico, e invi\u00f2 pressanti appelli a Napoleone per ottenere aiuti. Oltre che capitale dell'alleata Sassonia, Dresda ospitava anche grossi magazzini di rifornimento e la sua perdita sarebbe stata dolorosa per l'armata francese; pertanto, Napoleone abbandon\u00f2 l'inseguimento dello sfuggente Bl\u00fccher e corse in aiuto di Saint-Cyr: lasciato il maresciallo \u00c9tienne Macdonald in Slesia con tre corpi d'armata e un corpo di cavalleria a tenere d'occhio i prussiani, l'imperatore diresse a tappe forzate verso Dresda.\nLa battaglia.\nIl primo giorno.\nI coalizzati mossero su Dresda alle prime luci del 26 agosto. Il lento processo decisionale del quartier generale alleato aveva partorito un piano piuttosto confuso: non si faceva esplicita menzione di una conquista della citt\u00e0 con un assalto, ma piuttosto di una \"dimostrazione di forze\" davanti alle posizioni dei francesi; le truppe impegnate, del resto, non avevano equipaggiamenti d'assedio e neppure scale con cui superare le mura. I pi\u00f9 di 200.000 uomini dell'Armata di Boemia mossero su Dresda lungo un fronte semicircolare da sud-ovest a sud-est suddivisi in due grossi contingenti, l'ala sinistra guidata da Schwarzenberg e l'ala destra comandata dal generale russo Peter Wittgenstein: la prima comprendeva i corpi d'armata austriaci dei generali Filippo d'Assia-Homburg sulla destra, Ign\u00e1c Gyulay sulla sinistra e Johann von Klenau di riserva al centro, mentre la seconda schierava il corpo russo del generale Pyotr Gorchakov sulla destra e quello prussiano del generale Friedrich von Kleist sulla sinistra. La Guardia imperiale russa era ancora in marcia verso Dresda, mentre il corpo d'armata russo del principe Eugenio di W\u00fcrttemberg era stato lasciato a sorvegliare la fortezza di confine di K\u00f6nigstein.\nVerso le 05:00 i prussiani di Kleist lanciarono il primo attacco alle posizioni dei francesi, asserragliati nei Giardini Reali o \"Grandi Giardini\" (\"Gross Garten\", un grosso parco di 1,5 km\u00b2 cinto di mura posto alla periferia sud-est della citt\u00e0): nonostante la dura resistenza incontrata, i prussiani avanzarono con decisione e catturarono gran parte dei giardini. Wittgenstein appoggi\u00f2 l'azione di Kleist sul suo fianco destro avanzando lungo la sponda occidentale dell'Elba, anche se sub\u00ec diverse perdite a causa del fuoco francese proveniente dalla riva opposta del fiume; anche gli austriaci di Gyulay guadagnarono terreno sull'ala sinistra dei coalizzati avanzando verso il sobborgo settentrionale di Friedrichstadt, ma il corpo di Assia-Homburg al centro fu bloccato dal forte fuoco d'artiglieria proveniente dalle ridotte francesi. I coalizzati ebbero prevedibilmente difficolt\u00e0 a espugnare le pur improvvisate fortificazioni francesi; divenne per\u00f2 palese che la guarnigione di Dresda stava pian piano aumentando di numero.\nNapoleone fece il suo ingresso a Dresda alle 09:00 di quel 26 agosto, dopo aver coperto 140 chilometri in tre giorni con 90.000 uomini organizzati in tre contingenti: la riserva di cavalleria guidata dal maresciallo Gioacchino Murat (con i corpi di cavalleria dei generali La Tour-Maubourg e Lh\u00e9ritier) e due corpi della Guardia imperiale guidati dai marescialli Michel Ney e \u00c9douard Mortier; i corpi d'armata dei marescialli Claude-Victor Perrin e Auguste Marmont erano ancora in fase di afflusso, mentre il corpo d'armata del generale Dominique-Joseph Ren\u00e9 Vandamme era diretto a K\u00f6nigstein per varcare l'Elba e minacciare le retrovie dell'armata nemica.\nLe alte grida di \u00abViva l'imperatore!\u00bb che si levavano dalle linee dei francesi furono la migliore testimonianza, per i comandi dei coalizzati, che Napoleone in persona era giunto sul campo di battaglia; si apr\u00ec una discussione: il prudente Schwarzenberg voleva ritirarsi ma alla fine prevalse la linea sostenuta dal re Federico Guglielmo, secondo cui 200.000 uomini non potevano fuggire al solo pronunciare del nome di Napoleone. La battaglia, che era andata interrompendosi verso le 11:00, riprese quindi vigore intorno alle 16:00. Sul fianco destro Wittgenstein avanz\u00f2 con decisione: il corpo russo di Gorchakov avanz\u00f2 lungo la riva dell'Elba fino a prendere le fattorie di Antons, Lammechens ed Engelhards alla periferia meridionale di Dresda, anche se sub\u00ec ancora forti perdite a causa del fuoco d'artiglieria francese che proveniva dalla sponda opposta del fiume; contemporaneamente, i prussiani di Kleist espugnarono i Giardini Reali verso le 17:00 e avanzarono fino alla periferia della citt\u00e0. Anche le forze austriache sul fianco sinistro erano avanzate con decisione: appoggiati dal fuoco di una \"grande batteria\" di 72 cannoni, gli austriaci espugnarono alcune delle ridotte francesi e avanzarono minacciosamente verso i sobborghi di Dresda.\nAlle 17:30, con le sue truppe in posizione, Napoleone lanci\u00f2 il suo contrattacco. Sul fianco sinistro, il maresciallo Mortier guid\u00f2 due divisioni della Giovane Guardia imperiale contro le unit\u00e0 di Wittgenstein: furono necessarie quattro ore di duro scontro, ma alla fine i francesi ripresero le fattorie e respinsero passo dopo passo i russi fino al villaggio di Striesen; quindi, Mortier pieg\u00f2 sul fianco e ricacci\u00f2 i prussiani di Kleist fuori dai Giardini Reali prima che i combattimenti si arrestassero verso le 21:00 con il calare del buio. Contemporaneamente, il maresciallo Ney aveva condotto altre due divisioni della Giovane Guardia contro gli austriaci di Assia-Homburg al centro, riconquistando le ridotte appena perdute e ricacciando il nemico sulle sue posizioni di partenza in direzione del villaggio di Paluen; Schwarzenberg fece intervenire i suoi reparti scelti di granatieri, e i combattimenti infuriarono con alterne vicende fino a mezzanotte. Sul fianco destro dei francesi, decise cariche di cavalleria condotte dal maresciallo Murat respinsero gli austriaci di Gyulay dal sobborgo di Friedrichstadt e dal vicino villaggio di Lobtau; anche in questo caso solo il calare del buio imped\u00ec ulteriori avanzate dei francesi.\nInterludio notturno.\nIl primo giorno di battaglia era andato bene per i francesi: nonostante la loro superiorit\u00e0 numerica iniziale i coalizzati non erano riusciti a espugnare Dresda prima che Napoleone arrivasse con i rinforzi, ed erano stati fondamentalmente ricacciati sulle loro posizioni di partenza; i francesi avevano dovuto registrare circa 2.000 tra morti e feriti, mentre le perdite per i coalizzati erano almeno il triplo con 4.000 tra morti e feriti e circa 2.000 prigionieri. Nel corso della notte altre truppe si aggiunsero agli schieramenti contrapposti: se i coalizzati furono rinforzati dall'arrivo della Guardia imperiale russa, Napoleone pot\u00e9 dispiegare l'intera sua forza a disposizione schierando l'appena arrivato corpo d'armata del maresciallo Victor sulla destra in appoggio alla cavalleria di Murat e il corpo del maresciallo Marmont al centro al fianco di Ney; il corpo di Saint-Cyr fu raggruppato nei Giardini Reali, appoggiato sulla sinistra da Mortier e dalla cavalleria della Guardia imperiale.\nMentre un violento temporale imperversava tutta la notte trasformando le campagne in un mare di fango, i coalizzati tennero nuovamente consiglio. Nel corso della notte era arrivata la notizia che il corpo francese di Vandamme aveva varcato l'Elba a K\u00f6nigstein minacciando seriamente le retrovie dell'Armata di Boemia, e per quanto le truppe russe del principe Eugenio stessero conducendo azioni di contenimento fu necessario inviare in loro supporto consistenti rinforzi; questo ridusse il divario numerico tra le due armate: ora 170.000 coalizzati dovevano fronteggiare 120.000 francesi. Il morale dell'Armata di Boemia era basso, la coordinazione tra i reparti schierati su un fronte di pi\u00f9 di otto chilometri era stata pessima e la catena di comando aveva dato una cattiva prova di s\u00e9; nondimeno, il quartier generale dei coalizzati decise di rinnovare la battaglia: il grosso delle truppe fu concentrato al centro in previsione di una massiccia spallata per irrompere verso Dresda, alleggerendo i contingenti di Gyulay e Wittgenstein schierati alle due estremit\u00e0 della linea.\nIl piano elaborato da Napoleone per l'indomani era in pratica l'opposto di quello dei coalizzati: Marmont e Ney avrebbero dovuto tenere la posizione al centro, mentre Murat e Victor sulla destra e Mortier e Saint-Cyr sulla sinistra avrebbero lanciato un attacco alle ali dello schieramento nemico; l'idea era di aggirare i fianchi dell'Armata di Boemia e di tagliarle le pi\u00f9 agevoli vie di ritirata, obbligandola a ripiegare attraverso difficili strade di campagna.\nIl secondo giorno.\nLa battaglia riprese alle prime luci del 27 agosto con una serie di tiri d'artiglieria. Poco dopo le 06:00 le divisioni della Guardia di Mortier diedero il via al loro assalto: vi furono duri scontri con i russi nei pressi dei villaggi di Striesen e Gruhna, ma tra le 07:00 e le 08:00 la divisione francese del generane Rouget espugn\u00f2 il villaggio di Blasewitz all'estrema destra della linea dei coalizzati e avanz\u00f2 senza altre opposizioni attraverso i boschi lungo la riva dell'Elba, aggirando l'intera posizione di Wittgenstein. Il comandante russo dovette ordinare una ritirata generale dell'intera ala destra dei coalizzati, attestandosi infine verso le 11:00 nei pressi del villaggio di Reick. Contemporaneamente, Saint-Cyr era avanzato a sud dei Giardini Reali contro i prussiani di Klesit, espugnando alle 08:00 il villaggio di Strehla; i prussiani ripiegarono sul villaggio di Leubnitz, che fu per due volte assaltato senza successo dai francesi. Alle 12:00 fu invece Kleist a tentare un contrattacco in direzione di Strelha, che tuttavia fu respinto dai reparti di Saint-Cyr; duri scontri tra russi e francesi infuriarono nel frattempo a Reick, finch\u00e9 il villaggio non fu espugnato dai secondi.\nSull'altro lato del campo di battaglia anche Murat e Victor erano passati all'attacco intorno alle 09:00. La posizione degli austriaci di Gyulay era quantomai precaria, perch\u00e9 il torrente Weisseritz che scorreva sul loro fianco destro si era ingrossato a causa delle piogge della notte, tagliandoli fuori in pratica dal resto delle forze di Schwarzenberg. La cavalleria pesante di Murat caric\u00f2 varie volte le formazioni austriache, preparando il terreno all'attacco della fanteria di Victor che part\u00ec alle 14:00: i francesi presero il villaggio di Plauen, che ospitava l'unico ponte sul Weisseritz, e ricacciarono verso sud-ovest gli austriaci di Gyulay senza che il resto dell'Armata di Boemia potesse muovere in loro soccorso. La cavalleria di La Tour-Maubourg insegu\u00ec i reparti in rotta di Gyulay prendendo migliaia di prigionieri.\nMentre gli scontri infuriavano lungo le ali, al centro la battaglia si era sviluppata unicamente in una serie di duelli d'artiglieria: i coalizzati avevano una netta superiorit\u00e0 numerica sui francesi in questo settore, ma i loro movimenti erano intralciati dalle strade ridotte a pantani di fango dalle piogge. Non appena giunsero le cattive notizie circa l'avanzata francese lungo la loro ala destra, i comandanti coalizzati annullarono il progetto di attacco al centro e ordinarono alle riserve russe guidate da Barclay de Tolly di organizzare un contrattacco per salvare a situazione. Il generale russo protest\u00f2, sostenendo che il terreno pesante avrebbe impedito una ritirata della sua artiglieria qualora l'attacco non fosse andato a buon fine; mentre si discuteva della cosa, colpi d'artiglieria francesi piovvero sui comandanti alleati radunati vicino al villaggio di Racknitz: una palla di cannone sfior\u00f2 lo zar Alessandro e fer\u00ec mortalmente il generale Jean Victor Marie Moreau che cavalcava al suo fianco. L'incidente distrasse l'attenzione degli alti ufficiali, ulteriormente turbata dall'arrivo della notizia che Vandamme aveva preso Pirna e stava avanzando alle spalle dell'armata, e ogni proposito di contrattacco fu accantonato.\nVerso le 15:00 giunse ai coalizzati la notizia della disfatta dalle loro ala sinistra: il corpo di Gyulay era in piena ritirata inseguito dalla cavalleria francese, e molti battaglioni austriaci erano stati circondati e costretti alla resa. Sul fianco destro tuttavia la situazione era migliorata, dopo che contrattacchi di formazioni di cavalleria prussiana e russa avevano bloccato l'avanzata del corpo di Mortier dopo la sua conquista del villaggio di Reick mentre gli attacchi di Saint-Cyr contro il villaggio di Leubnitz venivano costantemente respinti dal corpo prussiano di Kleist. Considerando che il centro dei coalizzati era stato scarsamente impegnato in battaglia e la riserva dell'Armata di Boemia era quasi intatata vi erano i margini per continuare la battaglia, se necessario anche il giorno successivo, come chiedeva il re di Prussia; ma alla fine prevalse la linea di Schwarzenberg e dello zar Alessandro: la carenza di munizioni e la minaccia rappresentata dal corpo di Vandamme nelle retrovie obbligavano l'Armata di Boemia alla ritirata.\nLo sganciamento dei coalizzati inizi\u00f2 verso le 17:00, e per le 18:00 i francesi si erano attestati sulle posizioni che il nemico aveva occupato dalla mattina del 27 agosto. Napoleone era pi\u00f9 che convinto che la battaglia sarebbe ripresa anche il 28 agosto, e avvi\u00f2 i preparativi a tale scopo; con la copertura della notte e di un nuovo forte temporale, i coalizzai invece lasciarono il campo di battaglia di Dresda e mossero alla volta della Boemia.\nConseguenze.\nDresda fu una chiara vittoria di Napoleone, molto pi\u00f9 netta dei precedenti successi di L\u00fctzen e di Bautzen del maggio precedente. A fronte di circa 7.500-10.000 tra morti e feriti, l'armata francese aveva inflitto ai coalizzati tra le 38.000 e le 40.000 perdite; in mano francese rimasero circa 13.000 prigionieri (tra cui il \"Feldmarschalleutnant\" austriaco Joseph Mesko von Felso-Kubiny, due generali e 64 altri ufficiali superiori), quindici bandiere, ventisei pezzi d'artiglieria e trenta carri di munizioni.\nI coalizzati persero la battaglia principalmente per le loro mancanze in fatto di comando e controllo: la presenza dei monarchi alleati al quartier generale di Schwarzenberg fu pi\u00f9 un intralcio che altro, obbligando di fatto il feldmaresciallo austriaco a combattere con le mani legate; il fatto che l'Armata di Boemia fosse poi spiegata su un fronte di pi\u00f9 di otto chilometri non favor\u00ec la celerit\u00e0 nella trasmissione degli ordini. I ritardi dei coalizzati nel prendere le decisioni fecero perdere loro l'attimo pi\u00f9 favorevole e contribuirono alla presa dell'iniziativa da parte dei francesi, agevolati in questo senso anche dall'unitariet\u00e0 del comando incarnata dallo stesso Napoleone; pur vittoriosa, la condotta dell'imperatore non fu tuttavia esente da critiche: vista la buona difesa organizzata da Saint-Cyr a Dresda, sarebbe stato forse meglio rinforzare la posizione del maresciallo con poche forze e dirottare invece il corpo centrale della Grande Armata a sud della citt\u00e0, fargli attraversare l'Elba tra Pirna e K\u00f6nigstein e andare cos\u00ec a tagliare la via di ritirata dell'intera Armata di Boemia. Invece, Napoleone non se la sent\u00ec di rischiare la perdita di Dresda, con i suoi magazzini pieni di preziosi rifornimenti, e dirott\u00f2 l'intera sua armata a difesa della citt\u00e0 lasciando al solo corpo di Vandamme il compito di minacciare le retrovie nemiche; con il senno di poi, fu un grave errore.\nNapoleone ebbe appena il tempo di festeggiare il successo di Dresda che fu raggiunto da altre pessime notizie. Il 26 agosto, mentre la Grande Armata affrontava i coalizzati a Dresda, l'Armata della Slesia di Bl\u00fccher aveva contrattaccato le forze francesi di Macdonald lanciate al suo inseguimento, infliggendo loro una pesante sconfitta nella battaglia del Katzbach. Informato della disfatta di Macdonald, Napoleone trattenne a Dresda il grosso delle sue forze, inviando all'inseguimento dei coalizzati in ritirata solo i corpo d'armata di Saint-Cyr e Marmont; il corpo di Vandamme doveva nel frattempo avanzare da Pirna a Telnitz, occupare i passi montani al confine boemo-sassone e intrappolare cos\u00ec parte dell'Armata di Boemia tra le sue forze e quelle di Saint-Cyr e Marmont in arrivo da nord. Per una serie di circostanze, dovute anche alla sfortuna, fu invece il corpo di Vandamme a ritrovarsi intrappolato in mezzo alle forze dell'Armata di Boemia: nel corso della battaglia di Kulm del 29-30 agosto i francesi subirono una nuova pesante sconfitta, perdendo met\u00e0 delle loro forze tra cui lo stesso Vandamme, preso prigioniero. Nel giro di pochi giorni gli effetti positivi della vittoria di Dresda si erano dissolti e Napoleone si ritrovava nella stessa difficile situazione di prima"}
{"id": "300627", "revid": "767487", "url": "https://it.wikipedia.org/wiki?curid=300627", "title": "Saint-Martin (Friburgo)", "text": "Saint-Martin (toponimo francese) \u00e8 un comune svizzero di 1\u00a0007 abitanti del Canton Friburgo, nel distretto della Veveyse.\nStoria.\nIl 1\u00ba gennaio 2004 Saint-Martin ha inglobato i comuni soppressi di Besencens e Fiaug\u00e8res.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Saint-Martin sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "300628", "revid": "1833487", "url": "https://it.wikipedia.org/wiki?curid=300628", "title": "Treporti", "text": "Geografia fisica.\nL'abitato sorge nella Laguna Veneta nordorientale, all'estremit\u00e0 nordoccidentale del litorale del Cavallino. Si estende sulle tre isole Treportine, ovvero, da sud a nord, l'isola di Portosecco, l'isola della Chiesa (dove si trova il cuore del paese) e Saccagnana, intervallate dai canali Pordelio, Portosecco e Saccagnana.\nStoria.\nIl toponimo ricorda che qui, in passato, confluivano le tre bocche di porto che servivano rispettivamente Lio Maggiore, Torcello e San Felice di Ammiana. Ebbe una storia assai turbolenta e fu pi\u00f9 volte oggetto di distruzioni: la saccheggiarono per primi gli Ungari (X secolo), quindi i Genovesi durante la guerra di Chioggia (XIV secolo), infine l'esercito della Lega di Cambrai (XVI secolo). A ci\u00f2 si aggiungevano anche difficolt\u00e0 naturali, causate dal mutevole ambiente della Laguna Veneta.\nTreporti risorse nel corso del Cinquecento a partire dal complesso rurale \"del Pr\u00e0\", presso la vicina Saccagnana, il quale si ingrand\u00ec poi verso occidente dove venne infine costruita l'attuale parrocchiale.\nMonumenti e luoghi d'interesse.\nSino alla costruzione della chiesa della Santissima Trinit\u00e0 il paese aveva una cappella dell'inizio del XVI secolo. \nL'edificio moderno sorge su un terreno donato dalla famiglia Savina Filomati e ci\u00f2 ha causato lo spostamento del centro locale dalla zona dal \"Pr\u00e0\" di Saccagnana alla piazza recente.\nLa chiesa della Santissima Trinit\u00e0, consacrata nel 1684, \u00e8 il risultato del rifacimento iniziato nel 1913 e concluso negli anni sessanta. Il transetto nord ingloba la facciata della chiesa secentesca ed \u00e8 rimasto intatto il vecchio campanile, accanto alla nuova torre del 1932.\nAll'interno, sull'altare maggiore, la pala della \"Santissima Trinit\u00e0\", opera di anonimo del XIX secolo. Ai lati, l\"'Ultima Cena\" e la \"Santa Convocazione\" di Francesco Enzo. Sull'altare di San Rocco si trova la statua di Santa Filomena. Sull'altare della Madonna \u00e8 presente una statua lignea della \"Vergine con Bambino\" di Valentino Besarel."}
{"id": "300630", "revid": "1272592", "url": "https://it.wikipedia.org/wiki?curid=300630", "title": "Sorgue", "text": "La Sorgue \u00e8 un fiume del Vaucluse (Francia), subaffluente di sinistra del Rodano (tramite il fiume Ouv\u00e8ze al quale, in ogni modo, conferisce la prevalenza delle portate di magra e di piena).\nLa sorgente.\nLa sua sorgente, la famosa Fontaine de Vaucluse, nell'omonima localit\u00e0, \u00e8 la maggiore sorgente della Francia, avendo una portata di magra di 20\u00a0m\u00b3/s, ma potendo arrivare, in piena, all'impressionante cifra di 123\u00a0m\u00b3/s (misurata ufficialmente), ove non, con misurazione tuttavia non ufficiale, a 240\u00a0m\u00b3/s: in ogni caso, si tratta dei maggiori valori misurati o stimati per una sorgente, tanto che la Fontaine de Vaucluse dovrebbe essere la quinta al mondo.\nLa sorgente trae origine da un pozzo a sifone profondo quasi 400\u00a0m (esplorato con un batiscafo solo a met\u00e0 degli anni ottanta del XX secolo) a sezione quasi perfettamente cilindrica che \u00e8 collegato al retrostante altopiano carsico del Sisteron, e anche al vasto massiccio del Mont Ventoux: in tal modo il bacino imbrifero (endoreico) \u00e8 di oltre 4.000\u00a0km\u00b2, il che spiega l'abbondanza delle portate.\nIl corso.\nIl fiume \u00e8 lungo appena una trentina di chilometri, ma, specie durante la piena, quando sovente esonda nelle campagne di L'Isle-sur-la-Sorgue, diviene uno dei maggiori tributari del Rodano. La sua sorgente ispir\u00f2 a Francesco Petrarca (che soggiorn\u00f2 nei pressi) i celebri versi \"Chiare, fresche et dolci acque\".\nIn condizioni di piena, la sorgente ha la caratteristica di esondare con impressionante violenza e velocit\u00e0, dalla sommit\u00e0 del cilindro (con diametro di una decina di metri), all'interno di una caverna (sulle cui pareti sono stati collocati una serie di idrometri per la misurazione del livello dell'acqua, che pu\u00f2 raggiungere anche una quota di 5 o 6 metri superiore a quella dell'orlo del coronamento del cilindro), mentre in magra l'acqua fuoriesce direttamente dalle fessure della roccia, lungo l'alveo del fiume per una lunghezza di un centinaio di metri, a quote inferiori di alcune decine di metri rispetto allo sbocco della caverna. L'acqua sorgiva \u00e8 purissima ed \u00e8 considerata, in magra, addirittura potabile.\nDal punto di vista geologico, la sorgente ha dato il nome ad una categoria di sorgenti carsiche: le risorgive o sorgenti valchiusane, alle quali appartengono, ad esempio, le grotte di Oliero, sul Brenta o le due sorgenti del Livenza: Il Gorgazzo e La Santissima.\nDal punto di vista naturalistico il sito \u00e8 del massimo interesse, sia geologico, sia botanico (il letto del fiume \u00e8 cosparso di numerose piante acquatiche), sia estetico ed emotivo (lo spettacolo dell'esondazione della sorgente in piena \u00e8 assolutamente unico al mondo e impressionante), sia per i ricordi legati alla figura del poeta italiano.\nI comuni attraversati sono: Fontaine-de-Vaucluse, Saumane-de-Vaucluse, Lagnes, L'Isle-sur-la-Sorgue, Le Thor, Velleron, Ch\u00e2teauneuf-de-Gadagne, Jonquerettes, Saint-Saturnin-l\u00e8s-Avignon, Pernes-les-Fontaines, Althen-des-Paluds, Entraigues-sur-la-Sorgue, Sorgues e B\u00e9darrides."}
{"id": "300635", "revid": "223320", "url": "https://it.wikipedia.org/wiki?curid=300635", "title": "Carlo Broschi", "text": ""}
{"id": "300640", "revid": "1543377", "url": "https://it.wikipedia.org/wiki?curid=300640", "title": "Revisore etico", "text": "Il Revisore Etico \u00e8 il revisore contabile che (dopo aver acquisito le necessarie conoscenze ed esperienze) \u00e8 in grado di predisporre o asseverare i bilanci sociali, i bilanci di missione, i bilanci di sostenibilit\u00e0 e in genere ogni forma di rendicontazione etica di enti pubblici e privati.\nIl Revisore Etico \u00e8 in grado di esprimere un parere professionale sulla coerenza di tali comunicazioni con la realt\u00e0 dell'ente e di contribuire al miglioramento della relazione dell'ente con i suoi portatori di interesse.\nIl Revisore Etico pu\u00f2 svolgere la sua attivit\u00e0 anche a favore di istituzioni di finanza etica. \nIl Revisore Etico svolge la sua attivit\u00e0 come singolo oppure congiuntamente con altri revisori etici e si pone in dialogo collaborativo con tutti gli altri professionisti e dirigenti dell'ente.\nPer saperne di pi\u00f9, vai sul sito Revisori Etici."}
{"id": "300641", "revid": "6923", "url": "https://it.wikipedia.org/wiki?curid=300641", "title": "Who's Next", "text": "Who's Next \u00e8 il quinto album in studio del gruppo musicale rock britannico The Who, pubblicato nel 1971. La rivista \"Rolling Stone\" lo ha inserito al 28\u00ba posto della sua lista dei 500 migliori album di tutti i tempi. Viene considerato un pilastro della musica rock del XX secolo.\nIl disco.\nDopo la pubblicazione del precedente album, \"Tommy,\" nel 1969, Pete Townshend concep\u00ec un'altra opera rock intitolata \"Lifehouse\", che avrebbe dovuto fondere rock e teatro ma il progetto non si concretizz\u00f2 e il chitarrista decise di salvarne comunque le tracce da pubblicare nel nuovo album del gruppo, \"Who's Next\". Il gruppo \u00e8 in uno stato di grazia come si evince da composizioni come l'iniziale \"Baba O'Riley\" con un'introduzione di sintetizzatore e dedicata al guru Meher Baba e al compositore Terry Riley e \"Bargain\"; gli altri brani di punta dell'album sono la ballata \"Behind Blue Eyes\" e \"Won't Get Fooled Again\". \"My Wife\" \u00e8 stata scritta dal bassista John Entwistle ed \u00e8 anche l'unico brano dell'album che non porta la firma di Pete Townshend. \"Going Mobile\" (mai suonata dal vivo) \u00e8 un pezzo acustico cantato da Townshend che racconta una storia d'amore con allegria e spensieratezza. Nel disco suona anche il pianista Nicky Hopkins in \"The Song Is Over\" e \"Getting In Tune\". Eccetto \"Baba O' Riley\" e \"Won't Get Fooled Again\" (la prima e l'ultima canzone dell'album), tutte le tracce sono canzoni d'amore.\nAntefatto.\nIl gruppo tenne una conferenza stampa il 13 gennaio 1971, spiegando che gli Who avrebbero fatto una serie di concerti presso lo Young Vic Theatre, dove avrebbero sviluppato gli elementi di un programmato film-concerto con il pubblico in sala. Dopo che Keith Moon ebbe completato le riprese del film \"200 Motels\" di Frank Zappa, il gruppo si esib\u00ec nel primo dei concerti allo Young Vic il 15 febbraio. Lo show incluse un nuovo sistema quadrifonico che cost\u00f2 30,000 sterline; il pubblico venne principalmente invitato da varie organizzazioni come ostelli della giovent\u00f9, con soli pochi biglietti destinati al pubblico normale.\nDopo i concerti iniziali, la band vol\u00f2 a New York ai Record Plant Studios su suggerimento di Kit Lambert. Il gruppo venne raggiunto in studio da Al Kooper (organo), Ken Ascher (piano) e Leslie West (chitarra). Townshend utilizz\u00f2 una chitarra modello Gretsch del 1957, datagli da Joe Walsh, durante le sessioni; con il tempo divenne la sua chitarra principale per le registrazioni in studio. La partecipazione alle sessioni di Lambert fu minima, e il manager si rivel\u00f2 incapace come tecnico e produttore non riuscendo a mixare correttamente le tracce. All'epoca aveva iniziato a prendere droghe pesanti, mentre Townshend eccedeva nel bere brandy quotidianamente. La situazione venne salvata dal tecnico del suono Glyn Johns, che decise di spostare le sedute agli Olympic Sound Studios.\nIl gruppo diede un'ulteriore serie di concerti allo Young Vic il 25 e 26 aprile, che furono registrati dal Rolling Stones Mobile Studio da Andy Johns, ma Townshend si era ormai disilluso del progetto \"Lifehouse\" e i successivi show in programma furono annullati. Il progetto si era rivelato impraticabile a vari livelli, e caus\u00f2 parecchio stress alla band e il deterioramento dei rapporti tra Townshend e Lambert. Anni dopo, nelle note interne della versione rimasterizzata dell'album in CD, Townshend scrisse che il fallimento del progetto lo aveva portato sull'orlo di un forte esaurimento nervoso. Gli spettatori allo Young Vic non erano interessati a interagire con la band sul palco per creare nuovo materiale, ma volevano semplicemente sentire gli Who che suonavano \"My Generation\" e vederli sfasciare gli strumenti. All'epoca, Roger Daltrey disse che gli Who \"non furono mai cos\u00ec vicini allo scioglimento\".\nSebbene il concetto di \"Lifehouse\" venne abbandonato, alcuni elementi del progetto rimasero nell'album finale, inclusi l'uso di sintetizzatori e computer. Uno dei concetti iniziali di \"Lifehouse\" prevedeva l'alimentazione dei dati personali dei membri del pubblico nel controller di un sintetizzatore per creare un \"accordo universale\" che avrebbe concluso il film proposto. L'abbandono di \"Lifehouse\" diede al gruppo maggiore libert\u00e0, senza bisogno di mettere in sequenza i brani per realizzare un concept album (come fatto per \"Tommy\"). Ci\u00f2 permise alla band di concentrarsi sui singoli brani, rifinendoli per bene e uniformando la sonorit\u00e0.\nRegistrazione e produzione.\nLa prima sessione di registrazione per quello che sarebbe diventato \"Who's Next\" ebbe luogo a casa di Mick Jagger, a Stargroves, all'inizio dell'aprile 1971, utilizzando lo studio Rolling Stones Mobile. La traccia base di \"Won't Get Fooled Again\" fu incisa qui prima che la band decidesse di spostare le registrazioni presso gli Olympic dietro suggerimento di Johns; la prima seduta si svolse il 9 aprile, con il tentativo di buttare gi\u00f9 la traccia base di \"Bargain\". La maggior parte delle sessioni ebbero luogo a maggio, quando il gruppo incise \"Time is Passing\", \"Pure and Easy\", \"Love Ain't for Keeping\" (che ricevette un nuovo arrangiamento acustico), \"Behind Blue Eyes\", \"The Song Is Over\", \"Let's See Action\" e \"Baba O'Riley\". Nicky Hopkins si occup\u00f2 delle parti di pianoforte, mentre Dave Arbus fu invitato da Moon a suonare il violino in \"Baba O'Riley\". \"My Wife\" di John Entwistle venne aggiunta all'album molto tardi a sessioni avanzate, essendo stata composta in origine per il suo album solista.\nIn contrasto alle sessioni svoltesi a Record Plant e Young Vic, le registrazioni con Johns andarono bene e il tecnico si concentr\u00f2 principalmente sull'ottenimento di un buon suono, dove invece Lambert era sempre concentrato sull'immagine della band. Townshend ricord\u00f2: \u00abCi stavamo solo sbalordendo dei suoni che Glyn stava producendo\u00bb. Townshend impieg\u00f2 alcuni dei primi modelli di sintetizzatore e modific\u00f2 il suono in vari modi: utilizz\u00f2 un effetto drone su varie canzoni, principalmente in \"Baba O'Riley\" e \"Won't Get Fooled Again\", ma anche in \"Bargain\", \"Going Mobile\" e \"The Song Is Over\". Il sintetizzatore fu usato come parte integrante del suono, e non solo come effetto sonoro come nel caso di molti altri artisti dell'epoca. Lo stile alla batteria di Moon \u00e8 molto differente rispetto ai primi album degli Who, essendo pi\u00f9 formale e meno incentrato su lunghi assoli, in parte grazie al supporto del sintetizzatore, ma anche grazie alle tecniche di produzione senza fronzoli di Johns, che ha insistito su una buona performance di registrazione che utilizzava la sfarzosit\u00e0 solo quando era veramente necessario. Johns fu determinante nel convincere gli Who che dovessero semplicemente far uscire un disco singolo, ritenendo eccellenti le canzoni registrate. Il gruppo gli diede libert\u00e0 totale nell'assemblare un album dal materiale registrato, mettendo le tracce che preferiva e nell'ordine desiderato. Nonostante iol contributo chiave di Johns, egli ricevette solo un accredito come produttore associato nelle note del disco.\nL'album si apre con la celebre \"Baba O'Riley\", che include piano e sintetizzatore processato da Townshend. Il titolo della canzone \u00e8 un omaggio al guru di Townshend, Meher Baba, e al compositore minimalista Terry Riley. La traccia d'organo proviene da un nastro demo pi\u00f9 lungo di Townshend, porzioni del quale saranno inserite in seguito nell'album tributo a Baba \"I Am\", tratte dal materiale scartato da \"Who's Next\". La prima strofa della canzone successiva, \"Bargain\", \"\u00abI'd gladly lose me to find you\u00bb\", proviene da una frase utilizzata da Baba. Entwistle scrisse \"My Wife\" dopo un litigio con la moglie ed esager\u00f2 il conflitto nel testo del brano. \"Pure and Easy\", una traccia fondamentale dell'abortito progetto \"Lifehouse\", non rientr\u00f2 nella selezione finale, ma la frase d'apertura del testo fu inclusa come coda a \"The Song is Over\".\n\"Behind Blue Eyes\" include un'armonia in tre parti cantata da Daltrey, Townshend ed Entwistle e venne scritta per l'antagonista principale in \"Lifehouse\", Brick. Moon, stranamente, non suona nella prima met\u00e0 della traccia, fatto che venne in seguito descritto dal biografo degli Who Dave Marsh come \"il periodo di tempo pi\u00f9 lungo di assenza di Keith Moon in tutta la sua vita\". La traccia di chiusura, \"Won't Get Fooled Again\", era un atto di critica verso le rivoluzioni, di qualsiasi tipo. Townshend spieg\u00f2: \u00abUna rivoluzione \u00e8 una rivoluzione solo a lungo termine, e un sacco di persone si fanno male nel frattempo\u00bb.\nCopertina.\nLa copertina \u00e8 una foto del gruppo scattata a Easington Colliery, ritratto apparentemente appena dopo aver finito di urinare su un monolite di cemento. Secondo il fotografo Ethan Russell, la maggior parte degli Who non fu in grado di urinare davvero, e quindi venne gettata dell'acqua sui lati della costruzione per simularne l'effetto. Il monolite presente in copertina viene spesso visto come un ironico riferimento al celebre monolite del film \"\" di Stanley Kubrick, che era uscito nei cinema solo tre anni prima e per il quale la band avrebbe dovuto comporre alcune delle musiche. Nel 2003, il canale televisivo americano VH1 ha nominato la copertina di \"Who's Next\" come una delle migliori di sempre.\nEsiste una versione scartata della copertina dell'album, che avrebbe dovuto raffigurare delle donne nude obese, ma l'idea venne accantonata quasi subito. Altra copertina alternativa a cui si era pensato, era una foto del batterista Keith Moon vestito in lingerie nera, con una frusta in mano e una parrucca da donna in testa.\nPubblicazione e promozione.\nIl singolo principale estratto dall'album, \"Won't Get Fooled Again\" (accorciato a tre minuti e mezzo di durata), fu pubblicato il 25 giugno 1971 in Gran Bretagna e a luglio negli Stati Uniti, prima dell'uscita dell'album. Il 45 giri raggiunse le posizioni 9 e 15 nelle rispettive classifiche. L'album venne pubblicato in agosto negli Stati Uniti e il 27 agosto in Gran Bretagna. Divenne l'unico disco degli Who a raggiungere la vetta della classifica nel Regno Unito.\nGli Who iniziarono un tour negli Stati Uniti proprio prima che l'album venisse l\u00ec pubblicato. La scaletta nei concerti venne rinnovata, e mentre includeva ancora qualche brano tratto da \"Tommy\", erano numerose le novit\u00e0 con l'inserimento di tracce del nuovo album quali \"My Wife\", \"Baba O'Riley\" e \"Won't Get Fooled Again\" che divennero brani molto popolari. Le ultime due vedevano la band suonare con l'accompagnamento di una traccia base pre-registrata contenente le parti di sintetizzatore. Il tour si trasfer\u00ec nel Regno Unito in settembre, includendo uno show al The Oval, Kennington, di fronte a 35,000 spettatori, e il concerto d'apertura del Rainbow Theatre a Finsbury Park, prima di tornare negli Stati Uniti, terminando il 15 dicembre a Seattle. Il gruppo si prese quindi una pausa di otto mesi, il pi\u00f9 lungo \"break\" della loro carriera fino a quel punto.\nSvariate altre canzoni registrate durante le sessioni di \"Who's Next\", ma non incluse nella versione finale del disco, furono successivamente pubblicate su singoli o compilation varie. \"Let's See Action\" usc\u00ec come singolo nel 1971, seguita da \"Join Together\" nel giugno 1972 e da \"Relay\" in novembre. \"Pure and Easy\", \"Put the Money Down\" e \"Too Much of Anything\" furono pubblicate nell'album \"Odds &amp; Sods\", mentre \"Time is Passing\" venne inserita nella ristampa del 1998 in formato CD dello stesso disco. Una cover di \"Baby Don't You Do It\" venne registrata durante le sessioni di \"Who's Next\", e la versione pi\u00f9 lunga disponibile al momento \u00e8 stata inclusa nell'edizione deluxe dell'album.\nL'album \u00e8 stato ristampato numerose volte in vari formati ricorrendo a nastri di diversa provenienza. I nastri master originali degli Olympic si crede siano andati perduti, da quando la Virgin Records gett\u00f2 via molti vecchi nastri quando acquis\u00ec lo studio negli anni ottanta.\nRecensioni.\nBilly Walker diede una valutazione positiva dell'album su \"Sounds\", sottolineando che \u00ab\"Dopo la genialit\u00e0 di Tommy si doveva pensare a qualcosa di speciale e la scelta di creare un'opera completamente nuova piuttosto che un'estensione della loro opera rock la dice lunga sul loro coraggio ed inventiva\u00bb,\" elogiando soprattutto le canzoni \"Baba O'Riley\", \"My Wife\" e \"The Song Is Over\". Robert Christgau, scrivendo su \"The Village Voice\", lo defin\u00ec \u00ab\"Il miglior album hard rock da anni\"\u00bb.\nTracce.\nTutte le tracce sono state composte da Pete Townshend, eccetto dove indicato.\nDeluxe Edition (2003).\nIl primo disco contiene le nove tracce dell'album originale pi\u00f9 sei \"outtake\", ovvero tracce registrate e poi cancellate dall'album (infatti furono registrate al Record Plant di New York nel 1971, ma poi abbandonate: cinque di esse furono registrate nuovamente in Inghilterra nell'anno successivo).\nLe tracce del secondo disco sono state registrate dal vivo al Young Vic Theathre di Londra il 26 aprile 1971. Tutte non erano state ancora pubblicate tranne \"Water\" e \"Naked Eye\". Le canzoni suonate ma non incluse nell'album sono \"Pinball Wizard\", \"Bony Moronie\", \"See Me Feel Me/Listening to You\" e \"Baby Don't You Do It\".\nCover.\nDella canzone \"Behind Blue Eyes\" \u00e8 stata realizzata una cover da parte dei Limp Bizkit, inserita nella colonna sonora del film \"Gothika\" del 2003."}
{"id": "300646", "revid": "37401", "url": "https://it.wikipedia.org/wiki?curid=300646", "title": "Ur", "text": "Ur (lingua sumera: \"Urim\", Scrittura cuneiforme: \ud808\udec0\ud808\udc15\ud808\udda0 o \ud808\udec0\ud808\udc0a\ud808\udda0 ; arabo: \u0623\u0648\u0631) fu un'antica citt\u00e0 della bassa Mesopotamia, situata vicino all'originale foce del Tigri e dell'Eufrate, sul golfo Persico.\nA causa dell'accumulo di detriti, oggi le sue rovine si trovano nell'entroterra, nell'odierno Iraq, 15 chilometri a occidente dell'attuale corso dell'Eufrate vicino alla citt\u00e0 di Nasiriyah (Governatorato di Dhi Qar), a sud di Baghdad. Oggi \u00e8 chiamata Tell el-Mukayyar. Da un punto di vista archeologico gli scavi condotti a Ur hanno offerto centinaia di documenti scritti.\nMonumenti principali.\nLa maggiore fonte di reperti, nonch\u00e9 l'area di scavo pi\u00f9 estesa, consiste nel cimitero di Ur. Le tombe riesumate superano le 1850 unit\u00e0, fra le quali 16 si sono distinte per la ricchezza di corredi funerari, principalmente vasellame, oltre ad armi, monili in metalli preziosi e addirittura strumenti musicali decorati con pietre preziose.\nNel sito archeologico di Ur spiccano le rovine di una imponente ziqqurat (alta 21 metri) ed ancora in gran parte intatto un tempio dedicato a Nanna, la divinit\u00e0 della luna nella mitologia sumera. La Ziqqurat fu costruita in mattoni, i quali nella parte bassa sono tenuti uniti con il bitume, invece nella parte superiore venne utilizzata a tale scopo la malta per aumentare la leggerezza della struttura. Ur, nel suo momento di massimo splendore, poteva raggiungere una popolazione di oltre 30.000 abitanti. Secondo un'altra stima, Ur fu la pi\u00f9 grande citt\u00e0 del mondo dal 2030 a.C. al 1980 a.C. con una popolazione di circa 65.000 abitanti.\nStoria.\nUr fu uno dei primi insediamenti abitati della bassa Mesopotamia i cui reperti pi\u00f9 antichi sono databili antecedentemente al 4000 a.C. Ur crebbe e da centro agricolo e pastorale si trasform\u00f2 divenendo una vera e propria citt\u00e0 con uno sviluppo delle attivit\u00e0 artigianali e commerciali. Attorno al 2600 a.C., il clima della Bassa Mesopotamia mut\u00f2 gradualmente da relativamente umido a secco, causando lo spostamento degli abitanti dalla citt\u00e0 alle piccole comunit\u00e0 di villaggi di agricoltori dove risultava pi\u00f9 facile far fronte ai periodi di forte siccit\u00e0. Nella seconda met\u00e0 del terzo millennio a.C. si ebbe dunque una contrazione della citt\u00e0, la quale rimase tuttavia fiorente durante tutta l'Antica Dinastia sumerica III e divenne parallelamente il principale centro di culto della dea Inanna.\nDiluvio sumerico.\nDopo la fase di Ubaid si riscontra uno strato di fango alluvionale, che l'archeologo Woolley interpret\u00f2 come la prova di una grande alluvione, anche conosciuta come diluvio sumerico, che confermerebbe quanto narrato dettagliatamente nella Torah e nella Bibbia, poi una fase in cui la citt\u00e0 fu sotto l'egemonia di Uruk, e infine la fase di Gemdet-Nasr nella quale furono elevati alcuni edifici, come una ziqqurat e delle tombe.\nLa posizione di Ur era molto favorevole in quanto nell'antichit\u00e0 il fiume Eufrate scorreva nei pressi delle mura della citt\u00e0; grazie al controllo di questa importante via di comunicazione, che collegava la regione al mare, Ur raggiunse un notevole sviluppo commerciale. \u00c8 noto che la citt\u00e0 commerciava via mare e via terra con l'Arabia.\nIn questo periodo vennero costruite molte belle tombe, compresa quella della regina Puabi. In questi sacrari sono stati ritrovati alcuni manufatti che accennano ai nomi dei re Meskalamdug, Akalamdug e Abargi. Dopo la fase di Gemdet-Nasr, i re di Ur divennero infatti gli effettivi governanti di Sumer, durante la Prima dinastia di Ur (2550-2340 a.C.) stabilita dal re Mesannepada (o Mesanepada, Mes-Anni-Padda), il cui nome appare sulla lista dei re, oltre ad essere menzionato come figlio di Meskalamdug su un manufatto ritrovato.\nDurante questa dinastia, forse proprio a opera di Mesennepada, fu costruita una ziqqurat che verr\u00e0 poi incorporata in quella della terza dinastia.\nNella fase conclusiva della Prima dinastia, Ur perse importanza e prestigio a favore di Lagash e infine la Prima dinastia si concluse con l'attacco degli Accadi guidati dal re Sargon, intorno al 2340 a.C.\nII e III Dinastia.\nDella Seconda dinastia che segu\u00ec si conosce assai poco, in quanto la citt\u00e0 era in piena decadenza.\nLa terza dinastia fu stabilita quando il re Ur-Nammu (o Urnammu) sal\u00ec al potere, regnando dal 2112 al 2094 a.C. Durante il suo regno furono costruiti mura, templi, inclusa la nuova ziggurat basata sulle fondazioni di quella della Prima dinastia, e fu migliorata l'agricoltura attraverso l'uso di impianti di irrigazione. Il suo codice di leggi (un frammento \u00e8 stato identificato a Istanbul nel 1952) \u00e8 il pi\u00f9 vecchio documento conosciuto, anteriore anche al codice di Hammurabi. Lui e il suo successore, il figlio Shulgi, furono entrambi deificati durante i loro regni e, dopo la morte, Ur-Nammu continu\u00f2 a sopravvivere come figura leggendaria: una delle opere della letteratura sumerica giunte fino a noi ci descrive la morte di Ur-Nammu e il suo viaggio negli inferi (\"Viaggio di Urnammu agli inferi\").\nLa terza dinastia cadde nel 2004 a.C. (secondo il computo della cronologia media, 1940 a.C. secondo quella breve) quando gli Elamiti catturarono il re Ibbi-Sin e distrussero la citt\u00e0; il Lamento per Ur commemora questo evento. Successivamente la citt\u00e0 venne catturata dai Babilonesi.\nSotto i re di Isin e di Larsa (2000-1800 a.C.) la citt\u00e0 fu restaurata. Di questo periodo i resti pi\u00f9 significativi sono le case private, che ci danno un ritratto fedele della vita della citt\u00e0 fra il III e il II millennio a.C. Le case avevano l'aspetto di odierne ville, per lo pi\u00f9 con due piani per un totale di 13 o 14 stanze. Il piano inferiore era costituito solidamente da mattoni cotti, quello superiore di quadroni di argilla; le pareti erano lisce, intonacate e imbiancate. L'entrata era succeduta da un piccolo atrio dove erano situate vasche per lavarsi mani e piedi. Da l\u00ec si entrava nell'ampio e luminoso cortile interno pavimentato con bellissime lastre. Intorno al cortile erano distribuite la sala da ricevimento, la cucina, le stanze d'abitazione e della servit\u00f9, la cappella di culto. Una scalinata portava al piano superiore dove erano situate le stanze da letto e i bagni. Tra le mura delle case sono venuti alla luce tutti gli arredamenti e la dotazione di ciascuna residenza patrizia sumera: frammenti di pentole, vasi, anfore e tavolette d'argilla piene di iscrizioni.\nLa penultima fase di costruzione avvenne sotto re cassiti, attorno al 1400 a.C. Di questo periodo si ricorda Kurigalzu II che ricostru\u00ec il grande cortile del santuario di Nannar e il santuario di Ninga.\nRicostruzione di Nabucodonosor II.\nNel VI secolo a.C. ad Ur ci fu l'ultima ricostruzione edilizia sotto il re Nabucodonosor II di Babilonia. L'ultimo re babilonese, Nabonido, restaur\u00f2 la ziggurat di Nanna.\nAttorno al 550 a.C., con la caduta dell'impero babilonese ad opera dei Persiani, la citt\u00e0 inizi\u00f2 il suo declino ed essa non venne pi\u00f9 abitata dal 500 a.C., probabilmente a causa della sempre maggiore siccit\u00e0, del cambiamento del corso del fiume Eufrate e dell'interramento del Golfo Persico.\nUr biblica.\nUr \u00e8 considerata da molti come la citt\u00e0 di Ur Kasdim che viene nominata pi\u00f9 volte nel \"libro della Genesi\" come il luogo di nascita del patriarca Abramo.\nUr \u00e8 nominata quattro volte nell\"'Antico Testamento\", con la distinzione \"di Kasdim/Kasdin\" - reso tradizionalmente in italiano come \"Ur dei Caldei\" riferendosi alla popolazione dei Caldei che si erano stanziati l\u00ec vicino gi\u00e0 intorno al 900 a.C. Nella \"Genesi\", il nome appare in , in e in . Nel \"Neemia\" il singolo passaggio che accenna ad Ur \u00e8 una parafrasi della \"Genesi\".\nNel \"libro dei Giubilei\" si afferma che Ur \u00e8 stata fondata nel 1687 \"Anno Mundi\" da Ur figlio di Kesed, probabile discendente di Arphaxad, inoltre si afferma che durante quello stesso anno iniziarono le guerre sulla Terra. \nArcheologia.\nNella prima met\u00e0 del XVIII secolo, il luogo fu visitato da Pietro Della Valle, che registr\u00f2 la presenza di mattoni antichi timbrati con simboli sconosciuti, cementati insieme a bitume, cos\u00ec come parti di marmo nero incise.\nIl primo scavo fu eseguito dal console britannico J.E. Taylor, che riport\u00f2 alla luce una parte della ziggurat. Furono ritrovati cilindri di terracotta recanti iscrizioni in caratteri cuneiformi ai quattro angoli sulla sommit\u00e0 della ziggurat. Le iscrizioni appartenevano a Nabonido, l'ultimo re di Babilonia (539 a.C.), le quali si concludevano con una preghiera per il suo figlio Belshar-uzur (Bel-\u015darra-Uzur), il Baldassarre del libro di Daniele. Furono trovate tracce di una antecedente restaurazione ad opera di Ishme-Dagan di Isin, di Gimil-Sin di Ur e di Kuri-galzu, un re cassito di Babilonia del XIV secolo a.C. Taylor fece ulteriori scavi e in tutta la citt\u00e0 trov\u00f2 abbondanti resti di sepolture di epoca posteriore. Apparentemente, negli ultimi tempi Ur si era trasformata in un luogo di sepoltura, e quindi la citt\u00e0, anche dopo il suo abbandono, continu\u00f2 ad essere usata come necropoli.\nLa prima campagna di scavi vera e propria ebbe luogo nel 1919 e fu diretta da H. R. Hall; in seguito, dal 1922, una missione comune del British Museum e dell'universit\u00e0 di Pennsylvania, diretta da L. Woolley, vi scav\u00f2 per dodici anni consecutivi. Furono scoperte un totale di circa 1.850 sepolture, comprese sedici che furono descritte come \u201ctombe reali\u201d in quanto non solo contenevano un gran numero di importanti manufatti, ma anche a causa del diverso rituale di sepoltura nel quale intervenivano sacrifici umani. Infatti, per scortare il re o la regina nell'aldil\u00e0, erano immolati, pi\u00f9 o meno volontariamente, cortigiani, domestici, guardie e musicisti di corte. La maggior parte delle tombe reali erano datate al 2600 a.C. circa. I ritrovamenti includevano anche la tomba intatta della regina Puabi. Ben diciassette vittime umane, tra cui dieci dame della corte con addosso bellissimi ornamenti d'oro, di lapislazzuli e di corniola furono sepolte insieme a lei. Anche in molte altre tombe sono state scoperte vittime umane e stupendi manufatti, come lo \"Stendardo di Ur\".\nVicino allo ziggurat di Nanna furono inoltre scoperti il tempio di E-nun-mah e le costruzioni di E-dub-lal-mah (eretto per un re), E-gi-par (residenza del sommo sacerdote) e E-hur-sag (una costruzione tempiale). Fuori dalla zona dei templi, furono ritrovate molte case usate nella vita di tutti. Gli scavi, inoltre, si spinsero sotto lo strato reale delle tombe portando alla luce uno strato spesso 3,5 metri di argilla alluvionale e altri strati pi\u00f9 antichi come quelli del periodo di Ubaid, nella quale si formarono i primi insediamenti nella Mesopotamia del sud. Woolley successivamente scrisse molti articoli e libri sulle sue scoperte.\nLa maggior parte dei tesori dissotterrati ad Ur si trovano ora al British Museum e all'University of Pennsylvania Museum of Archaeology and Anthropology.\nDi Ur \u00e8 il pi\u00f9 antico reperto completo di un gioco da tavolo che sia mai stato scoperto ossia il gioco reale di Ur.\nAccesso ai turisti.\nNon c'\u00e8 un villaggio moderno nelle vicinanze di Ur, e a causa di ci\u00f2 non ha mai ricevuto molti visitatori, anche se il sito \u00e8 stato reso accessibile. Durante il regime di Saddam Hussein fu costruita una base militare adiacente al sito, il quale divenne inaccessibile per qualsiasi viaggiatore. All'inizio degli anni novanta fu consentito a una manciata di viaggiatori di fare un giro del luogo, scortati dai soldati, ma non fu loro permesso arrampicarsi sulla ziggurat a causa della possibilit\u00e0 di osservare la vicina base militare. Subito dopo questo episodio, l'invasione irachena del Kuwait rese impossibile ulteriori visite e vi fu grande preoccupazione per la prossimit\u00e0 della base militare al sito archeologico. Preoccupazioni che si sono ridestate quando l'Iraq \u00e8 stato invaso nel 2003 dalle forze di coalizione guidate dagli Stati Uniti per abbattere il regime di Saddam Hussein.\nLa ziggurat di Ur.\nLa prima ziggurat di Ur fu costruita nel 2550 a.C. durante la prima dinastia, poi fu distrutta dagli Accadi. Il re Ur-Nammu della terza dinastia pi\u00f9 o meno nel 2100 a.C. fece costruire una nuova ziggurat sulle fondazioni di quella precedente. La ziggurat era in onore del dio della luna Nanna (o Nannar) e alla sua paredra Ningal. Intorno ad essa si trovava un recinto sacro in cui c'erano un piccolo tempio-tesoriera, un palazzo e la casa della sacerdotessa.\nLa base della ziggurat misura 62,5 x 43\u00a0metri e l'altezza quasi 21\u00a0metri. Come le altre ziggurat, \u00e8 una piramide a gradoni. L'altezza dei piani diminuisce progressivamente: il pi\u00f9 in basso \u00e8 di 12\u00a0metri, il mediano di 5, il pi\u00f9 in alto di 3.\nLe pareti, invece di alzarsi verticalmente, si inclinano molto verso l'interno, suggerendo l'idea del moto ascensionale. Per creare un armonioso legame tra i piani tre scalinate, ognuna di 100 gradini convergono sotto una torre di guardia a forma di cupola. Le scalinate laterali erano riservate ai civili, mentre la scala centrale poteva essere percorsa solo dai sacerdoti. Le pareti sono leggermente curvate per evitare l'effetto ottico che esse si pieghino verso l'interno. Il tempio di Nanna si trovava in cima. Il materiale con cui \u00e8 stata costruita \u00e8 il mattone."}
{"id": "300648", "revid": "633110", "url": "https://it.wikipedia.org/wiki?curid=300648", "title": "Lee-Enfield", "text": "Il Lee-Enfield \u00e8 stato il fucile bolt-action d'ordinanza dell'Impero Britannico e del Commonwealth dalla sua adozione nel 1895 fino al suo definitivo ritiro dal servizio attivo nel 1957.\nNato come riprogettazione del Lee-Metford (adottato dall'esercito britannico nel 1888), il Lee-Enfield presto soppiant\u00f2 i gi\u00e0 presenti Martini-Henry, Martini-Enfield e Lee-Metford. L'arma presentava un caricatore da 10 colpi ricaricabile dall'alto tramite stripper clip (a partire dal Mk. I*, prima solo a colpi singoli) con munizioni .303 British. Il Lee-Enfield fu il fucile d'ordinanza di tutte le nazioni del Commonwealth britannico (tra cui Australia, Nuova Zelanda, Sudafrica, Canada e India).\nSebbene rimpiazzato ufficialmente nel 1957 dal pi\u00f9 moderno L1A1 SLR, rimase in servizio fino alla met\u00e0 degli anni '60 (la variante di precisione 7,62\u00a0mm L42 addirittura fino agli anni '90).\nCome fucile di servizio \u00e8 ancora in attivit\u00e0 in alcune nazioni che facevano parte del Commonwealth, in particolare la polizia del Bangladesh, cosa che rende il Lee-Enfield il secondo fucile al mondo come durata di servizio attivo dopo il Mosin-Nagant russo. La riserva artica delle Forze Armate Canadesi ha utilizzato gli SMLE N\u00b04 fino al 2015, quando si \u00e8 deciso di rimpiazzarli con armi pi\u00f9 moderne. Si stima che la produzione totale di fucili Lee-Enfield superi le 17 milioni di unit\u00e0.\nIl Lee-Enfield prende il suo nome dalla combinazione del cognome del suo progettista, James Paris Lee, e dalla citt\u00e0 dello stabilimento in cui la progettazione ebbe luogo, la \"Royal Small Arms Factory\" di Enfield. In Australia e Nuova Zelanda l'arma viene chiamata con i nomignoli \"three-oh-three\" e \"three-naught-three\" in riferimento al calibro.\nProgettazione e storia.\nIl Lee-Enfield deriva dal precedente Lee-Metford, meccanicamente simile ma a polvere nera, su cui venne installato il sistema di chiusura progettato da James Paris Lee e una rigatura introdotta da William Ellis Metford. A differenza ad esempio del G 98 tedesco, il Lee-Enfield arma il percussore in chiusura (e non in apertura) permettendo quindi un azionamento molto pi\u00f9 rapido dell'otturatore. Alla velocit\u00e0 contribuiscono poi i tenoni di chiusura posteriori che pongono la leva di sblocco molto vicina alla mano del tiratore.\nIl fucile era anche dotato di caricatore bifilare amovibile in acciaio stampato da 10 colpi, molto all'avanguardia per l'epoca. Inizialmente, l'idea di un caricatore amovibile trov\u00f2 scarsa accoglienza presso gli ufficiali che temevano che i soldati potessero perderli durante le operazioni. I primi modelli di Lee-Metford e Lee-Enfield avevano una catena per tenere in posizione il caricatore sul fucile.\nL'otturatore rapido e il caricatore da 10 colpi del Lee-Enfield permettevano ad un soldato addestrato di eseguire il famoso \"mad minute\", ovvero di sparare dai 20 ai 30 colpi mirati al minuto. Il record \u00e8 tutt'ora detenuto dal sergente Snoxall che nel 1914 piazz\u00f2 38 colpi in un cerchio di 30\u00a0cm di diametro a 300 iarde (270 m) di distanza. I fucili ad otturatore scorrevole (come lo Steyr-Mannlicher M1895 austriaco) potevano forse essere pi\u00f9 rapidi nell'azionamento ma mancavano della semplicit\u00e0 e del capiente caricatore che caratterizzavano il Lee-Enfield. Alcuni rapporti della Prima guerra mondiale parlano di incontri con squadre di mitraglieri che si erano poi invece rivelate squadre di fucilieri molto rapidi ad azionare i loro fucili.\nIl Lee-Enfield fu adattato per sparare la munizione flangiata .303 British. Esperimenti con la polvere infume nel Lee-Metford portarono inizialmente a credere possibile una semplice conversione, ma il calore e la pressione generate dalla nuova polvere deterioravano la rigatura elicoidale del Metford dopo appena 6.000 colpi. La soluzione fu quella di introdurre una nuova rigatura poligonale, progettata alla \"Royal Small Arms Factory\" di Enfield.\nMagazine Lee-Enfield.\nIl Lee-Enfield fu introdotto nel Novembre 1895 con la denominazione ufficiale di \".303 calibre, Rifle, Magazine, Lee\u2013Enfield\" (MLE). L'anno successivo fu introdotta una variante corta, denominata \"Lee-Enfield Cavalry\" (LEC) \"Carbine Mk. I\", con una canna da 540\u00a0mm (contro i 770\u00a0mm dell'originale). Entrambe le versioni subirono alcune modifiche nel 1899 e furono rinominate \"Mk. I*\". Molti LEC furono convertiti a versioni speciali, principalmente la \"New Zealand\" (NZ) \"Carbine\" e la \"Royal Irish Constabulary\" (RIC) \"Carbine\". Alcuni MLE furono anche convertiti per permettere la ricarica tramite stripper clip e rinominati \"Charger Loading Lee-Enfield\" (CLLE).\nShort Magazine Lee-Enfield Mk. I.\nUna versione pi\u00f9 corta e pi\u00f9 leggera dell'originale MLE, denominata \"Rifle, Short, Magazine, Lee-Enfield\" (SMLE), fu introdotta il 1\u00ba gennaio 1904. La canna da 640\u00a0mm era a met\u00e0 lunghezza tra le due originali.\nLa caratteristica pi\u00f9 nota di questi SMLE \u00e8 la canna coperta interamente dalla calciatura, con solo l'attacco per la baionetta sporgente di qualche millimetro, analogamente alla carabina da cavalleria M/1894 svedese. L'arma incorporava il sistema di caricamento a stripper clip (un sistema preso in prestito dalla Mauser) con la guida per il caricamento ricavata sull'otturatore e non fissa sul castello (come sar\u00e0 poi nei modelli successivi). La canna corta non fu subito apprezzata, in quanto molti temevano che avrebbe ridotto la precisione dell'arma (che andava poi combinata con la minore distanza tra le mire metalliche), amplificando allo stesso tempo il rinculo.\nShort Magazine Lee-Enfield Mk. III.\nIl Lee-Enfield pi\u00f9 noto, denominato \"SMLE Mk. III\", fu introdotto il 26 gennaio 1907 assieme alla baionetta P'07 e presentava un mirino posteriore semplificato e una guida per le stripper clip ricavata dal castello e non pi\u00f9 la complessa guida rotante sull'otturatore. Anche la calciatura venne rivista, cos\u00ec come i caricatori. La camera venne adattata alla nuova munizione spitzer ad alta velocit\u00e0 Mk. VII. Molti dei fucili esistenti furono aggiornati al nuovo standard e sono designati dal punzone \"Mk. IV Cond.\" seguito da vari asterischi che definiscono i fucili di partenza.\nDurante la Prima guerra mondiale, si giunse alla conclusione che il Mk. III fosse troppo complesso da produrre (con un costo di 3,15 \u00a3) e la domanda superava di troppo l'offerta, quindi nel 1915 si introdusse la variante Mk. III*, che rimuoveva la lamella per il caricamento singolo e il mirino per il tiro parabolico (\"volley sight\"). Fu rimossa anche la possibilit\u00e0 di regolare la mira posteriore in deriva e la leva di azionamento pass\u00f2 da una sfera ad una placca zigrinata. \u00c8 possibile trovare fucili che incorporino tutti o solo alcuni di questi cambiamenti, in quanto spesso si usarono parti gi\u00e0 esistenti in maniera non sempre coerente con il nuovo standard. La lamella per il caricamento singolo fu reintrodotta dopo la guerra e rimossa definitivamente solo nel 1942.\nL'incapacit\u00e0 di principali produttori (\"RSAF Enfield\", \"Birmingham Small Arms Company Ltd\" e \"London Small Arms Co. Ltd\") di soddisfare le richieste militari, port\u00f2 alla stipula di contratti per la realizzazione delle parti (quando non degli interi fucili) a compagnie secondarie.\nLo SMLE Mk. III* (poi rinominato \"Rifle N\u00b01 Mk. III*\" nel 1926) vide servizio intenso anche durante la Seconda guerra mondiale, specialmente nei teatri del Nord Africa, Italia, Pacifico e Birmania. Australia e India continuarono a produrre il fucile per tutto il conflitto e l'arma rimase in uso nelle forze australiane fino alla guerra di Corea e alla successiva sostituzione dell'arma con il nuovo L1A1 negli anni '50. La \"Lithgow Small Arms Factory\" cess\u00f2 la produzione dei Mk. III* nel 1953.\nLa \"Rifle Factory\" di Ishapore in India produceva Mk. III* in .303 British per poi passare alla produzione del modello 2A rinforzato e modificato per sparare la 7,62 \u00d7 51\u00a0mm NATO mantenendo il classico mirino inglese (che andava per\u00f2 letto in metri e non iarde, data la traiettorie pi\u00f9 tesa della nuova munizione) che fu poi ridotto invece da 2000 m a 800 m nel modello 2A1. La produzione \u00e8 continuata senza interruzioni fino agli anni '80 quando si pass\u00f2 a nuovi modelli sportivi basati sempre sulle meccaniche del Mk. III*.\nGli Enfield-non-Enfield: P'13, P'14 e M1917.\nA causa delle scarse performance del .303 British durante la Seconda guerra boera (1899-1902), i britannici tentarono di rimpiazzare sia la munizione che il fucile. Il problema principale della munizione era la palla ogivale tonda, molto pesante e poco performante balisticamente. Il proiettile Mauser da 7\u00a0mm sparato dall'M1895 tedesco aveva velocit\u00e0 superiore e traiettoria pi\u00f9 tesa, due qualit\u00e0 che lo rendevano perfetto nei grandi spazi aperti africani. I lavori per il rimpiazzo della munizione cominciarono nel 1910 e portarono alla nascita nel 1912 del .276 Enfield. Si cre\u00f2 quindi un nuovo fucile per sparare il proiettile, denominandolo Pattern 1913 Enfield e basato sull'azione del fucile tedesco Mauser Gewehr 98. Sebbene il .276 avesse migliori propriet\u00e0 balistiche, i test sul campo del 1913 evidenziarono un rinculo eccessivo, una fiammata troppo vistosa e il rapido danneggiamento della canna a causa del surriscaldamento. Si cerc\u00f2 di trovare un propellente meno aggressivo, ma lo scoppio della Prima guerra mondiale nel 1914 costrinse all'interruzione di tutti i test. Questo fattore gioc\u00f2 a favore del Lee-Enfield che fu quindi usato in tempo di guerra con la nuova munizione .303 British Mk. VII con pallottola \"spitzer\".\nI due fucili Pattern 1914 Enfield e U.S. Rifle M1917 Enfield sono basati sul precedente P'13.\nTra le due guerre: Lee Enfield N\u00b01 Mk. V e Mk. VI.\nNel 1926 l'Esercito inglese decise di adottare la nuova nomenclatura: gli SMLE Mk. III divennero \"Rifle N\u00b01 Mk. III\" o \"III*\", mentre i vecchi MLE e LEC furono considerati ormai obsoleti e inservibili assieme ai primissimi esemplari i SMLE. Molti Mk. III e Mk. III* furono convertiti per sparare le munizioni .22 LR e rinominati \"Rifle N\u00b02\". I P14 divennero quindi i \"N\u00b03\".\nI fucili SMLE erano molto costosi da produrre, a causa dell'alto numero di parti ricavate dal pieno. Negli anni '20 una serie di prove risultarono nella variazione del progetto con lo scopo di attenuare questi problemi riducendo il numero di parti tornite e forgiate. Gli \"SMLE Mk. V\" (poi rinominati \"Rifle N\u00b01 Mk. V\") adottavano un nuovo mirino a diottra che fu spostato pi\u00f9 vicino al tiratore, sopra il castello. La maggiore distanza tra diottra e lama anteriore garantiva una maggiore precisione sulle varie distanze. In posizione reclinata, la diottra di mira fissa era tarata a 300 iarde (274 m). Solo in seguito fu introdotta una nuova diottra a due posizioni (che sostituiva completamente la mira a scala) tarata per 300 e 600 m. La lamella per il caricamento singolo fu reintrodotta e fu aggiunto un rinforzo alla canna per l'uso delle baionette.\nTuttavia, questa nuova versione si rivel\u00f2 ancora pi\u00f9 costosa da produrre del Mk. III e non fu mai distribuita all'esercito, fatta eccezione per circa 20.000 fucili prodotto a scopo di prova tra il 1922 e il 1924 dalla RSAF di Enfield. Il \"Rifle N\u00b01 Mk. VI\" aggiungeva una canna flottante per garantire una migliore precisione, svincolandola dalla calciatura e permettendogli quindi di espandersi e contrarsi liberamente. Di questo modello furono prodotti circa 1.025 esemplari tra il 1930 e il 1933.\nRifle N\u00b04.\nVerso la fine degli anni '30 sorse la necessit\u00e0 di un nuovo fucile e nel 1941 venne adottato il nuovo \"Rifle N\u00b04 Mk. I\". La meccanica dell'arma ricalcava quella dello sperimentale Mk. VI, sebbene rinforzata e pi\u00f9 semplice da produrre. A differenza dei precedenti modelli, la canna dei N\u00b04 sporgeva dalla calciatura. Le mire metalliche vennero riprogettate e presentavano una diottra fissa sulle 300 iarde con la possibilit\u00e0 di un alzo a scala graduato tra 200 e 1300 iarde (ad incrementi di 100 iarde). Il mirino montato posteriormente si rivel\u00f2 molto pi\u00f9 preciso rispetto a quello montato a met\u00e0 dell'arma, consuetudine di molti bolt-action.\nIl N\u00b04 si rivel\u00f2 pi\u00f9 pesante del N\u00b01 Mk. III, principalmente a causa della canna e della nuova baionetta (soprannominata dai soldati \"pigsticker\" per la sua forma particolare, simile ad uno spiedo). Solo alla fine della Seconda guerra mondiale venne introdotta una baionetta a lama, inizialmente pensata per lo Sten, seguita poi dalle N\u00b07 e N\u00b09. Nei suoi scritti, tuttavia, George MacDonald Fraser afferma che la vecchia P'07 fosse compatibile con i N\u00b04.\nDurante il conflitto anche i N\u00b04 incorsero in semplificazioni volte alla produzione di massa, e nacque cos\u00ec nel 1942 il \"N\u00b04 Mk. I*\". L'arma, pur destinata all'esercito inglese, venne prodotta esclusivamente in Nord-America, specificamente dal \"Long Branch Arsenal\" in Canada e dalla \"Savage-Stevens Firearms\" negli Stati Uniti.\nNell'immediato dopoguerra inizi\u00f2 la produzione dei \"N\u00b04 Mk. 2\" (i numeri arabi avevano rimpiazzato la numerazione latina a partire dal 1944), dotati di grilletti migliori, calciature in faggio e rinforzi metallici alla calciatura rimossi in favore di viti e rivetti. La placca sul calcio torn\u00f2 ad essere in bronzo, dopo che durante la guerra si era deciso di realizzarle in Zamak (lega di zinco) per accelerare la produzione. Con l'introduzione del N\u00b04 Mk. 2 si decise di aggiornare al nuovo standard le scorte di N\u00b04 Mk. I e Mk. I* che vennero designati rispettivamente \"N\u00b04 Mk. I/2\" e \"N\u00b04 Mk. I/3\".\nRifle N\u00b05 Mk. I \"Jungle Carbine\".\n\"Jungle Carbine\" era un termine informale per definire il \"Rifle No. 5 Mk I\", derivato diretto del N\u00b04 Mk. I, pensato non tanto per il combattimento nelle giungle quanto in risposta alla richiesta di un fucile pi\u00f9 corto e leggero per le forze paracadutate in Europa. La fine della guerra, tuttavia, pregiudic\u00f2 l'uso del fucile che quindi venne usato nel periodo post-bellico, soprattutto in Malaysia, dove gli inglesi si trovarono ad affrontare scontri ravvicinati nella giungla. Ed ecco da dove giunge il nomignolo di \"Jungle Carbine\". La produzione cominci\u00f2 nel marzo del 1944 e fu interrotta nel dicembre del 1947.\nLa denominazione \"Jungle Carbine\" non fu mai ufficializzata, sebbene anche i soldati usassero questa denominazione.\nIl N\u00b05 risultava 100\u00a0mm pi\u00f9 corto e quasi 1\u00a0kg pi\u00f9 leggero del N\u00b04 da cui derivava. Furono realizzati vuoti di alleggerimento in tutto in castello e sulla canna, la sfera dell'otturatore venne svuotata, i legni delle calciatura scavati ovunque possibile e furono aggiunti un soppressore di fiamma conico e un poggiaspalla di gomma per attutire il rinculo e impedire lo scivolamento del fucile dalla spalla del tiratore. Tuttavia, a differenza dei poggiaspalla moderni, quello del N\u00b05 riduceva la superficie di contatto tra fucile e spalla, aumentando quindi il rinculo, operando all'opposto di come pensato. Anche le mire metalliche del N\u00b05 erano derivate dal N\u00b04 con l'apertura da battaglia tarata a 300 iarde e un alzo a scala abbattibile tarato tra 200 e 800 iarde.\nSecondo i test ufficiali, un N\u00b04 produceva un'energia di rinculo pari a 13,64 J contro i 19,14 J di un N\u00b05. Dei 5,50 J di differenza, 1,95 J era causato dall'aggiunta del soppressore conico.\nA causa del soppressore di fiamma, l'arma non poteva montare le baionette standard e ne fu quindi realizzata un'apposita a lama, denominata N\u00b05, pensata per avere la duplice funzione di baionetta e coltello da combattimento.Una versione (o meglio, versioni, dato che furono diversi i candidati per questa posizione) migliorata, denominata N\u00b05 Mk. 2, fu proposta in seguito ma mai adottata, di conseguenza non esistono N\u00b05 Mk. 2 entrati in servizio. Allo stesso modo si stava pensando ad una versione collassabile per i paracadutisti, ma anche questa idea rimase unicamente sulla carta.\nUno dei problemi spesso lamentati con i N\u00b05 era quello del \"wandering zero\", ovvero uno 'zero instabile' che impediva di tarare il fucile per poi fare affidamento su detta taratura per i colpi successivi. Alcuni test condotti alla fine degli anni '40 evidenziarono in effetti problemi di precisione, attribuibili alla non simmetria dei vuoti scavati nel castello per l'alleggerimento e alla presenza del soppressore di fiamma, e il governo britannico dichiar\u00f2 ufficialmente che i problemi della carabina fossero \"attribuibili interamente al progetto e non risolvibili\" e decret\u00f2 l'immediata cessazione della produzione alla fine del 1947.\nAllo stesso tempo, tuttavia, collezionisti e tiratori odierni hanno sempre affermato come nessuna delle carabine in loro possesso abbia problemi di precisione (il gi\u00e0 citato \"wandering zero\"). Questo potrebbe essere visto come un indizio che il Regno Unito volesse deliberatamente mettere fuori produzione un fucile bolt-action in un periodo in cui quasi tutti gli altri paesi stavano adottando fucili semiautomatici per i loro eserciti, come M1 Garand, SKS, FN M1949 e MAS-49. Ciononostante, si deve considerare il fatto che il Regno Unito continu\u00f2 a produrre i N\u00b04 Mk. 2 fino al 1957 (quando l'arma fu sostituita definitivamente dal nuovo L1A1 SLR) e quindi, probabilmente, i N\u00b05 Mk. I dovevano avere qualche problema non riscontrabile nei N\u00b04.\nSebbene il nomignolo gi\u00e0 esistesse, la Golden State Arms Corporation us\u00f2 la designazione \"Jungle Carbine\" per commercializzati tra gli anni '50 e '60 varianti sportive di Lee-Enfield sfruttando il marchio \"Santa Fe\". Migliaia di SMLE Mk. III* e N\u00b04 furono importati negli Stati Uniti e convertiti in varianti civili nel formato N\u00b05 Mk. I e rivenduti come \"Santa Fe Jungle Carbine\" oppure \"Santa Fe Mountaineer\".\nQueste varianti hanno portato ad una grande confusione nella distinzione dei veri N\u00b05 inglesi da quelli 'tarocchi' venduti nel dopoguerra con questa nomenclatura. Il modo pi\u00f9 semplice per identificare i veri N\u00b05 consiste nel guardare il lato sinistro del castello su cui dovrebbe trovarsi (incisa con penna elettrica) il punzone \"Rifle N\u00b05 Mk. I\", mentre i modelli post-bellici non presentano marchi oppure presentano marchi di produttori che in realt\u00e0 non hanno mai realizzato N\u00b05 (come Savage o Long Branch). Le armi della Santa Fe sono riconoscibili in quanto marcate con le scritta \"Jungle Carbine\" direttamente sulla canna.\nAlcune compagnie, come la Gibbs Rifle Company producono varianti completamente ricostruite di Lee-Enfield tra cui spiccano la \"#7 Jungle Carbine\" (realizzata a partire dai 2A1 della Ishapore) e le due varianti \"Bulldog\" e \"Tanker\", realizzate modificando in maniera creativa degli SMLE o dei N\u00b04.\nConversioni e modelli da addestramento.\nFucili di precisione.\nDurante la Seconda guerra mondiale e la Guerra di Corea, diversi Lee-Enfield vennero convertiti per l'uso di precisione. L'esercito australiano modific\u00f2 1.612 SMLE N\u00b01 Mk. III* della Lithgow aggiungendo una canna pesante, un appoggio per la guancia e un mirino telescopico P1918 della Prima guerra mondiale, creando la variante \"SMLE N\u00b01 Mk. III HT\" (\"Heavy barrel, Telescopic sight\") che rimase in servizio fino agli anni '70.\nSempre durante il conflitto, diversi fucili N\u00b05, selezionati per la loro eccellente precisione in fabbrica, vennero modificati con un appoggio per la guancia e una scina per ottiche \"N\u00b032\" da 3,5 ingrandimenti. Il requisito di precisione consisteva nel piazzare 7 colpi su 7 in un cerchio di 5 pollici (12,7\u00a0cm) a 200 iarde (183 m). L'appoggio era fissato tramite viti in bronzo. Il mirino da battaglia posteriore doveva essere limato quasi completamente per poter montare l'ottica. Ogni ottica N\u00b032 era associata ad uno specifico fucile tramite serializzazione. Come per i fucili, anche l'ottica venne aggiornata nel tempo passando dalla \"N\u00b032 Mk. 1\" standard del 1942 alla \"N\u00b032 Mk. 2\" nel 1943 e infine alla \"N\u00b032 Mk. 3\" (precedentemente N\u00b032 Mk. 2/s) nel 1944. Diverse Mk. 3 furono poi ulteriormente aggiornate per l'uso nei nuovi L42A1 in 7,62\u00a0mm NATO, con la nuova denominazione \"Telescope Straight, Sighting L1A1\".\nLa produzione iniziale prevedeva 1.403 conversioni di N\u00b04 degli anni 1931, 1932 e 1933 alla RSAF di Enfield. La conversione occup\u00f2 il biennio 1941-1942. A questo punto i lavori furono assegnati alla Holland &amp; Holland, famosa per la produzione fucili sportivi, che convert\u00ec quasi 26.000 (sebbene questo numero sembri includere anche le conversioni operate dalla RSAF) N\u00b04 Mk. I T e N\u00b04 Mk. I* T. I fucili convertiti dalla H&amp;H presentano il codice S51 sulla calciatura. La BSA di Shirley convert\u00ec 100 fucili in .22 LR. Circa 3.000 fucili (prevalentemente prodotti dalla Stevens-Savage) furono parzialmente convertiti dalla H&amp;H ma non ricevettero mai n\u00e9 le scine n\u00e9 le ottiche. Il Canada convert\u00ec 1.500 fucili nell'arsenale di Long Branch e le forze armate canadesi usarono questi fucili fino agli anni '60. Quando i britannici passarono al 7,62\u00a0mm NATO si decise di convertire i N\u00b04 Mk. I T al nuovo calibro rinominandoli L42A1, fucili che rimasero in servizio fino al 1993 quando furono rimpiazzati dal nuovo Accuracy International L96.\nFucili da addestramento calibro .22.\nAltri Lee-Enfield vennero convertiti in armi da addestramento calibro .22, una munizione che permettesse di insegnare ai cadetti le basi del maneggio delle armi con costi molto contenuti. Inizialmente le conversioni vennero effettuate su fucili obsoleti quali MLM e MLE e solo dal primo conflitto mondiale si cominci\u00f2 ad usare i pi\u00f9 recenti SMLE. Queste armi riconvertite presero inizialmente la denominazione \".22 Pattern 1914 Short Rifle\", modificata poi in \"Rifle N\u00b02 Mk. IV\" a partire dal 1921. Erano di solito armi a colpo singolo, in origine modificate con delle canne Morris per il proiettile .22L (o anche altri calibri lievemente pi\u00f9 grandi). Alcune armi vennero poi modificate ulteriormente con speciali adattatori che consentissero l'alimentazione tramite caricatore. Nel 1914 Enfield produsse canne e otturatori per i proiettili .22 appositamente per convertire le armi in .303, e in breve questo metodo di conversione divenne il pi\u00f9 comune. Un caricatore da 5 colpi (Parker-Hiscock) fu sviluppato e usato nell'ultimo periodo del conflitto, ma fu ritirato presto dal servizio a causa dei numerosi problemi dovuti ad una meccanica troppo complessa e inaffidabile. I N\u00b02 Mk. IV sono identici alla loro controparte in .303 salvo che per la canna calibro .22, il caricatore unicamente estetico e l'otturatore modificato per la nuova munizione.\nDopo la Seconda guerra mondiale, i N\u00b07, N\u00b08 e N\u00b09 furono impiegati come armi da addestramento in tutto il Commonwealth. La British Small Arms present\u00f2 anche un prototipo in calibro .22 basato sul nuovo N\u00b05, ma la mancata adozione di quest'ultimo blocc\u00f2 anche ulteriori possibilit\u00e0 per la sua controparte calibro .22.\nIl \"C N\u00b07 Rifle\" \u00e8 un fucile ad alimentazione manuale da addestramento basato sul N\u00b04 Mk. I prodotto dalla Long Branch.\nMoschetti e fucili a canna liscia.\nIn vari stati, in periodi diversi e per ragioni differenti, si decise di convertire alcuni Lee-Enfield in fucili a canna liscia.\nLa SAF di Lithgow in Australia produsse fucili a canna liscia sfruttando l'azione del Mk. III. Denominati \"Slazenger\" questi fucili erano camerati per la munizione civile .410. Tali conversioni nacquero spesso dal divieto imposto da molti stati di possedere armi camerate per munizionamento militare (come il .303). Risultava infatti molto pi\u00f9 facile possedere un fucile a canna liscia.\nLa RFI in India convert\u00ec un numero enorme di Mk. III in fucili a colpo singolo camerati per il .410 Indian Musket. Queste conversioni erano pensate per la polizia e le guardie carcerarie, a cui non erano necessarie armi troppo potenti (come quelle in .303). Allo stesso modo, la munizione .410 IM era di difficile reperimento al di fuori delle forze governative e di sicurezza, pertanto avrebbe reso inutile l'eventuale furto di queste armi.\nA proposito di quanto scritto sopra si deve considerare che le due munizioni .410 e .410 IM non hanno nulla in comune. La prima viene sfruttata da armi a canna liscia ed \u00e8 quindi una munizione a pallettoni, mentre la seconda \u00e8 a tutti gli effetti una variante depotenziata del .303 British, pertanto i fucili indiani mantengono la rigatura della canna. Molti di queste armi indiane, una volta dismesse, furono riconvertite e vendute sui mercati internazionali dove possono essere acquistate e usate con normali proiettili .303. Le versioni non ricamerate, invece, richiedono cariche personalizzate, in quanto la munizione .410 IM non \u00e8 mai stata distribuita commercialmente e non viene pi\u00f9 prodotta dagli anni '50.\nNumerosi tentativi sono stati fatti per modificare i fucili in .410 a canna liscia per poter sfruttare un caricatore, rimuovendo il blocco di legno inserito al suo posto e reinserendo un caricatore originale da 10 colpi. Nessun tentativo ha mai avuto successo finora, sebbene alcuni possessori siani riusciti ad adattare alcuni caricatori per i fucili a pompa Savage e Stevens ai loro Lee-Enfield.\nConversioni civili e varianti.\nAlla fine degli anni '40, la legislazione australiana vietava il possesso di armi camerate per munizioni militari, quindi un gran numero di .303 fu convertito per sparare munizioni \"wildcat\" come .303/25, .303/22, .303/22, .303/270 e 7,7 \u00d7 54\u00a0mm. Fucili sportivi in .303/25 sono piuttosto comuni oggi in Australia, nonostante una cronica scarsit\u00e0 di munizioni dagli anni '80. Quando nel 1975 il divieto venne annullato, molti riconvertirono i loro SMLE al calibro originale. Nell'immediato dopoguerra, la SAF di Lithgow convert\u00ec molti fucili in .22LR, commercializzandoli poi con il nome di \"Slazenger\" (lo stesso usato per le conversioni in .410).\nNei primi anni '50 la \"Essentian Agencies Ltd\" di Toronto produsse una serie di fucili \"da sopravvivenza\" basati sui N\u00b04, ma accorciati e alleggeriti. I fucili con numero seriale sotto 6000 erano destinati al mercato civile, quelli sopra il 6000 erano invece parte di un ordine piazzato dal governo canadese.\nL59A1.\nIl fucile L59A1 era una conversione dei N\u00b04 ad arma da parata, impossibile da rimettere in funzione. Fu introdotto in servizio negli anni '70. Parallelamente era in sviluppo anche una conversione per i N\u00b01 (da denominare L59A2) ma il progetto fu abbandonato a causa delle difficolt\u00e0 tecniche e dello scarso numero di esemplari ancora in circolazione nelle mani dei cadetti.\nLa necessit\u00e0 di quest'arma sorse dalla preoccupazione sulla vulnerabilit\u00e0 delle scorte di armi delle scuole cadetti, in particolare dopo i raid dell'IRA degli anni '50 e '60. Le precedenti conversioni non vennero ritenute sufficientemente sicure e si era convinti della possibilit\u00e0 di riportarle in condizione di sparare. Gli L59A1 vennero quindi creati con modifiche estese, saldando la canna al castello, rimuovendo i blocchi per l'otturatore (che quindi non entra in chiusura completa), tagliando la punta del percussore e chiudendo il foro stesso del percussore sull'otturatore. Gli otturatori vennero placcati nel rame per renderli facilmente identificabili e si aprirono numerose fessure sulle canne. Infine, i calci venivano contrassegnati con bande bianche e la sigla DP.\nConversioni in 7,62 \u00d7 51 mm NATO.\nNegli anni '60, si decise di convertire un certo numero N\u00b04 in 7,62 \u00d7 51 mm NATO come parte di un programma volto a mantenere i Lee-Enfield come armi di riserva. I fucili cos\u00ec convertiti furono designati \"L8\" e dotati di nuova canna, estrattore e caricatore per accogliere la nuova munizione. L'aspetto del nuovo fucile \u00e8 identico al N\u00b04 tranne per il caricatore e la canna. La famiglia comprende \"L8A1\" (N\u00b04 Mk. 2), \"L8A2\" (N\u00b04 Mk. I/2), \"L8A3\" (N\u00b04 Mk. I/3), \"L8A4\" (N\u00b04 Mk. I) e \"L8A5\" (N\u00b04 Mk. I*).\nLa Sterling Armaments di Dagenham produsse anche uno speciale kit di conversione per la vendita civile. La differenza con il modello militare era costituita dall'estrattore. Se nella versione di Enfield l'eiettore si trovava nel caricatore sotto forma di lamella metallica, nel kit della Stirling esso era costituito da un pistoncino a molla inserito nella parete del castello.\nI risultati dei test condotti non furono cos\u00ec soddisfacenti e si decise di interrompere eventuali future conversioni. Tuttavia, gli errori commessi permisero di affinare la tecnica e la conversione ebbe invece successo nei modelli N\u00b04 (T) di precisione che, una volta convertiti, furono denominati L42A1.\nAlla fine degli anni '60, la RSAF di Enfield entr\u00f2 nel mercato civile producendo una replica del N\u00b04 in 7,62\u00a0mm NATO. L'arma (in due varianti principali) venne messa in commercio con i nomi di \"Enfield Envoy\", destinata a tiratori sportivi, e \"Enfield Enforcer\", rivolta alle forze di polizia ed equipaggiata con ottica Pecar.\nIshapore 2A/2A1.\nAd un certo punto, dopo la guerra sino-indiana del 1962, la Ishapore Rifle Factory in India cominci\u00f2 la produzione di un nuovo fucile conosciuto come \"'Rifle 7,62\u00a0mm 2A\", basato sul Mk. III*, ma camerato per la nuova munizione 7,62 \u00d7 51\u00a0mm NATO. Esternamente l'arma \u00e8 pressoch\u00e9 identica al'originale, le uniche differenze sono le ali di protezione del mirino anteriore e il caricatore pi\u00f9 squadrato (che contiene 12 colpi invece che 10).\nI castelli dei fucili della Ishapore sono realizzati con un acciaio migliore per poter resistere alla maggiore pressione della nuova munizione e l'estrattore \u00e8 modificato per la nuova munizione non flangiata. Nel decennio 1965-1975 (in cui si pone l'interruzione della produzione) le mire vennero modificate passando dalle 2000 iarde originali (molto ottimistica come gittata) ai 2000 m come compensazione per la traiettoria pi\u00f9 tesa della nuova munizione. Si arriv\u00f2 per\u00f2 alla conclusione che una taratura fino a 2.000 m fosse inutile e si pass\u00f2 a 800 m nel nuovo modello, denominato \"Rifle 7,62\u00a0mm 2A1\".\nSpesso si parla dei 2A e 2A1 indiani come di \"conversioni in .308\". Se tecnicamente i fucili sono camerati per il .308, il termine 'conversione' \u00e8 sbagliato in quanto queste armi sono state prodotte da zero e non ottenute per riconversione di vecchi esemplari. L'uso di munizioni commerciali .308 \u00e8 poi sconsigliato, in quanto alcuni caricamenti disponibili al pubblico generano pressioni pi\u00f9 alte della controparte militare 7,62\u00a0mm NATO, rendendo quindi potenzialmente pericolosa l'arma.\nAustralian International Arms N\u00b04 Mk. IV.\nL\"'Australian International Arms\" di Brisbane ha offerto anche una riproduzione moderna del N\u00b04 Mk. II, commercializzata con il nome di \"AIA N\u00b04 Mk. IV\" (o \"M10-B2\"). Le parti venivano prodotte da svariate industrie e poi assemblate a Brisbane. L'arma usava il classico 7,62 \u00d7 51 mm NATO ma era alimentata tramite i caricatori dell'M14 opportunamente modificati. Questa variante era stata pensata per i tiratori moderni e si poteva quindi montarvi un'ottica senza bisogno di alterare in alcun modo il castello. L'azienda rese disponibile anche il modello \"AIA M10-A1\", basato sul N\u00b05 Mk. I e alimentato tramite i caricatori dell'AK-47 sovietico in 7,62 \u00d7 39 mm.\nNonostante l'importazione dei caricatori di M14 e AK-47 (opportunamente limitati alla capacit\u00e0 di 10 colpi) fosse legale, il governo australiani cerc\u00f2 sempre di limitarne la circolazione. Ad oggi, \u00e8 necessario uno speciale permesso per la detenzione e anche in questo caso, le autorit\u00e0 australiane possono rifiutare l'importazione di tali caricatori se non viene fornita una valida giustificazione.\nProduzione e produttori.\nIn totale, oltre 16 milioni di Lee-Enfield erano stati prodotti in diversi continenti quando la produzione in Gran Bretagna cess\u00f2 nel 1956. I macchinari della \"Royal Ordnance Factory\" di Fazarkeley furono venduti alla \"Pakistan Ordnance Factory\" di Rawalpindi e la produzione N\u00b04 continu\u00f2. Al totale contribu\u00ec anche la \"Rifle Factory Ishapore\" in India, che continu\u00f2 la produzione di Lee-Enfield in .303 e 7,62 mm NATO fino agli anni '80 e produce tutt'ora un fucile basato sulla meccanica Lee-Enfield camerato per\u00f2 per la munizione .315. La \"Birmingham Small Arms Company\" di Shirley e la SAF di Lithgow in Australia terminarono la produzione dei Mk. III* con un ultimo lotto di 1.000 fucili nel 1956. Solo durante la Prima guerra mondiale, nel solo Regno Unito furono prodotti 3.800.000 Lee-Enfield da RSAF, BSA e LSA.\nLista di produttori.\nI punzoni trovati su MLE, CLLE, e SMLE Mk. I - Mk. III* e varianti sono:\nI punzoni \"SSA\" e \"NRF\" possono essere individuati anche su SMLE Mk. III* della Prima guerra mondiale. Le sigle indicano rispettivamente la \"Standard Small Arms\" e la \"National Rifle Factory\". Questi fucili sono stati assemblati con parti provenienti da diversi produttori e riflettono il metodo che venne usato durante il conflitto per accelerare la produzione di SMLE nel Regno Unito. I Mk. III* sono gli unici fucili assemblati in questo modo.\nGRI sta per \"Georgius Rex, Imperator\" ovvero \"'Re Giorgio, Imperatore (d'India)\"', ad indicare un fucile prodotto durante la dominazione inglese. RFI sta invece per \"Rifle Factory, Ishapore\" ed indica un fucile realizzato dopo l'ottenimento dell'indipendenza da parte dell'India nel 1947.\nPer i N\u00b04 Mk. I, N\u00b04 Mk. I* e N\u00b04 Mk. 2 vale invece:\nI Lee-Enfield (N\u00b04 Mk. I e N\u00b04 Mk. I*) prodotti dalla Savage in America sono tutti marcati con la scritta \"US PROPERTY\". Queste armi furono tutte fornite al Regno Unito come parte del programma di aiuti durante la Seconda guerra mondiale. Nessun Lee-Enfield fu mai adottato dall'esercito statunitense: i punzoni servivano solo ad identificare il fatto che i fucili rimanevano di propriet\u00e0 degli Stati Uniti e che erano stati semplicemente prestati e non venduti.\nUn certo numero di fucili inglesi, soprattutto Martini-Henry e Martini-Enfield, ma anche Lee-Enfield, sono stati prodotti da piccole officine nella regione del passo Khyber tra Pakistan e Afghanistan.\nLe \"copie del passo Khyber\", come vengono identificate queste armi, sono spesso ottenute come copia di un \"fucile mastro\", che a sua volta pu\u00f2 essere una copia del passo Khyber e pertanto presentano punzonature poco convenzionali come la \"N\" di \"Enfield\" rovesciata. La qualit\u00e0 di queste armi varia da esemplare a esemplare, passando da fucili indistinguibili dagli originali inglesi ad altri che invece sono pericolosi da usare. Le copie del passo Khyber non sono costruite con attenziona tale da permettere l'uso sicuro di munizioni con caricamenti moderni (se ne sconsiglia l'uso in generale con qualunque munizione).\nLe copie del passo Khyber si riconoscono generalmente per alcuni fattori:\nPolizia e forze speciali.\nIl Lee-Enfield (inteso come famiglia di armi) \u00e8 il secondo fucile bolt-action al mondo per durata di servizio (superato solo dal Mosin-Nagant russo). Ancora oggi, il Lee-Enfield \u00e8 usato da diverse forze di polizia nel Commonwealth. In Canada gli ultimi Lee-Enfield sono usciti dal servizio attivo nel 2016. Soldati indiani armati di Lee-Enfield erano una costante lungo le ferrovie dopo gli attacchi del 2006 e 2008. L'arma \u00e8 ancora rintracciabile nelle mani di polizia e forze di seconda linea in Pakistan e Bangladesh. La polizia pakistana, tuttavia, ha rimpiazzato il Lee-Enfield il prima linea con le variani dell'AK-47 negli anni '80, a seguito della grande disponibilit\u00e0 di armi sia legali che tramite mercati clandestini. In Giordania, il Lee-Enfield \u00e8 stato usato dalla polizia fino al 1971, mentre nell'esercito il rimpiazzo era gi\u00e0 avvenuto nel 1965. In Iraq e Egitto, il Lee-Enfield fu invece rimpiazzato dagli AK-47 alla fine degli anni '50, anche se le forze di polizia mantennero l'arma in servizio fino alla fine degli anni '70.\nNel Regno Unito, gli esemplari calibro .22 N\u00b08 sono ancora in uso presso le unit\u00e0 di cadetti. Allo stesso modo il Lee-Enfield \u00e8 ancora arma ufficiale da parata in Sud Africa.\nQuando i russi invasero l'Afghanistan, migliaia di Mujaheddin erano armati con i Lee-Enfield forniti dalla CIA durante l'Operazione Cyclone tramite il Pakistan. L'agente CIA Gust Avrakotos strinse con l'Egitto un accordo che prevedeva la produzione di munizioni .303 specificamente per quel conflitto. Solo in seguito, Michael Vickers, nuovo incaricato per l'operazione, sostitu\u00ec i vecchi Lee-Enfield con armi pi\u00f9 moderne e facilmente reperibili.\nLe copie del passo Khyber sono ancora prodotte, dato che i fucili bolt-action rimangono estremamente efficaci nel deserto, dove la precisione su lunga distanza surclassa la necessit\u00e0 di fuoco rapido. I Lee-Enfield sono ancora popolari nella regione, nonostante l'abbondante presenza di armi pi\u00f9 recenti come SKS e AK-47. Diversi fucili sono stati usati dagli insorti talebani contro le forze NATO in Afghanistan.\nFoto recenti sulla guerra civile in Nepal mostrano le forze governative armate di SMLE Mk. III e III* per combattere i ribelli maoisti (anch'essi armati di Lee-Enfield).\nLa polizia della Isole Salomone e vanatu continua a mantenere scorte di Mk. IV. Anche la polizia di Tonga conserva diversi fucili donati dalla Nuova Zelanda."}
{"id": "300649", "revid": "767487", "url": "https://it.wikipedia.org/wiki?curid=300649", "title": "Bussigny-sur-Oron", "text": "Bussigny-sur-Oron (toponimo francese) \u00e8 una frazione di 77 abitanti del comune svizzero di Oron, nel Canton Vaud (distretto di Lavaux-Oron).\nStoria.\nGi\u00e0 comune autonomo che si estendeva per 1,17\u00a0km\u00b2, nel 2012 \u00e8 stato accorpato agli altri comuni soppressi di Ch\u00e2tillens, Chesalles-sur-Oron, Ecoteaux, Oron-la-Ville, Oron-le-Ch\u00e2tel, Pal\u00e9zieux, Les Tavernes, Les Thioleyres e Vuibroye per formare il nuovo comune di Oron.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "300651", "revid": "118373", "url": "https://it.wikipedia.org/wiki?curid=300651", "title": "Via ferrata", "text": "Una via ferrata (termine adottato, senza essere tradotto, praticamente in tutti i paesi del mondo, ad esclusione dei paesi di lingua tedesca in cui questa locuzione convive con il termine \"Klettersteig\"\n) \u00e8 un insieme di strutture e attrezzature realizzate artificialmente su una parete rocciosa per facilitarne la salita in sicurezza in un percorso escursionistico/alpinistico; tale azione, senza la presenza e l'utilizzo delle strutture artificiali, necessiterebbe, per la progressione, della conoscenza e dell'impiego di tecniche di arrampicata su roccia con attrezzature individuali alpinistiche o corpo libero.\nStoria.\nLa prima via ferrata venne realizzata nel 1843 sull'Hoher Dachstein in Austria. La seconda ferrata venne realizzata nel 1869 sulla cresta sud-occidentale del Gro\u00dfglockner, che con i suoi 3.798 metri \u00e8 la pi\u00f9 alta vetta austriaca, ma tra la fine dell'Ottocento e la prima guerra mondiale molti Club alpini realizzarono delle vie ferrate con sentieri sempre pi\u00f9 arditi. Fu per\u00f2 soprattutto durante la grande guerra che vi fu un grande impulso alla creazione di ferrate, utilizzate dai soldati per raggiungere gli avamposti sulle cime della catena alpina, lungo un fronte di 380\u00a0km. Tra gli anni trenta e quaranta venne realizzato dalla Societ\u00e0 Alpinisti Tridentini, nelle Dolomiti di Brenta, il monumentale Sentiero delle Bocchette, una spettacolare via attrezzata che permette di scoprire quel gruppo di montagne senza per\u00f2 mai arrivare a nessuna delle cime, caratteristica che invece, fino ad allora, aveva caratterizzato tutte le vie ferrate.\nSolo dopo la seconda guerra mondiale i sentieri della grande guerra divennero meta di pellegrinaggio, ma dopo tanti anni quelle vie erano ormai diventate pericolose e per buona parte erano rovinate dal tempo e dall'incuria. Walther Schaumann, ex ufficiale austriaco, fu il primo a catalogare i sentieri del fronte di guerra e a proporre di ripristinare i vecchi sentieri, opera continuata fino agli anni settanta. In Italia da ricordare sono in particolare la Ferrata delle Trincee (Marmolada), la strada degli Alpini (Dolomiti di Sesto), la via ferrata Ivano Dibona (Monte Cristallo) e la via ferrata Lipella (Tofane).. Altre vie ferrate note sono la Via ferrata delle aquile (Paganella), la Via ferrata De Luca-Innerkofler (monte Paterno), la Via ferrata alla Pietra di Bismantova (Pietra di Bismantova), la Via ferrata Sass Rigais (Sass Rigais), la Via ferrata Burrone Giovanelli, la Via ferrata Carlo Giorda, la Via ferrata Ettore Castiglioni, la Via ferrata degli Alleghesi e la Via ferrata Zacchi. La creazione di nuovi sentieri attrezzati ebbe una lenta ripresa nel secondo dopoguerra, ma crebbe considerevolmente dopo gli anni settanta in conseguenza del notevole incremento del turismo alpino.\nDescrizione.\nRealizzazione e manutenzione.\nLa realizzazione e la manutenzione di una via ferrata comporta per il soggetto manutentore una serie di responsabilit\u00e0 in considerazione del fatto che numerose persone possono percorrere questi sentieri, affidandosi all'attrezzatura fissa. La manutenzione deve avvenire a intervalli regolari e deve essere svolta specialmente dopo il periodo invernale, in quanto valanghe, ghiaccio o frane possono provocare il degrado o la rottura dell'attrezzatura.\nLa realizzazione e la manutenzione delle attrezzature deve essere attuata da personale professionale, come guide alpine specializzate nella posa di attrezzature fisse, in quanto tale attrezzatura deve offrire una garanzia di sicurezza. Per effettuare questi interventi bisogna dotarsi di un trapano con motore a scoppio, con punte di diametro fino a 22\u00a0mm, per poter realizzare i fori degli ancoraggi, chiavi per fissare i bulloni, una pompetta per aspirare la polvere dai fori, una mazza per battere sui chiodi e una trancia di qualit\u00e0 per il taglio del cavo di acciaio. Per interventi di una certa importanza \u00e8 necessario un piccolo generatore a benzina.\nNei tratti verticali gli ancoraggi vengono posizionati tra 1,5 e 2 metri, mentre nei tratti orizzontali \u00e8 sufficiente una distanza maggiore, che non deve per\u00f2 superare i 5 metri. La lunghezza delle funi varia invece tra i 15 e i 50 metri. Su roccia solida il foro per gli ancoraggi si effettua con una punta che ha un diametro compreso tra i 14 e i 20\u00a0mm (a seconda del diametro del chiodo che poi andr\u00e0 inserito) ed \u00e8 profondo 2\u00a0cm in pi\u00f9 del chiodo, in quanto sul fondo del foro rimane della polvere. Se invece la roccia \u00e8 friabile il diametro del chiodo e la sua lunghezza devono essere tali da garantire un ancoraggio sicuro. In questo caso il chiodo non viene battuto ma infilato nel foro, sigillato poi con cemento o resine apposite. Il chiodo pu\u00f2 avere un anello aggiuntivo oppure un solo occhiello: nel primo caso la fune viene fissata con un morsetto all'anello, nel secondo la fune viene infilata nell'occhiello che viene utilizzato come distanziatore. Sono possibili e a volte frequenti anche gradini, scalette in ferro e ponti tibetani.\nEquipaggiamento.\nLe escursioni, sulle vie ferrate, possono essere praticate con un buon livello di sicurezza solo se si dispone di un equipaggiamento adeguato.\nPer affrontare una via ferrata \u00e8 necessario dotarsi di alcune attrezzature specifiche, che in alcuni casi sono rese obbligatorie da disposizioni legislative locali.\nIl set da ferrata.\nLa principale attrezzatura specifica per affrontare una via ferrata \u00e8 il cosiddetto set per la ferrata.\nSi tratta di un sistema composto di corde e dissipatori, al quale vengono collegati due moschettoni. Gli specifici moschettoni da ferrata, oltre a consentire di agganciare facilmente anche superfici grosse come scalini o catene, sono pi\u00f9 robusti e sopportano carichi di rottura maggiori rispetto ai moschettoni normali. I pi\u00f9 moderni sono inoltre muniti di un meccanismo di chiusura automatica azionabile solo volontariamente. Il dissipatore ha l'obiettivo di mitigare il fattore di caduta che nelle vie ferrate risulta essere potenzialmente assai maggiore delle vie di arrampicata e in alpinismo. Le conseguenze di una caduta senza dissipatore possono essere gravi e perfino fatali per l'escursionista.\nL'imbragatura.\nL'imbragatura a cui va collegato il set da ferrata \u00e8 quella completa (gambe e le spalle), in alternativa viene utilizzata un'imbragatura bassa, adatta sia per le ferrate che per l'arrampicata libera, pi\u00f9 comoda e altrettanto sicura. Quest'ultima vede due cosciali collegati a una fascia ventrale che si chiude all'altezza della vita.\nIl caschetto.\nDi fondamentale importanza \u00e8 l'utilizzo di un apposito casco per proteggere il capo dalla caduta di massi, dai colpi che si possono subire nei passaggi pi\u00f9 angusti o dagli urti ricevuti durante una caduta. I modelli attuali sono molto leggeri, comodi e aerati, rendendo il loro utilizzo molto confortevole anche durante la calde giornate estive.\nTecnica.\nCollegamento tra set e imbragatura.\nI set da ferrata pi\u00f9 recenti sono forniti di fettuccia per collegare facilmente il set all'imbragatura: la fettuccia deve essere infilata nell'apposito anello cucito e rinforzato e, dopo un passaggio a bocca di lupo, in cui si fanno passare dissipatore, longe e moschettoni, essa va \"strozzata\". Non va assolutamente utilizzato un moschettone per collegare il set all'imbragatura, in quanto il moschettone, quando viene sollecitato in direzioni che non sono quelle standard, riduce di molto il proprio carico di rottura e in caso di caduta potrebbe aprirsi. Se invece il set ha uno spezzone di corda terminale al posto della fettuccia, si pu\u00f2 legare il set all'imbragatura tramite un nodo a otto ripassato.\nL'immagine a destra \u00e8 puramente indicativa in quanto il set da ferrata \u00e8 dotato di due moschettoni tipo \"K\" che non consentono l'apertura accidentale. In particolare si ricorda che:\nAltrettanto importante ricordare che se si cambia lato della ferrata bisogna prima invertire i moschettoni.\nProgressione.\nCon i set a \"Y\" si deve rimanere assicurati con entrambi i moschettoni.\nPresso l'ancoraggio si sgancia il moschettone pi\u00f9 avanzato per riattaccarlo nel tratto di cavo successivo all'ancoraggio, scavalcando l'elemento che unisce il cavo d'acciaio alla roccia, dopodich\u00e9 si pu\u00f2 sganciare il moschettone arretrato per riagganciarlo nel nuovo tratto di cavo. Nel caso di scalini si possono per\u00f2 collegare i moschettoni direttamente a questi.\nCon i set a \"V\" si deve tenere sempre un solo moschettone collegato al cavo e, nel momento di passaggio da un tratto di cavo all'altro, bisogna collegare il moschettone inutilizzato al tratto di cavo successivo all'ancoraggio e subito dopo si deve sganciare il moschettone arretrato. Sono da considerarsi meno sicuri dei set a \"Y\" e pertanto non consigliabili. Anche le aziende non hanno pi\u00f9 da anni in produzione questi set. Lungo le vie ferrate conviene evitare di rimanere in due o pi\u00f9 persone nello stesso tratto di cavo, ovvero nel tratto di cavo compreso tra due ancoraggi alla roccia. Ci\u00f2 \u00e8 da evitarsi soprattutto nei tratti non orizzontali dato che se l'escursionista pi\u00f9 in alto cade, arriver\u00e0 fino al primo ancoraggio dietro di lui, pi\u00f9 alcuni metri dati dalla lunghezza delle longe del set, travolgendo le persone collegate allo stesso tratto di corda. Uno o pi\u00f9 rinvii possono essere utilizzati per assicurarsi al cavo di sicurezza o a uno scalino nei momenti di sosta utili per riposarsi, prendere qualcosa dallo zaino o per scattare qualche fotografia.\nMovimenti.\nNei tratti pi\u00f9 difficili delle vie ferrate bisogna spostarsi mantenendo sempre tre punti di connessione con la roccia, mentre il quarto arto (braccio o gamba) si muove alla ricerca dell'appiglio o appoggio successivo, in un lento ma armonico spostamento del corpo lungo la parete rocciosa, mentre il bacino svolge quasi esclusivamente un ruolo di equilibrio, spostando il peso su piede o sull'altro, a seconda della posizione in cui ci si trova.\nArrampicando verso l'alto \u00e8 meglio fare spostamenti piccoli, in modo da non affaticare troppo le gambe o rischiare lesioni ai muscoli. Le mani dovrebbero solo garantire l'equilibrio e non andrebbe utilizzata la forza delle braccia per arrampicarsi, in quanto i muscoli degli arti superiori si stancano pi\u00f9 velocemente rispetto a quelli delle gambe, che hanno strutture muscolari pi\u00f9 potenti e abituate a sforzi persistenti.\nUn errore che viene spesso compiuto dai principianti \u00e8 avanzare tirando il cavo d'acciaio per arrampicarsi, che cos\u00ec facendo si stancano molto velocemente. Bisogna invece utilizzare la spinta delle gambe e, possibilmente, abituarsi gradualmente ad evitare di toccare il cavo nella progressione, utilizzando al suo posto gli appigli naturali della roccia.\nNei tratti con appoggio ridotto \u00e8 consigliabile avanzare usando solo la parte anteriore del piede per avere maggiore attrito sulla roccia, spingendosi in salita con la gamba posta pi\u00f9 in alto, in quanto i muscoli di questa gamba saranno pi\u00f9 tesi rispetto a quelli della gamba pi\u00f9 bassa. Nella progressione bisogna cercare di vedere i punti di appoggio e appiglio da utilizzare con un discreto anticipo, in modo che i movimenti siano pi\u00f9 decisi.\nRischi e pericoli.\nNel periodo primaverile ed estivo i temporali nelle zone di montagna sono piuttosto frequenti, ed essi si rivelano come eventi piuttosto pericolosi, in quanto le attrezzature metalliche che costituiscono le ferrate sono dei parafulmini eccellenti, sui quali i fulmini si vanno a scaricare molto frequentemente.\nSe sorpresi da un temporale durante la progressione in ferrata, bisogna quindi allontanarsi immediatamente dal percorso, si deve trovare un luogo abbastanza ampio in cui rannicchiarsi e bisogna isolarsi adeguatamente dal terreno.\nSe si viene colpiti direttamente da un fulmine ci sono altissime possibilit\u00e0 di morire, ma anche trovarsi vicino ad un punto colpito pu\u00f2 comportare un rischio di morte molto elevato, in quanto la scarica elettrica non penetra nel terreno ma tende a scivolarvi sopra; inoltre l'aria attorno al fulmine pu\u00f2 raggiungere i 30.000\u00a0\u00b0C provocando gravi ustioni a chi si trovi nelle vicinanze.\nUn altro pericolo \u00e8 causato dalla caduta di massi, motivo per cui \u00e8 indispensabile l'utilizzo del casco. La caduta \u00e8 spesso dovuta alla scarsa attenzione di escursionisti che smuovono pietre, ma \u00e8 causata anche da fenomeni naturali come lo sgretolamento della roccia provocato dal disgelo e dal vento. Un ulteriore pericolo pu\u00f2 essere causato dalla scarsa manutenzione delle attrezzature della ferrata, situazione che si pu\u00f2 incontrare specialmente dopo il periodo invernale quando valanghe, ghiaccio o frane possono aver provocato danni, in quanto nel periodo invernale generalmente non si effettuano manutenzioni: in questo caso bisogna mantenere la massima attenzione ed \u00e8 opportuno avvisare i gestori della ferrata appena possibile.\nDifficolt\u00e0.\nLa seguente \u00e8 la classificazione delle vie ferrate per difficolt\u00e0, ottenuta tenendo conto di alcuni parametri (dislivello, esposizione, verticalit\u00e0 e impegno fisico):"}
{"id": "300653", "revid": "1405892", "url": "https://it.wikipedia.org/wiki?curid=300653", "title": "Fender Mustang", "text": "La Fender Mustang \u00e8 una chitarra prodotta dalla Fender a partire dal 1964, sviluppata dagli \"student models\" Fender Musicmaster e Fender Duo-Sonic.\nLa Mustang presenta due single coil con un atipico sistema di switching e un ponte tremolo utilizzato solo su questo modello. Inizialmente era prodotta con due scale diverse, da 22,5\" e da 24\".\nNel 2010 Fender ha prodotto una serie di amplificatori chiamata Mustang.\nStoria.\nLa Fender Mustang nasce nel 1964, per affiancare la produzione della linea Fender Student Model, che comprendeva anche la Fender Musicmaster e la Fender Duo-Sonic.\nNel 1982 esce dal mercato, per ricomparire poi nel 1994 come Mustang '69 Reissue, e nel 2006 come Mustang '65 Reissue, entrambe costruite dalla Fender giapponese.\nLa Fender Mustang \u00e8 nota al pubblico principalmente grazie al musicista Kurt Cobain, che ne fece la sua chitarra preferita, soprattutto per ragioni economiche, dato che le Mustang avevano un prezzo sicuramente pi\u00f9 appetibile rispetto alla Stratocaster. Questo permetteva a Cobain di acquistare molti manici mancini di ricambio, per rimpiazzare quelli che rompeva nei concerti. Tuttavia, la chitarra era apprezzata dal leader dei Nirvana anche per la sua scala corta (61 centimetri), che ben si adattava alle sue mani piccole. Inoltre, anche il famoso chitarrista John Frusciante us\u00f2 una Mustang del 1965, in un periodo della sua lunga militanza nei Red Hot Chili Peppers, ed anche il cantante e chitarrista Adrian Belew dei King Crimson us\u00f2 una Mustang modificata negli anni '80. \nI modelli prodotti nei primi anni sessanta, conosciuti come pre-CBS, purch\u00e9 conservati in ottimo stato, possono raggiungere alte quotazioni di mercato.\nNel 2012 Fender ha costruito una versione signature della Mustang: la Kurt Cobain Mustang, dedicata all'omonimo musicista.\nDati tecnici.\nSolid body, manico 24\", tastiera in palissandro, due pick-up, due potenziometri per la regolazione dei toni e del volume. Adotta un sistema di switching tra i due pick-up costituito da due interruttori ciascuno a tre posizioni, portando il totale delle combinazioni tra i pickup a 4 (manico/ponte/insieme in fase/insieme fuori fase). Il sistema della leva del vibrato, (Fender Dynamic Vibrator) era simile a quello montato sui modelli di punta della linea Fender di allora: Fender Jazzmaster e Fender Jaguar.\nLa Mustang \u00e8 stata prodotta principalmente in tre colorazioni: \"Daphne Blue, Olympic White, Dakota Red\". La Fender giapponese continua tuttora a produrre Mustang, usando le colorazioni standard della ditta (Sunburst, Dakota Red, Olympic White, Black, Daphne Blue).\nA partire dal 2016 viene prodotta dalla Fender negli stabilimenti messicani una speciale versione della Mustang, la Mustang 90 facente parte delle Offset series che monta dei pickup single coil P90 sia al ponte che al manico con switch a 3 posizioni che conferisce maggiore aggressivit\u00e0 rispetto alla versione tradizionale con single coil standard. "}
{"id": "300654", "revid": "104458", "url": "https://it.wikipedia.org/wiki?curid=300654", "title": "Chesalles", "text": ""}
{"id": "300658", "revid": "125203446", "url": "https://it.wikipedia.org/wiki?curid=300658", "title": "Ludovico II di Baviera", "text": "Altri suoi titoli erano Conte palatino del Reno, Duca di Baviera, Duca di Franconia e Duca di Svevia. \u00c8 conosciuto anche come \"Swan King\" (\"Re cigno\") in inglese e \"M\u00e4rchenk\u00f6nig\" (\"Re delle fiabe\") in tedesco. A volte \u00e8 indicato anche come \"Re pazzo\", anche se l'esattezza di tale etichetta \u00e8 stata contestata: fu arrestato per motivi di malattia mentale, senza visita medica, e confinato nel castello di Berg.\nMor\u00ec il giorno dopo in circostanze misteriose: le interpretazioni della diagnosi medica restano controverse.\nFu noto come un eccentrico la cui eredit\u00e0 si intreccia con la storia dell'arte e dell'architettura; infatti commission\u00f2 la costruzione di numerosi stravaganti castelli fiabeschi (il pi\u00f9 famoso \u00e8 il Neuschwanstein) e fu un devoto mecenate del compositore Richard Wagner. Fu generalmente benvoluto e ancora oggi \u00e8 venerato da molti in Baviera. La sua propensione a costruire castelli ha lasciato una grandiosa eredit\u00e0 alla Baviera, in grado ancor oggi di attirare ogni anno milioni di turisti da tutto il mondo.\nBiografia.\nInfanzia e giovinezza.\nNato a Nymphenburg (oggi parte di Monaco di Baviera), era figlio di Massimiliano II di Baviera e di Maria di Prussia. Da bambino gli venivano continuamente ricordate le sue prerogative reali e, bench\u00e9 estremamente viziato in alcune occasioni, fu anche severamente controllato dai suoi precettori e sottoposto a un duro regime di studio ed esercitazioni.\nLa giovinezza di Ludovico ebbe dei momenti lieti, come le visite con la famiglia a Hohenschwangau e al lago di Starnberg. Da adolescente divenne molto amico del suo aiutante di campo, Paul Maximilian Lamoral von Thurn und Taxis, della facoltosa famiglia bavarese dei Thurn und Taxis. I due giovani andavano a cavallo insieme, leggevano poesie e allestivano scene delle opere romantiche di Richard Wagner. La relazione si infranse quando Paul divenne pi\u00f9 interessato alle ragazze.\nDurante la sua giovent\u00f9, Ludovico incominci\u00f2 anche una lunga amicizia con la procugina Elisabetta, imperatrice d'Austria. Entrambi amavano la natura e l'arte. Come la biografia dell'imperatrice d'Austria e regina di Ungheria, scritta da Nicole Avril, testimonia, Sissi era una cultrice di Heinrich Heine e, sull'esempio del celebre poeta di D\u00fcsseldorf, chiamava se stessa, nelle sue poesie, \"gabbiano\", per il suo amore mistico e travolgente per il mare e al cugino riservava, sempre nei sonetti scritti di suo pugno, l'epiteto di \"aquila\" (\"A te, aquila della montagna/Ospite delle nevi eterne/Un pensiero del gabbiano/Re delle onde frementi\").\nRegno.\nSal\u00ec al trono bavarese all'et\u00e0 di 18 anni, in seguito alla morte del padre. Il suo aspetto giovane e pensieroso lo rese molto popolare in Baviera e all'estero. Uno dei suoi primi atti fu il patrocinio ufficiale del suo idolo, Richard Wagner. Per gran parte del suo regno, Ludovico promosse la riconciliazione fra gli stati tedeschi.\nLe maggiori preoccupazioni nei primi anni di regno di Ludovico furono l'aspettativa per un erede e le relazioni con la Prussia. Entrambe le questioni furono in primo piano nel 1867. Ludovico era fidanzato con la principessa Sofia, sua cugina, nonch\u00e9 sorella minore dell'imperatrice Elisabetta. Il loro fidanzamento venne reso pubblico il 22 gennaio 1867, ma dopo aver ripetutamente rinviato la data del matrimonio, Ludovico alla fine annull\u00f2 il fidanzamento in ottobre. Sofia spos\u00f2 in seguito Ferdinando Filippo Maria, duca di Alen\u00e7on (1844\u20131910), figlio di Luigi d'Orleans, duca di Nemours. Ludovico non si spos\u00f2 mai.\nAnche se Ludovico si era schierato a fianco dell'Austria contro la Prussia nella guerra austro-prussiana, accett\u00f2 un trattato di mutua difesa con la Prussia nel 1867, dopo essere stato sconfitto in guerra. In base ai termini del trattato, la Baviera si dovette unire alla Prussia contro la Francia nella guerra franco-prussiana. Su richiesta di Bismarck, Ludovico sollecit\u00f2 una lettera, nel dicembre 1870, che chiedeva la creazione di un impero tedesco. Egli ricevette alcune concessioni in cambio del suo appoggio, ma l'era dell'indipendenza bavarese era terminata di fatto.\nPer tutto il suo regno, Ludovico ebbe una fila di infatuazioni per uomini di bell'aspetto, tra cui il suo stalliere capo Richard Hornig, la stella ungherese del teatro Josef Kainz, . Nel 1869 cominci\u00f2 a tenere un diario nel quale registrava le sue riflessioni private e discuteva i suoi tentativi di sopprimere i suoi desideri sessuali e rimanere fedele ai suoi convincimenti cattolici. I diari originali di Ludovico andarono persi durante la seconda guerra mondiale e ne rimangono solo copie di brani, fatte prima della guerra. Queste, assieme a lettere private e ad altri documenti personali sopravvissuti, suggeriscono che Ludovico abbia combattuto la propria omosessualit\u00e0.\nCon il progredire del suo regno, Ludovico condusse sempre pi\u00f9 spesso una vita ritirata e lontana dagli impegni di governo. Negli anni '80 dell'Ottocento spese gran parte del suo tempo sulle Alpi, dove fece costruire diversi e costosi palazzi da favola con lo scenografo Christian Jank, immaginando un mondo di sogno in cui era un monarca assoluto, discendente da Luigi XIV di Francia.\nDeposizione, arresto e morte.\nIl 10 giugno 1886, Ludovico venne ufficialmente dichiarato pazzo dal governo e incapace di esercitare i suoi poteri governativi. Il principe Luitpold venne dichiarato reggente. Il professor Bernhard von Gudden, nonostante non avesse mai visitato Ludovico, lo dichiar\u00f2 folle sulla base del materiale da lui prodotto, che era ritenuto molto pi\u00f9 che sufficiente per lo scopo. D'altra parte \u00e8 un fatto che egli si disinteressasse totalmente del governo e che le casse della casa reale fossero state da lui totalmente prosciugate per la costruzione dei suoi castelli. Alcuni storici ritengono che Ludovico fosse sano, ma vittima di un intrigo. L'imperatrice Elisabetta sostenne che \u00abil re non era matto; era solo un eccentrico che viveva in un mondo di sogni. Avrebbero potuto trattarlo pi\u00f9 gentilmente, e risparmiargli con ci\u00f2 una fine cos\u00ec terribile.\u00bb\nLa presa in custodia del popolare capo di Stato fu fatta in segreto, ma l'evento fu inusuale come la vita stessa di Ludovico. Un'eccentrica ma leale baronessa arriv\u00f2 ai cancelli della residenza agitando il suo ombrello e redarguendo gli uomini che erano andati a prendere Ludovico. Un nutrito gruppo di contadini si affoll\u00f2 a Hohenschwangau per proteggere il sovrano; essi intendevano scortare Ludovico fino alla frontiera per salvarlo dalla cattura, ma il re rifiut\u00f2. Un battaglione di soldati di stanza nella vicina cittadina di Kempten era stato richiamato a Neuschwanstein dal monarca, ma fu trattenuto dal governo.\nLudovico tent\u00f2 di rendere pubblico il seguente proclama: \u00abIl principe Luitpold intende salire al potere come reggente della nazione senza la mia volont\u00e0. I miei attuali ministri hanno falsificato le informazioni sul mio stato di salute e stanno preparando atti di alto tradimento nei confronti del mio amato popolo [...] Chiedo a ogni fedele bavarese di aiutare i miei seguaci nell'ostruzione di questo tradimento pianificato del re e della patria\u00bb. Tale proclama fu stampato da un quotidiano di Bamberga l'11 giugno 1886, ma le copie vennero tutte sequestrate dal governo per evitarne la diffusione. Molti dei telegrammi di Ludovico ai giornali e ai suoi amici furono intercettati. Il sovrano ricevette anche un messaggio da Bismarck, che lo invitava ad andare a Monaco e mostrarsi al popolo, ma Ludovico rifiut\u00f2 di lasciare Neuschwanstein. La mattina del 12, una seconda commissione si rec\u00f2 al castello. Il re fu arrestato alle ore 4:00 e trasferito al castello di Berg, a sud di Monaco.\nLa morte di Ludovico, avvenuta al lago di Starnberg, \u00e8 avvolta nel mistero. \nIl 13 giugno alle 18:30 Ludovico chiese di poter fare una passeggiata con il dottor Gudden e questi accett\u00f2, dicendo alle guardie di non seguirli. I due uomini non fecero pi\u00f9 ritorno: furono ritrovati entrambi morti nelle acque del lago alle 23:30 del giorno stesso. Nei pressi del punto del ritrovamento fu in seguito costruita una piccola cappella in cui ogni anno, il 13 giugno, si tiene una cerimonia commemorativa. Nel luogo esatto delle acque in cui fu ritrovato il corpo di Ludovico fu eretta una croce in suo ricordo.\nIl decesso del deposto monarca fu classificato come suicidio per annegamento, ma esistono numerose teorie alternative, in quanto secondo l'autopsia non c'era acqua nei polmoni. Ludovico era un buon nuotatore e l'acqua gli arrivava alla cintola, escludendo un incidente. Nonostante non siano emerse valide prove di violenza, alcuni ritengono che Ludovico sia stato assassinato dai suoi avversari politici o mentre tentava di fuggire da Berg. Un'altra ipotesi \u00e8 quella che l'ex-sovrano sia morto per cause naturali (come un infarto o un ictus) durante un tentativo di fuga. Alcune leggende narrano addirittura che sia stato sbranato da un licantropo e che il dottor Gudden fosse in realt\u00e0 il suo amante.\nLudovico fu seppellito nella cripta della \"Michaelskirche\" di Monaco di Baviera, ma il suo cuore \u00e8 conservato in una teca argentata presso la \"Gnadenkapelle\" di Alt\u00f6tting.\nEredit\u00e0.\nLudovico viene ricordato come uno dei sovrani tedeschi pi\u00f9 strani. Era abbastanza popolare tra i suoi sudditi, anzitutto perch\u00e9 cerc\u00f2 di evitare per quanto possibile conflitti armati, assicurando alla Baviera un periodo di pace (non \u00e8 chiaro se per le sue idee pacifiste o per lo scarso interesse per il potere politico). Il suo atteggiamento eccentrico gli guadagn\u00f2 molte simpatie. Nonostante detestasse le folle, Ludovico amava viaggiare in incognito tra la sua gente e chiunque si fosse dimostrato ospitale con lui, senza sapere che si trattava del sovrano, veniva ricompensato con cospicui doni. In Baviera viene ancora ricordato col titolo affettuoso di \"unser Kini\" (\"il nostro re\", in dialetto bavarese).\nParadossalmente, nonostante egli avesse portato quasi alla bancarotta la famiglia reale bavarese per costruire le sue residenze, queste sono ora diventate attrazioni turistiche che sono fonte di grandi profitti per lo Stato. Gi\u00e0 nel 1899 i profitti ricavati dal turismo nel solo Castello di Neuschwanstein risanarono l'elevato costo per la costruzione di quest'ultimo.\nLudovico e le arti.\nLudovico fu il principale sostenitore del compositore Richard Wagner e finanzi\u00f2 la costruzione del Festspielhaus di Bayreuth.\nEgli lasci\u00f2 una grande collezione di piani e disegni che aveva commissionato per altri castelli e stanze che non furono mai realizzati. Molti di questi disegni si trovano oggi nel \"Museo re Ludovico II\" a Herrenchiemsee. Questi progetti di edifici risalgono all'ultima parte del suo regno, a partire dal 1883. Dato che il denaro cominciava a scarseggiare, gli artisti sapevano che le loro opere non sarebbero mai state realizzate. I progetti si fecero quindi pi\u00f9 stravaganti e numerosi, dato che gli autori non dovevano badare a economia o praticit\u00e0 di realizzazione.\nI castelli.\nLudovico fece decorare la residenza reale di Schachen con interni in stile arabico, con anche una replica del \"Trono del Pavone\". Fece inoltre progettare il castello di Falkenstein, che non venne per\u00f2 mai realizzato. Un dipinto dell'architetto Christian Jank mostra l'edificio come una versione ancora pi\u00f9 fiabesca ed elaborata di Neuschwanstein, arroccato su uno sperone roccioso.\nLudovico nella cultura di massa.\nNel 1972 fu realizzato il film \"Ludwig\", diretto da Luchino Visconti e basato sulla sua vita, con protagonista Helmut Berger.\nIl videogioco \"\" \u00e8 ambientato in Baviera nei castelli di Ludovico e accenna alla sua vita pur contenendo comunque molti elementi fantastici. Esiste anche un manga in tre volumi dell'artista Higuri You, pubblicato dalla Kadokawa Shoten, chiamato , racconta in modo romanzato la vita amorosa di Ludovico.\nA Ludovico sono stati dedicati due \"musical\": \"Ludwig II - Sehnsucht nach dem Paradies\" (Ludovico II - Nostalgia del paradiso) e \"Ludwig\u00b2 - Der Mythos lebt\" (Ludovico II - Il mito vive) entrambi messi in scena nel teatro appositamente costruito a F\u00fcssen sulle rive del Forggensee di fronte al castello di Neuschwanstein.\nUna delle trasmissioni radiofoniche, andate in onda nei primi anni settanta con il titolo \"Le interviste impossibili\", \u00e8 dedicata a Ludovico II: l'intervistatore \u00e8 Alberto Arbasino, che appena entrato in uno dei famosi castelli bavaresi viene investito da una sontuosa opera wagneriana. Ludovico \u00e8 interpretato da Carmelo Bene, che fa rivivere il monarca e ne racconta la storia, camminando sul confine invisibile tra l'ironico e il tragico.\nNel film \"Lissy - Principessa alla riscossa\" viene rappresentato il personaggio di Bussy che abita nel castello di Neuschwanstein. \u00c8 un riferimento a Ludovico e al castello di Neuschwanstein.\nLudovico \u00e8 citato dai Matmos, duo sperimentale californiano, nella traccia finale dell'album \"The Rose Has Teeth in the Mouth of a Beast\", uscito nel 2006.\nCaparezza nel suo album \"Prisoner 709\", nella traccia \"Sogno di potere\" fa un parallelismo tra s\u00e9 e Ludovico.\nNote.\nFonti delle citazioni.\nin inglese:"}
{"id": "300659", "revid": "287204", "url": "https://it.wikipedia.org/wiki?curid=300659", "title": "Unit\u00e0 previsionali di base", "text": "Le unit\u00e0 previsionali di base (UPB) costituiscono la pi\u00f9 recente e significativa innovazione apportata ai metodi di redazione del Bilancio dello Stato italiano negli ultimi decenni. \nLa loro introduzione risale al 1997 ad opera della cosiddetta Legge Ciampi, la quale si prefiggeva di uniformare la struttura del bilancio statale ai modelli europei in linea con le nuove esigenze di contenimento della spesa pubblica, garantire la trasparenza nei procedimenti della pubblica amministrazione, collegare il sistema degli stanziamenti di bilancio con le responsabilit\u00e0 relative al loro utilizzo. \nLe UPB sono, in pratica, l'unit\u00e0 elementare di bilancio oggetto di approvazione del parlamento e, come prevede la legge stessa, sono individuate in coerenza con i centri di responsabilit\u00e0 di livello generale dei ministeri, in modo tale che ogni dirigente pubblico possa, periodicamente, verificare l'andamento della propria gestione in relazione agli obiettivi stabiliti in termini di entrate ed uscite nel bilancio. Ne consegue che le UPB siano, nelle intenzioni del legislatore, strumento di controllo e responsabilizzazione del management, in modo da avvicinare la gestione dell'azienda pubblica a quella delle aziende private."}
{"id": "300660", "revid": "633110", "url": "https://it.wikipedia.org/wiki?curid=300660", "title": "M1918 Browning Automatic Rifle", "text": "L'M1918 Browning Automatic Rifle (meglio noto come Browning Automatic Rifle, in acronimo BAR) \u00e8 un fucile mitragliatore utilizzato dalle forze armate statunitensi durante la prima met\u00e0 del il XX secolo.\nIdeato da John Moses Browning e prodotto dalla Browning Arms Company, venne impiegato dall'esercito statunitense in piccoli quantitativi per la prima volta durante le ultime fasi della prima guerra mondiale; tuttavia il BAR venne ufficialmente adottato dagli Stati Uniti solo nel 1938 con la denominazione \"U.S. Automatic Rifle, Caliber .30, M1918\" come arma da squadra. Venne prodotto ed esportato in vari Stati, e intensamente utilizzato durante la seconda guerra mondiale, la guerra di Corea e durante le prime fasi della guerra del Vietnam. Il BAR cominci\u00f2 ad essere messo da parte gi\u00e0 dagli anni '50, mentre la produzione termin\u00f2 nel 1975.\nStoria.\nL'intervento statunitense nella \"grande guerra\".\nQuando il 6 aprile 1917 gli USA dichiararono guerra alla Germania, gli alti comandi si resero conto di avere a disposizione come armi automatiche, solo 670 esemplari Hotchkiss M1909, 282 di Maxim M1904 e 158 pezzi di Colt-Browning M1895. Dopo lunghi dibattiti si rese evidente la necessit\u00e0 di produrre nuove armi, ma per quel momento i soldati statunitensi sarebbero stati armati con ci\u00f2 che gli alleati francesi e inglesi avevano da offrire. Le armi fornite dai francesi, oltre ad essere di seconda mano, erano camerate per cartucce 8 \u00d7 50 mm R Lebel che complicava ancora di pi\u00f9 la situazione dal momento che i soldati utilizzavano un diverso munizionamento.\nIl prototipo e lo sviluppo.\nNel 1917, subito prima dell'entrata in guerra degli Stati Uniti, John Browning port\u00f2 a Washington due prototipi di arma automatica per una dimostrazione: un prototipo della Browning M1917, una mitragliatrice pesante raffreddata ad acqua e un fucile automatico (denominato allora \"Browning Machine Rifle\", BMR), entrambi camerati per il calibro .30-06 Springfield. Il 27 febbraio 1917 alla presentazione erano presenti in tutto 300 persone, tra cui alti membri del Congresso, Senatori, dignitari stranieri e ovviamente la stampa.. La dimostrazione colp\u00ec la folla a tal punto che il fucile automatico venne subito adottato dall'esercito, mentre la mitragliatrice dovette superare altri test.\nAltre prove furono condotte nella sede della Springfield Armory e subito venne raccomandata l'adozione di entrambe le armi. Per evitare confusione tra la mitragliatrice e il fucile automatico si decise di denominare il secondo M1918 B.A.R. (oppure, per esteso, \"U.S. Rifle, Caliber .30, Automatic, Browning, M1918\") ed il 16 luglio 1917, 12.000 BAR vennero ordinati alla Colt's Manufacturing Company, che all'epoca era proprietaria dei brevetti di J. M. Browning. Tuttavia la Colt era gi\u00e0 al massimo della produttivit\u00e0 - in quanto produceva anche le mitragliatrici Vickers per l'esercito britannico - e richiese un posticipo per la data di consegna in modo da poter aprire un nuovo stabilimento a Meriden, nel Connecticut. Data la necessit\u00e0 di avere le armi in breve tempo, la produzione venne affidata alla Winchester Repeating Arms Company. Proprio la Winchester contribu\u00ec in maniera significativa a migliorare il progetto del BAR, modificando i disegni preparatori per facilitare la produzione di massa. Tra i cambiamenti vi fu lo spostamento della finestra di espulsione, che venne spostata sul lato destro dell'arma (prima si trovava sul lato superiore).\nLa produzione, l'esportazione e la dismissione.\nLa produzione dell'arma non cominci\u00f2 prima del febbraio 1918 e la pressione sulla Winchester Repeating Arms Company per avere i BAR fu cos\u00ec alta che la fabbrica invi\u00f2 i primi 1.800 esemplari di arma senza le specifiche necessarie per un buon funzionamento: ci si accorse infatti che le parti delle varie armi non erano tra loro intercambiabili, e la produzione dell'arma venne interrotta temporaneamente, per dar modo ai produttori di curare in maniera pi\u00f9 approfondita i dettagli. Il contratto con la Winchester prevedeva la consegna di 25.000 BAR. La produzione in serie cominci\u00f2 nel giugno 1918, con 4.000 esemplari consegnati, per arrivare poi a pieno regime in luglio, con 9.000 unit\u00e0 prodotte al mese.\nLe ditte Colt e Marlin Firearms cominciarono la produzione poco tempo dopo, in particolare la Marlin, che doveva soddisfare anche le commesse di armi per il Belgio, acquis\u00ec la fabbrica \"Mayo Radiator\" appositamente per la produzione esclusiva dei BAR. Il primo lotto di fucili venne consegnato l'11 giugno e la fabbrica raggiunse un ritmo di produzione di 200 fucili al giorno. La Colt, d'altro canto, aveva prodotto solo 9.000 pezzi prima dell'armistizio con la Germania, a causa della sovrapposizione di altri ordini. Le tre fabbriche producevano insieme circa 706 pezzi al giorno, con una produzione complessiva verso la fine della guerra di circa 52.000 BAR.\nNel luglio 1918 i primi BAR arrivarono in Francia, e la prima unit\u00e0 a riceverli fu la 79\u00aa divisione di fanteria, che li test\u00f2 in azione per la prima volta il 13 settembre. L'arma fu dimostrata personalmente dal figlio dell'inventore, Val Allen Browning. Tra il 1918 e il 1919, furono realizzati un totale di 102.125 BAR (16.000 la Colt, 42.123 la Winchester e 39.002 la Marlin). Il BAR fu accolto con molto favore dalle truppe statunitensi: in parte per le sue indubbie ottime qualit\u00e0, e in parte perch\u00e9 si trattava di un'arma \"made in USA\".\nNonostante fosse stata introdotta tardi durante la prima guerra mondiale, il BAR colp\u00ec molto favorevolmente le forze armate francesi che ne ordinarono circa 15.000 esemplari per sostituire il \"fusil mitrailleur Mle 1915 CSRG\" e la mitragliatrice Hotchkiss M1909 Benet-Mercie.\nDurante il primo dopoguerra ne vennero realizzati diversi modelli per l'esportazione, e venne ancora utilizzata negli USA durante la grande depressione, nel secondo conflitto mondiale, ed in misura minore nelle guerre del Vietnam e di Corea, per poi essere dismessa gradualmente negli anni '50, in favore dell'M60. La produzione cess\u00f2 definitivamente negli anni 1970, tuttavia nel 2008, la Ohio Ordnance Works produsse una versione semiautomatica moderna del BAR, conosciuta come \"M1918A 3-SRL\" (\"self-loading rifle\").\nTecnica.\nIl BAR era progettato per essere trasportato dagli uomini in avanzata e utilizzato sia in spalla che dal fianco, un concetto chiamato \"walking fire\", ritenuto indispensabile per i soldati della prima guerra mondiale. Tuttavia nella pratica, venne pi\u00f9 spesso impiegato come mitragliatrice da posizione e azionato con l'ausilio del bipode in dotazione.\n\u00c8 un fucile automatico a fuoco selettivo, operato a gas tramite un pistone a corsa lunga. L'arma spara in posizione di otturatore aperto. L'estrattore \u00e8 integrato nell'otturatore, mentre l'espulsore \u00e8 costituito da un perno fissato al gruppo grilletto dell'arma. Il percussore (al pari dell'estrattore) \u00e8 contenuto all'interno del gruppo otturatore. Il selettore di fuoco \u00e8 posto sul lato sinistro dell'arma e presenta tre posizioni:\nLa canna dell'arma \u00e8 saldata al castello, per cui non facilmente sostituibile. Il caricatore \u00e8 bifilare da 20 colpi, sebbene fossero disponibili anche caricatori da 40 colpi per uso antiaereo, rimossi tuttavia dal servizio gi\u00e0 nel 1927 per la loro scarsa affidabilit\u00e0. Il rompifiamma cilindrico \u00e8 fissato alla canna. I primi modelli di BAR erano muniti di calcio in legno fisso e mire regolabili in metallo con gradazione da 100 a 1.500 iarde.\nIn quanto concepito come fucile per il supporto di squadra, l'arma non presenta attacchi per la baionetta, e mai ne vennero prodotte per l'uso. Solo una baionetta, sebbene di tipo sperimentale, fu proposta dalla Winchester.\nVarianti e modelli derivati.\nIl modello pi\u00f9 conosciuto e pi\u00f9 diffuso fu il modello M1918, camerata per munizioni .30-06 Springfield, progettato da John Browning nel 1917. Durante tutto il periodo di servizio, il BAR incorse in numerose modifiche volte a migliorarne l'efficacia. Il primo miglioramento all'M1918 port\u00f2 al nuovo \"M1922\", adottato dalla cavalleria degli Stati Uniti nel 1922. L'arma aveva una nuova canna pi\u00f9 spessa, bipode regolabile fissato vicino alla volata, monopiede fissato al calcio, un anello per cinghia laterale e una nuova finitura per il fondo del calcio. L'impugnatura fu modificata e nel 1926 i sistemi di mira furono adeguati al nuovo proiettile .30-06 M1 da 172 grani.\nNel 1931, la Colt introdusse la propria variante, denominata \"Colt Monitor Automatic Machine Rifle\" (o pi\u00f9 semplicemente \"R 80\"), volto a migliorare la dotazione delle guardie carcerarie e delle forze di polizia. Progettato per essere usato come arma da spalla, il Monitor non presentava il bipode, ma in compenso fu aggiunta un'impugnatura a pistola, un nuovo paramano agganciato al nuovo Castello in metallo leggero e una nuova canna, pi\u00f9 corta e terminante con un compensatore Cutts. Con un peso di 7,34\u00a0kg scarico, il Monitor aveva un rateo di fuoco di circa 500 colpi al minuto. Furono prodotti circa 125 esemplari di quest'arma; di questi, 90 furono impiegati dall'FBI, 11 esemplari furono impiegati dal Dipartimento del Tesoro nel 1934, mentre I restanti furono inviati in varie prigioni, banche, compagnie di sicurezza o dipartimenti di polizia. Sebbene si fosse prevista anche l'esportazione per i Monitor, nessun esemplare lasci\u00f2 mai l'America.\nNel 1932 una versione fortemente accorciata dell'M1918 sviluppata per il \"combattimento tra i cespugli\" venne proposta dal maggiore dei Marines H. L. Smith e dal capitano M. A. Edson. La canna era pi\u00f9 corta di quasi 230\u00a0mm rispetto all'originale, con conseguente necessit\u00e0 di ricollocare la porta per i gas e il tubo. L'arma cos\u00ec modificata pesava 6,24\u00a0kg e misurava solo 876\u00a0mm di lunghezza . Sebbene pi\u00f9 precisa dell'M1918 quando impiegata in automatico in posizione prona (ugualmente precisa invece su distanze di 500/600 iarde), l'arma si dimostr\u00f2 pi\u00f9 imprecisa quando usata da spalla e soprattutto molto pi\u00f9 rumorosa, con una fiammata molto vistosa al momento dello sparo. L'impiego del compensatore Cutts riduceva la fiammata, ma causava un aumento eccessivo di fumo e polvere vicino alla volata, oscurando in tal modo il campo visivo dell'operatore. Inoltre, non migliorava affatto la controllabilit\u00e0 dell'arma in fuoco automatico. Sebbene dalle valutazioni ci si accord\u00f2 per la costruzione di sei esemplari di tale versione per nuovi test, la produzione non cominci\u00f2 mai.\nLa variante \"M1918A1\" montava un bipiede regolabile e alleggerito, fissato alla canna per il recupero dei gas, approvato il 24 giugno 1937. Fu progettata per migliorare la stabilit\u00e0 dell'arma quando usata in modalit\u00e0 automatica. Tuttavia, pochi esemplari di M1918 furono effettivamente riconvertiti per adattarsi al nuovo standard.\nNell'aprile 1938 cominciarono gli studi per migliorare il Progetto iniziale del BAR. Si voleva rendere il BAR adatto ad essere usato come mitragliatrice leggera per il supporto. I primi prototipi della nuova versione montavano un bipiede fissato alla canna e un'impugnatura a pistola specificamente progettata per ospitare un meccanismo di riduzione del rateo di fuoco preso in prestito dalla FN Herstal (vedi FN Mle 1930). Il sistema dette risultati soddisfacenti durante i test, ma nel 1939 l'esercito pose la restrizione che pre-vedeva che tutti i miglioramenti dovessero essere applicabili ai vecchi BAR senza per questo perdere l'intercambiabilit\u00e0 delle componenti. Questa limitazione, chiaramente, imped\u00ec l'uso del sistema di controllo del rateo di fuoco della FN.\nLo sviluppo del nuovo \"M1918A2\" fu ultimato e la produzione autorizzata il 30 giugno 1938. Il sistema di controllo della FN venne sostituito da un nuovo modello sviluppato dalla Springfield Armory e alloggiato questa volta nel calcio dell'arma. Il riduttore Springfield permetteva, tramite rotazione del selettore di fuoco, di scegliere tra due modalit\u00e0 di fuoco automatico, una lenta l'altra veloce. Il bipiede venne fissato vicino alla volata dell'arma, guide per l'inserimento e il mantenimento in posizione del caricatore furono aggiunte davanti al grilletto, il paramano venne accorciato e il ruolo dell'arma venne cambiato da fucile automatico a mitragliatrice leggera di squadra. I sistemi di mira vennero tarati sulla base delle prestazioni balistiche della nuova munizione M2. Il calcio del modello A2 e circa 3\u00a0cm pi\u00f9 lungo di quello del modello standard M1918. La canna venne migliorata con l'aggiunta di un soppressore di fiamma e mirino a palo regolabile. Solo nelle ultime fasi della guerra venne montato alla canna un maniglione per il trasporto.\nA casa delle limitazioni nel budget, la produzione iniziale di M1918A2 fu una sostanziale riconversione dei vecchi M1918 rimasti in magazzino. Dopo lo scoppio della Seconda guerra mondiale ci rese conto che i macchinari usati per la fabbricazione dei primi BAR erano ormai incompatibili con i nuovi standard di produzione. Cos\u00ec, la produzione venne affidata alla New England Small Arms Corp. E alla IBM, per un totale di 168.000 esemplari prodotti. Nel 1942, la mancanza di legno di noce per la produzione dei calci costrinse le fabbriche a ricorrere ad un mix di bachelite e Resinox, composto che risultava lucido e riflettente e veniva perci\u00f2 sottoposto a sabbiatura per evitare riflessi.\nIl ritmo di produzione aument\u00f2 nel 1943 quando la IBM svilupp\u00f2 una tecnica per ricavare i castelli dell'arma da un nuovo tipo di ghisa malleabile, chiamata \"ArmaSteel\", introdotta dalla Saginaw (divisione della General Motors). Durante la Guerra di Corea la produzione del modello M1918A2 riprese, affidata questa volta alla Royal Typewriter Company che produsse circa 61.000 nuovi esemplari.\nModelli internazionali e commerciali.\nNel 1919, la Colt produsse un modello ad esclusivo uso commerciale denominato \"Automatic Machine Rifle Model 1919\" (o \"Model U\"). In seguito fece la sua comparsa il \"Model 24\", che presentava impugnatura a pistola e paramano modificato. Entrambe le versioni erano disponibili in svariati calibri:\nUna versione aggiornata del Model 1924, denominata \"Automatic Machine Rifle 1925\" (o \"R 75\") raggiunse la massima popolarit\u00e0. Basata sul Model 1924, la nuova arma presentava una canna pesante, un bipiede alleggerito e venne dotata di copriotturatore (brevetti: \"US 1548709\" e \"US 1533968\"). Il Model 1925 era disponibile in tutti i calibri sopra elencati ad eccezione del 6,5 \u00d7 55\u00a0mm svedese. Esiste anche una versione mitragliatrice leggera del Model 1925, definita \"R 75A\", dotata di un kit per il cambio rapido della canna. Tra il 1921 e il 1928 la FN Herstal import\u00f2 oltre 800 armi prodotte dalla Colt per la vendita in Europa.\nBelgio.\nUna variante conosciuta come \"FN Mle 1930\" fu sviluppata dalla FN Herstal appositamente per impiegare il 7,65 \u00d7 52\u00a0mm Mauser e adottata dall'esercito del Belgio. Questa variante \u00e8 semplicemente una copia del Colt R 75. Le variazioni includono una differente valvola per i gas e un meccanismo di riduzione del rateo di fuoco sviluppato da Dieudonn\u00e9 Saive. L'arma poteva anche essere montata su un apposito bipiede. Nel 1932 il Belgio adott\u00f2 la nuova versione dell'arma, con la denominazione \"FN Mle D\" (\"demontable\", ovvero rimovibile), che presentava una canna a sostituzione rapida e una configurazione per lo smontaggio semplificata. La FN Mle D continu\u00f2 ad essere prodotta anche dopo la guerra, adattata la calibro .30-06 Springfield o in alternativa al 7,62 \u00d7 51 mm NATO.\nL'ultima variante sviluppata in Belgio fu la \"Mle DA1\" camerata per il 7,62\u00a0mm NATO e alimentata dai caricatori da 20 colpi del FAL.\nPolonia.\nLa produzione dei BAR in Belgio cominci\u00f2 solo dopo la stipulazione di un contratto con la Polonia (10 dicembre 1927) che prevedeva l'invio di 10.000 mitragliatrici leggere \"wz. 1928\" camerate in 7,92 \u00d7 57 mm Mauser. L'arma presentava l'impugnatura a pistola, un bipiede modificato, una canna leggermente pi\u00f9 lunga del normale e un sistema di mira simile a quello delle armi polacche standard. La produzione dell'arma venne in seguito portata avanti sotto licenza dalla \"Pa\u0144stwowa Fabryka Karabin\u00f3w\" di Varsavia. Nel 1927, il wz. 1928 entr\u00f2 in servizio presso l'esercito polacco con la designazione ufficiale \"7,92\u00a0mm rkm Browning wz. 1928\" e vi rimase fino alla Seconda Guerra mondiale.\nNegli anni '30, il progettista polacco Wawrzyniec Lawandowski venne incaricato di sviluppare un'arma antiaerea ba-sandosi sulla wz. 1928. L'arma che ne risult\u00f2 fu denominata \"wz. 1937\". Il rateo di fuoco dell'arma venne portato a circa 1.100 colpi al minuto, il calcio venne eliminato definitivamente e venne completamente riprogettato il sistema di alimentazione dell'arma. Il fuoco automatico (per lo meno a quel rateo di fuoco) era impossibile con caricatori da soli 20 colpi. Si procedette quindi a creare uno speciale accessorio che permettesse di alimentare l'arma tramite caricatori da 91 colpi appositamente sviluppati. L'arma entr\u00f2 in servizio nel 1937 con la denominazione ufficiale di \"Karabin Maszynowy Obserwatora wz. 1937\"\nSvezia.\nNel 1920, la FN Herstal acquis\u00ec la licenza per produrre il BAR in proprio. Il primo Bar venduto dalla casa belga fu il \"Kg m/21\" (dove Kg sta per \"Kulsprutegev\u00e4r\", fucile automatico) camerato per il proiettile m/94 da 6,5 \u00d7 55\u00a0mm svedese. Confrontato con l'M1919, l'arma svedese presenta un bipiede dalla foggia diversa e un'impugnatura a pistola. Notando la rapidit\u00e0 di surriscaldamento della canna del Kg m/21, Carl Gustav cominci\u00f2 a progettare un sistema per il cambio rapido della canna. Il miglioramento venne applicato al prototipo \"fm/1935\" che si dimostr\u00f2 eccellente nelle prove condotte. La versione finale venne accetta dall'esercito nel 1937 con la denominazione \"Kg m/37\". Molti esemplari di m/21 vennero riconvertiti e denominati \"Kg m/21-37\". Gustav propose anche un modello di arma alimentata a nastro che per\u00f2 non venne mai accettata; l'arma rimase in servizio, fino al suo rimpiazzo definitivo con l'FN MAG, fino agli anni '80.\nCina.\nL'esercito cinese us\u00f2 l'FN M1930 durante le prime fasi della seconda guerra sino-giapponese. L'arma cinese era modificata per sparare il proiettile Mauser da 7,92\u00a0mm. I BAR statunitensi vennero forniti alla Cina nella seconda guerra mondiale, subito dopo l'inizio delle operazioni nel Pacifico.\nImpiego operativo.\nPrima guerra mondiale e primo dopoguerra.\nAlla sua comparsa, l'M1918 era stato pensato per essere usato come arma da spalla capace di fuoco sia automatico che semiautomatico. Impiegato per la prima volta nel settembre 1918, faceva leva sul concetto di \u201cfuoco in movimento\u201d ideato dai francesi, e sperimentato nell utilizzo del CSRG 1915.\nI soldati venivano anche equipaggiati con una sacca per i caricatori dell'arma che in caso di fuoco dal fianco poteva, vista la sua rigidit\u00e0, essere impiegata per appoggiare il calcio dell'arma e controllare il rinculo. Il concetto di \u201cfuoco in movimento\u201d, ancora molto primitivo a quei tempi, sar\u00e0 alla base dello sviluppo dei mitra e dei fucili d'assalto negli anni seguenti.\nNel primo dopoguerra il BAR venne concesso in dotazione alle forze da sbarco statunitensi. Le armerie della navi contenevano sempre dei BAR, ognuno dei quali corredato della canna di ricambio. Le navi pi\u00f9 grandi trasportavano fino a 200 BAR. I BAR rimasero in servizio nella marina fino agli anni '60.\nIl BAR fu impiegato dali USA, durante le \"guerre della banana\", anche durante l'occupazione di Haiti e l'intervento in Nicaragua, cos\u00ec come anche per i compiti di pattuglia sul fiume Yangtze in Cina. Fu notato che istruire un soldato all'uso di un BAR richiedeva due giorni interi di pratica al poligono di tiro, un tempo quattro volte superiore rispetto ad un addestramento per il mitra Thompson calibro .45.\nSeconda guerra mondiale.\nAlla vigilia della seconda guerra mondiale, le forze armate statunitensi non avevano a disposizione sufficienti mitragliatrici da squadra portatili, e si procedette a utilizzare il Browning M1918A2 a questo ruolo. Il BAR veniva assegnato come unica fonte di fuoco automatico ad una squadra di otto elementi, e tutti gli uomini erano sufficientemente addestrati per poter prendere il posto dell'operatore in caso quest'ultimo rimanesse ucciso o ferito. All'inizio della guerra, molte compagnie designavano due (talvolta tre) uomini addetti all'azionamento del BAR: uno azionava l'arma, due trasportavano le munizioni e individuavano i bersagli. Dal 1944, le squadre assegnavano il BAR ad un membro della squadra, mentre tutti gli altri trasportavano caricatori aggiuntivi e/o bandoliere piene di proiettili .30-06.\nNella sua idea originale, l'esercito degli Stati Uniti prevedeva un solo M1918A2 per squadra, con uno o due uomini di supporto. I movimenti e le strategie erano basati sul movimento dei soldati armati di fucili M1 Garand o carabine M1, mentre il BAR avrebbe fornito supporto al movimento con una base di fuoco. Questa \u201cdottrina\u201d fu duramente criticata e contestata, soprattutto nelle fasi avanzate della guerra, quando gli Alleati incappavano nelle pattuglie tedesche, sempre ben armate con mitragliatrici portatili. In casi particolari, specialmente in attacco, ogni quattro soldati tedeschi gli americani si trovavano a fronteggiare una mitragliatrice o comunque un'arma automatica.\nNel tentativo di contrastare la limitata capacit\u00e0 di fuoco continuo del BAR (a causa dei piccoli caricatori da 20 colpi), l'esercito degli Stati Uniti cominci\u00f2 a dotare le proprie squadre di due BAR (come gi\u00e0 avveniva per i Marine). Uno dei due apriva il fuoco fino a svuotare il caricatore, quando veniva sostituito dalla seconda arma che permetteva alla prima di ricaricare. Nel Pacifico, il BAR veniva posizionato in cima (o in fondo) alla colonna, punti in cui la potenza di fuoco poteva aiutare ad uscire dall'impasse di un'imboscata nella giungla. Vista la grande potenza di fuoco ed efficacia dell'arma, il corpo dei Marines introdusse nuove squadre da 13 individui con 3 BAR di supporto ai fucilieri.\nNonostante i miglioramenti introdotti con la versione M1918A2, il BAR rimaneva un'arma adatta solo ai tiratori esperti a causa della modalit\u00e0 di fuoco ad otturatore aperto e della molla di ritorno particolarmente rigida. Come mitragliatrice da squadra l'efficacia del BAR era parzialmente limitata dai caricatori molto piccoli (se paragonati alla britannica Bren o al giapponese Type 96) e dalla canna non sostituibile in combattimento. Anche il meccanismo di riduzione del rateo di fuoco fu abbastanza criticato a causa della tendenza a bloccarsi se non mantenuto perfettamente pulito. Il bipiede, introdotto con lo scopo di migliorare la precisione complessiva dell'arma, si dimostr\u00f2 in azione molto meno funzionale ed efficace di quanto non sembrasse durante i test.\nA causa della grande domanda, delle priorit\u00e0 per la Guerra e della mancanza di materiali, molte volte la domanda per i BAR eccedeva di molto la produzione effettiva; cos\u00ec molti soldati venivano equipaggiati con il vecchio M1918.\nDopo qualche anno di servizio, il personale militare cominci\u00f2 a ricevere BAR con attenuatori di rinculo non funzionanti o danneggiati. Il problema veniva spesso risolto pulendo il BAR in posizione verticale, permettendo cos\u00ec al prodotto pulente di raggiungere il meccanismo. Inoltre, a differenza di quanto era accaduto con il fucile M1, il cilindro per i gas del BAR non era mai stato migliorato con uno in acciaio inossidabile. Di conseguenza, il cilindro era molto soggetto alla ruggine, causata dall'uso di inneschi corrosivi nelle munizioni, specialmente in quegli ambienti umidi in cui la pulizia risultava difficile.\nNonostante tutti i difetti riscontrati (soprattutto nelle fasi finali della guerra) l'arma si dimostr\u00f2 sempre affidabile se mantenuta con cura e precisione (giornalmente).\nIl BAR venne intensamente usato durante il secondo conflitto mondiale. L'uso forse meno consono dell'arma fu quello nella difesa antiaerea. Nel 1944, il capitano W. A. Gayda riport\u00f2 di aver usato il proprio BAR per difendere il proprio C-46 dall'attacco di un caccia giapponese Nakajima in Birmania.\nGuerra di Corea.\nIl BAR continu\u00f2 il suo servizio durante la guerra di Corea. Le circa 60.000 armi, durante il conflitto, vennero tutte prodotte dalla Royal Typewriter Company usando l'ArmaSteel. Nel suo studio sulle armi da fanteria impiegate in Corea, lo storico S. L. A. Marshall intervist\u00f2 centinaia di ufficiali e soldati che presero parte al conflitto riguardo all'efficacia delle varie armi. Marshall not\u00f2 come la maggior parte dei soldati apprezzasse l'utilit\u00e0 di un'arma automatica che potesse essere impiegata in una vasta gamma di contesti.\nIn combattimento, l'M1918A2 spesso decise l'esito dell'azione; le squadre di mitraglieri comuniste in Nord Corea erano le migliori dell'epoca e spesso riuscirono a cogliere di sorpresa le truppe americane in pattuglia grazie ad abili camuffamenti. Una volta posizionate, le mitragliatrici riuscivano a coprire vaste aree con un fuoco di sbarramento e le truppe americane difficilmente potevano portare in prima linea le loro mitragliatrici M1919A6 senza subire perdite pesanti: qualora vi riuscissero, le squadre alleate erano esposte e facilmente eliminate dalle truppe nemiche prima ancora di riuscire a rendere operativa l'arma. I mitraglieri dotati di BAR, al contrario, potevano furtivamente avvicinarsi alle posizioni nemiche ed eliminarle.\nDurante le fasi concitate di combattimento, i soldati armati di BAR venivano impiegati nelle retrovie nel perimetro difensivo delle unit\u00e0 sotto fuoco pesante. In fase di difesa, il BAR si rivelava la perfetta arma per incrementare la potenza di fuoco degli avamposti. Altro ruolo per il BAR fu quello di eliminazione dei tiratori scelti nemici. In assenza di tiratori esperti, un solo BAR si rivelava pi\u00f9 efficace del fuoco di risposta di 5 (o addirittura 6) uomini armati di Garand M1.\nRispetto alla seconda guerra mondiale, i soldati americani si trovarono in Corea ad affrontare molti pi\u00f9 scontri notturni e la possibilit\u00e0 di movimento e ridispiegamento offerta dal BAR aiutava a prevenire l'avvicinamento eccessivo di combattenti all'arma bianca.\nIl modello M1918A2 venne sempre molto apprezzato, hli unici problemi venivano riscontrati con gli M1918A2 riconvertiti, particolarmente in Giappone, in cui non veniva rimpiazzata la molla di ritorno (caratteristica fondamentale per la riconversione). Dopo anni di critiche e reclami, la Ordnance giapponese risolse il problema aggiungendo una valvola per i gas in nylon. Quando la valvola diveniva inutilizzabile a causa della corrosione, poteva essere facilmente sostituita, risparmiando ai soldati la necessit\u00e0 di pulire l'arma con lo speciale solvente raramente in dotazione alle truppe americane in prima linea.\nGuerra del Vietnam.\nL'M1918A2 venne usato anche durante le prime fasi della guerra del Vietnam, quando gli Stati Uniti consegnarono un certo quantitativo di armi ritenute obsolete come M1918A2, M1919A6, M3A1 (Greasegun), carabine M2 e Garand M1, alle forze sudvietnamite e ai montagnard. Molti tra gli americani preferivano il BAR alle armi che avevano in dotazione. Un sergente delle forze speciali dichiar\u00f2:\nUtilizzo nel mercato civile.\nDopo la fine della prima guerra mondiale la Colt's Manufacturing Company ricevette il permesso di produrre liberamente il BAR, per immetterlo nel mercato civile, soprattutto statunitense. Il Colt M1919 fu il primo dei modelli realizzati per il mercato civile, tuttavia l'alto prezzo e la scarsa utilit\u00e0 dell'arma fecero s\u00ec che la penetrazione fosse piuttosto scarsa. Adolf Topperwien, famoso \"trickshooter\" degli anni '20, compr\u00f2 un esemplare per il tiro sportivo. Nel 1931, il nuovo Colt Monitor fu messo in vendita (a 300 $ al pezzo, con incluso un kit di ricambio, gli strumenti per il mantenimento, la cinghia e sei caricatori: nonostante il basso prezzo, per\u00f2, la Colt non riusc\u00ec a vendere che qualche esemplare. Dato che l'uso di armi automatiche da parte dei gangster divenne pratica comune durante la grande depressione, il direttore dell'FBI J. Edgar Hoover ordin\u00f2 che i membri delle forze di polizia federale fossero sottoposti a regimi di addestramento con Thompson e BAR. Per i BAR, l'FBI si procur\u00f2 dei monitor della Colt. Il modello militare M1918 fu l'arma preferita di Clyde Barrow che lo ottenne durante una delle sue rapine ai depositi della Guardia Nazionale nel Midwest. Barrow preferiva le munizioni perforanti .30-06 AP (\"armor piercing\") e spesso modificava l'arma per renderla adatta alle situazioni.\nDopo l'approvazione del \"National Firearms Act\" nel 1934, la detenzione civile del BAR venne limitata, ma nel mercato clandestino nel 1936, il prezzo per un Colt Monitor al mercato nero era di circa 5000 $, poco meno per i modelli militari. Nel 1968 ne venne imposto il divieto all'importazione, mentre nel 1986 alla produzione, di mitragliatrici per il mercato civile.\nSebbene si sia spesso detto che M1918 e M1918A2 siano stati usati dai membri dell'\"Esercito di Liberazione Simbionese\" durante gli scontri con agenti del Los Angeles Police Department il 17 maggio 1974, nessun membro del gruppo us\u00f2 mai simili armi. La confusione deriva dalla decisione della Browning di denominare BAR anche un fucile da caccia degli anni '70. I membri dell'SLA modificarono questo fucile da caccia rendendolo automatico, da qui la confusione."}
{"id": "300662", "revid": "767487", "url": "https://it.wikipedia.org/wiki?curid=300662", "title": "Chesalles-sur-Oron", "text": "Chesalles-sur-Oron (toponimo francese) \u00e8 una frazione di 189 abitanti del comune svizzero di Oron, nel Canton Vaud (distretto di Lavaux-Oron).\nStoria.\nGi\u00e0 comune autonomo istituito nel 1812 per scorporo da quello di Oron-le-Ch\u00e2tel e che si estendeva per 2,00\u00a0km\u00b2, nel 2012 \u00e8 stato accorpato agli altri comuni soppressi di Bussigny-sur-Oron, Ch\u00e2tillens, Ecoteaux, Oron-la-Ville, Oron-le-Ch\u00e2tel, Pal\u00e9zieux, Les Tavernes, Les Thioleyres e Vuibroye per formare il nuovo comune di Oron.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "300669", "revid": "125414291", "url": "https://it.wikipedia.org/wiki?curid=300669", "title": "Romentino", "text": "Romentino (\"Rmantin\" in piemontese e in lombardo) \u00e8 un comune italiano di abitanti della provincia di Novara in Piemonte. Dista circa 8\u00a0km dal capoluogo (centro-centro, circa 15 minuti in auto), anche se tra la periferia romentinese e la periferia cittadina di Novara intercorrono solamente 5\u00a0km scarsi, raggiungibili in 6/7 minuti.\nGeografia fisica.\nTerritorio.\nRomentino si trova in Pianura Padana. Occupa un'area di 17,69 km\u00b2 a oriente del Piemonte, situata a 4 km a ovest del fiume Ticino, a 24 km a est del fiume Sesia, a 45 km a nord del fiume Po e a 30 km a sud del lago Maggiore. \nL'idrografia di Romentino \u00e8 particolarmente complessa per questioni legate ai lavori di canalizzazioni e di deviazione dei corsi d'acqua eseguite dall'uomo, che hanno portato alla realizzazione di numerose rogge e canali.\nI corsi d'acqua pi\u00f9 importanti che interessano la Romentino moderna sono il fiume Ticino, i canali Naviglio Langosco, Naviglio Sforzesco e Diramatore Vigevano.\nClima.\nRomentino \u00e8 situata a occidente del bacino della Pianura Padana ed \u00e8 caratterizzata da un clima temperato umido con una sensibile escursione termica annua (estate calda e inverno freddo).\nRomentino, come gran parte della Pianura Padana, accusa una scarsa ventilazione che favorisce il ristagno delle nebbie e degli inquinanti. Gli inverni romentinesi sono quindi pi\u00f9 freddi rispetto a quelli delle citt\u00e0 costiere, senza per\u00f2 raggiungere gli estremi tipici dell'Europa centrale grazie alla latitudine pi\u00f9 meridionale e alla protezione fornita dalla catena delle Alpi. Le estati invece sono calde e afose.\nNel complesso le precipitazioni sono ben distribuite nel corso dell'anno anche se la stagione invernale registra periodi relativamente lunghi senza precipitazioni. Le stagioni intermedie sono piovose, specialmente il medio autunno e la primavera.\nStoria.\nSecondo lo storico locale Luigi Baldi, le origini del paese vanno fatte risalire ai romani, che diedero all'insediamento il nome di \"Roma piccola ad Ticinum\", cio\u00e8 Roma presso il fiume Ticino, per distinguerlo dagli altri insediamenti circostanti, come ad esempio Trecate o Galliate, dove il suffisso -ate sembra indicare una origine gallica.\nSociet\u00e0.\nImmigrazione dalle altre regioni italiane.\nIl comune di Romentino, negli anni, ha ospitato ampi flussi migratori. I coinvolti sono stati: \nInfrastrutture e trasporti.\nFra il 1884 e il 1934 la localit\u00e0 era servita da una fermata della tranvia Novara-Vigevano-Ottobiano.\nAttualmente, il comune di Romentino \u00e8 servito dalle linee 4 e 9 e da alcune linee scolastiche della S.U.N., con capolinea il \"Largo dei Donatori di Sangue\", posto a circa 2 minuti a piedi dal Cimitero e a 7/8 minuti dal municipio. \nSport.\nCalcio.\nLa principale squadra di calcio della citt\u00e0 \u00e8 stata la : nata nel 1946, ha sempre militato nelle divisioni dilettantistiche della regione Piemonte. Suoi colori sociali erano il verde e l'arancio.\nNel 2017, a seguito della fusione con il club della vicina Cerano, ha assunto la nuova ragione sociale di , mantenendo la sede a Romentino e aggiungendo il granata dei ceranesi quale seconda tinta.\nSuccessivamente cambia denominazione in R.G. Ticino e nel 20-21 viene promossa in Serie D\nDal 2009, nasce la squadra U.S.D. Rmantin , nata per dare la possibilit\u00e0 ai ragazzi romentinesi di giocare per il proprio paese, i colori sociali sono il verde e l'arancio; la squadra milita nella seconda categoria piemontese ed \u00e8 ormai una solida realt\u00e0.\nIstruzione.\nA Romentino, nonostante il modesto numero di abitanti, sono presenti tutte le scuole, di ogni grado (dall'asilo nido alla scuola superiore). Ecco l'elenco:"}
{"id": "300672", "revid": "287204", "url": "https://it.wikipedia.org/wiki?curid=300672", "title": "Bernardo Ciuffagni", "text": "Biografia.\nFu, accanto al giovane Donatello e a Luca della Robbia, tra i collaboratori di Lorenzo Ghiberti. In seguito realizz\u00f2 molte statue per la facciata del Duomo di Firenze, (conservate presso il Museo dell'Opera del Duomo di Firenze). Tra queste ricordiamo il \"san Matteo\" (1410-15), una delle statue di evangelisti commissionate, oltre che al Ciuffagni, a Donatello, Niccol\u00f2 di Pietro Lamberti e a Nanni di Banco per ornare la facciata del Duomo; l\"'Isaia\" (1427) ed il \"David\" (1433), ancora per il Duomo. \nIl suo stile venne influenzato dal lirismo del Ghiberti e, come Donatello, Ciuffagni cerca di dare alle sue opere un certo naturalismo e realismo."}
{"id": "300675", "revid": "1315817", "url": "https://it.wikipedia.org/wiki?curid=300675", "title": "Denis Papin", "text": "Biografia.\nFece studi in medicina ad Angers. All'inizio lavora con Christian Huygens, a Leida, dove tenta di mettere a punto una pompa ad aria. Nel 1679 inventa la pentola a pressione, depositando all'epoca il brevetto con la scritta \u00abIl qui presente \"digestore\" rende digeribili molte quantit\u00e0 di cibi, tra cui le carni pi\u00f9 dure\u00bb. In seguito lavora per qualche tempo con Robert Boyle, per ritornare poi con Huygens nel 1680. \nDopo un soggiorno a Venezia come direttore delle pratiche all'Accademia Ambrosio Sarrotti, e quindi alla Royal Society di Londra, fu nominato professore di matematica a Marburg.\nA questo punto, partendo dall'esperienza della pentola a pressione, Papin costruisce la sua prima macchina a vapore, un battello a vapore, nel 1707. Ma questa superba invenzione comporta le rimostranze da parte dei battellieri, che minacciano di distruggere il battello.\nIn seguito Papin ritorna definitivamente in Inghilterra, dove, malgrado le nuove ricerche, le sue risorse finanziarie vanno a diminuire. Papin muore nel 1712 a Londra, l\u00e0 dove ha lavorato con Robert Boyle e dove ha costruito il suo battello a vapore.\nScoperte.\nIl principale interesse di Papin fu la fisica. Nel 1687, egli fornisce una prima teoria di una macchina funzionante per mezzo del moto alternato di un pistone. Questa macchina era sul modello delle macchine atmosferiche di quei tempi.\nIl funzionamento era il seguente: si mette nel fondo di un cilindro verticale, nel quale si muove un pistone, dell'acqua portata ad ebollizione, sviluppando vapore e quindi esercitando una certa pressione, sollevando nello stesso momento il pistone. Si lascia che il vapore si condensi cosicch\u00e9 il pistone ridiscenda sollevando dei pesi tramite una o pi\u00f9 pulegge. Ci\u00f2 permette una migliore ripartizione della forza applicata per mezzo dei pesi."}
{"id": "300679", "revid": "1717996", "url": "https://it.wikipedia.org/wiki?curid=300679", "title": "Nicola Bartolini Carrassi", "text": "Biografia.\nNicola Bartolini Carrassi esordisce all'et\u00e0 di quattordici anni, alternando la scuola alle attivit\u00e0 di cantante e attore. A 18 anni si trasferisce a Milano per continuare gli studi e frequentare contemporaneamente il CTA, Centro Teatro Attivo. Nel 1990 comincia a firmarsi su Telepi\u00f9 e Mediaset con diversi pseudonimi, gli stessi che usa per siglare i primi articoli come giornalista. Nel 1993 esordisce come autore televisivo e cinematografico. Successivamente comincia a lavorare dietro le quinte con diverse mansioni manageriali per Cip Barcellini, direttore artistico della Merak Film, entrando in contatto con Alessandra Valeri Manera presso Mediaset. Avr\u00e0 collaborazioni poi con Mediolanum Comunicazione, Mediafilm SpA e numerose aziende e multinazionali. Dal 1995 al 2012 Carrassi ha ricoperto numerosi incarichi sia in Italia sia viaggiando in altri paesi come gli Stati Uniti, come Ryan Carrassi, e il Giappone. Nel 2013 annuncia il suo parziale ritiro dalla vita pubblica per intraprendere studi come buddista non settario. Fonda numerose start up, tra le quali un Collettivo di Creativi internazionale, e una associazione di aziende in rete mondiale.\nGiornalismo.\nGiornalista pubblicista dal 1993, si \u00e8 specializzato in principio ideando e curando prodotti per l'adolescenza; in seguito si \u00e8 dedicato al pubblico generalista di televisione, cinema, nuova economia, motivazione e benessere mentale. Dopo numerose collaborazioni, tra le quali una rubrica settimanale sul quotidiano La Nazione, e le pubblicazioni Beautiful Mangazine, Kappa Magazine, con lo pseudonimo Nicola Roffo, Telepi\u00f9 e Top Girl, alla fine degli anni '90 ha diretto, ideato e prodotto periodici tra i quali \"Cartoni&amp;Tv\", \"Poster TV\", \"Jetix Magazine\", e creato \"MGeneration Magazine\" e \"MGeneration Kick\" per Associazione Calcio Milan. Nel 2001 fonda con Emilio Carelli e dirige TGCOM sezione Teens.\nTelevisione.\nDopo una prima esperienza come conduttore, tra i 14 e i 16 anni, per l'emittente locale ligure Tele Liguria Sud, nel 1994 collabora alla trasmissione Telepi\u00f9Bambini, su TELE+1, di cui \u00e8 anche co-autore.\nDal 1991 collabora con Mediaset, grazie al suo ruolo in Merak Film, alla localizzazione, gestione dei diritti di riproduzione, licensing di diverse serie animate lavorando con Alessandra Valeri Manera con la quale collabora sino al 2001. Nel 1999 ricopre il ruolo di direttore creativo e marketing in Alboran S.p.a. occupandosi della web tv \"Planet Alboran\".\nHa prodotto e sceneggiato per Koch Media e Mondadori i documentari \"One Direction Never Give UP\", \"One Direction Real World\", \"One Direction Top of the world\", e sceneggiato \"One Direction Talento Puro\" e \"Harry Styles Re del POP\", nel quale appare nella parte di se stesso, tutti pubblicati in DVD, distribuiti da Mondadori e trasmessi in tv da Rai Gulp. \nHa selezionato e acquistato per l'Italia serie giapponesi come Aquarion, Hello Kitty in Paradise, Nanaka 6/17, prodotto da Tv Tokyo, Emma, una storia romantica, prodotto da Fuji Tv, i film dedicati alla serie Nana, e gli action Zero Woman, prodotti da TBS, e I racconti dell'orrore, distribuiti da Pony Canyon. Ha partecipato allo scouting e allo sviluppo del prodotto animato e del merchandising della serie Pucca per Jetix Europe.\nCinema.\nNel 2004 \u00e8 direttore generale di Mediafilm, per la quale si occupa di diritti cinematografici e home video. Per il cinema ha curato, tra gli altri, il lancio di \"Freddy vs Jason\", \"Jason X,\" Alone in the Dark, The House of the Dead, capitoli 1 e 2, di Uwe Boll, tratti dagli omonimi videogiochi.\n\u00c8 stato autore e co-autore di sceneggiature per la tv e il cinema. Ha adattato per l'italia i film tedeschi della serie 'Ants in the pants', creando nuovi titoli e dialoghi: e il seguito Porky College, sempre pi\u00f9 duri. Ha lanciato sul mercato una collezione dedicata al regista David De Coteau, lanciando con Medusa e 20Th Century Fox edizioni da collezione di titoli come di Final Stab, Ring of Darkness - Il cerchio del diavolo, The Frightening e la serie Brotherhood, tra i quali Undicesimo Comandamento. Nel 2009 edita e co-produce 2012 - L'avvento del male, versione italiana del film statunitense del 2001 \"Megiddo: The Omega Code 2\". A Venezia, sempre con Mediafilm, ha portato \"Una casa alla fine del mondo\" con Colin Farrell, e curato il lancio di \"Good Night, and Good Luck.\" con George Clooney.\nDoppiaggio e adattamento.\nBartolini Carrassi ha prestato la voce a molti personaggi di animazione in trasmissioni televisive per bambini e in numerose serie animate, oltre che a pupazzi e mascotte.\nNegli anni novanta ha inoltre collaborato, ed in molti casi in parte tradotto e adattato per un pubblico infantile, sotto la guida e approvazione di Cip Barcellini ed Alessandra Valeri Manera, per l'Italia, serie animate , tra le quali \"Una porta socchiusa ai confini del sole\", sia nella versione Mediaset che in quella integrale di Yamato Video, \"Sailor Moon SuperS\" e \"Sailor Moon Sailor Stars\", \"Curiosando nei cortili del cuore\", \"Piccoli problemi di cuore\", \"I tanti segreti di un cuore innamorato - Wedding Peach\", \"Temi d'amore tra i banchi di scuola\" e \"Mille emozioni tra le pagine del destino per Marie-Yvonne\".\nDal 1994 al 2001, come responsabile doppiaggio della Yamato Video, ha adattato e diretto i dialoghi di serie come \"Slam Dunk\", film e serie di animazione come \"Majocco Club\", \"Time Bokan - Le macchine del tempo,\" \"Guerriere Sailor unite per la libert\u00e0\", \"H2O\", \"X\", \"Utena la fillette r\u00e9volutionnaire\" e \"Piccoli problemi di cuore\". Tra i film non di animazione diretti \"Fear of the Dark\", \"The Hollow\", \"XX,XY\". \u00c8 stato anche il doppiatore del personaggio di Malcom Frink, tra i \"cattivi\" della serie \"Superhuman Samurai\". Inoltre, per undici anni, \u00e8 stato la voce di Billy Junior in \"Sentieri\".\nMusica.\nBartolini Carrassi \u00e8 autore di testi, e talvolta produttore, di numerose sigle e colonne sonore per le serie animate trasmesse in passato anche dalle reti Mediaset in alcuni anime si \u00e8 occupato di riscrivere in toto i testi delle canzoni che sono poi state cantate sulle basi musicali originali. Ha prodotto e scritto i testi del tema musicale del film cinematografico \"Max Pax, Oltre i confini del Tempo\" con Gianfranco Fasano, 'My Virtual Boy' con il produttore e musicista Fausto Cogliati. Ha prodotto il concerto \"Note di Pace\" per l'home video di Ennio Morricone, Romanzo criminale - Il CD, \"Rio\", colonna sonora italiana dell'omonimo film Fox. Ha prodotto le compilation 'Lo Schiaccianoci', colonna sonora del film trasmesso da Italia Uno, Fivelandia 18 con Alessandra Valeri Manera e recentemente le uscite discografiche di Enzo Draghi in occasione del suo trentennale nell'ambito delle sigle televisive. Ha ideato e prodotto Le mitiche sigle TV e il progetto 'The Golden Age'."}
{"id": "300684", "revid": "1776051", "url": "https://it.wikipedia.org/wiki?curid=300684", "title": "Le Flon", "text": "Le Flon (toponimo francese) \u00e8 un comune svizzero di 1\u00a0211 abitanti del Canton Friburgo, nel distretto della Veveyse.\nStoria.\nIl comune di Le Flon \u00e8 stato istituito il 1\u00ba gennaio 2004 con la fusione dei comuni soppressi di Bouloz, Pont e Porsel; capoluogo comunale \u00e8 Bouloz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Le Flon sono:"}
{"id": "300687", "revid": "287204", "url": "https://it.wikipedia.org/wiki?curid=300687", "title": "Nelson Riddle", "text": "\u00c8 stato uno dei pi\u00f9 grandi e originali arrangiatori e compositori swing, pop e jazz tra gli anni cinquanta e gli anni ottanta.\nBiografia.\nNelson Riddle cominci\u00f2 sin da giovane a suonare il trombone in varie orchestre, concludendo la sua carriera di strumentista nella formazione di Tommy Dorsey tra il 1943 e il 1945.\nRiddle non fu mai un trombonista di particolari doti: si rivel\u00f2 invece molto versato nell'arrangiamento e nella composizione. Prese perci\u00f2 lezioni di orchestrazione e composizione da Bill Finegan, gi\u00e0 arrangiatore di Glenn Miller, e dal compositore italiano Mario Castelnuovo-Tedesco che, fuggito dall'Italia nel 1938 a causa delle leggi razziali, si era trasferito a Los Angeles con la famiglia.\nAll'inizio degli anni cinquanta cominci\u00f2 a scrivere per diverse orchestre. Furono gli arrangiamenti di \"Mona Lisa\" e \"Too Young\" per Nat King Cole che gli procurarono la notoriet\u00e0: inizialmente scritti per Les Baxter, che non sapendo arrangiare era solito servirsi di arrangiatori-fantasma (ghostwriters), di fronte all'enorme successo che avevano riscosso spinsero Riddle a presentarsi all'esecutivo della Capitol Records, che lo assunse immediatamente e lo assegn\u00f2 ai suoi artisti maggiori.\nDel suo lavoro alla Capitol Records si ricordano soprattutto gli arrangiamenti per gli album di Nat King Cole, Frank Sinatra (la loro collaborazione \u00e8 leggendaria e produsse alcuni degli album migliori di \"The Voice\"), Peggy Lee, Dean Martin, Judy Garland, Dinah Shore, ma lavor\u00f2 anche per Ella Fitzgerald (per la quale collabor\u00f2 al memorabile e ricchissimo \"\"Gershwin's songbook\"), Rosemary Clooney, Johnny Matis, Ant\u00f4nio Carlos Jobim, Shirley Bassey, Kiri Te Kanawa, Linda Ronstadt.\nNelson Riddle fu, soprattutto, un grande maestro dell'arrangiamento vocale: sapeva come valorizzare la voce di un cantante tramite l'orchestrazione giusta attraverso cui farlo cantare. In questo fu anche un innovatore nel suo campo, ricorrendo a sistemi di accompagnamento politonale, a un uso massiccio delle contromelodie, a un suono originale che identificavano ora l'uno, ora l'altro cantante e che spesso si sono legati indissolubilmente a canzoni, come \u00e8 accaduto per \"I've Got You Under My Skin\" di Cole Porter per Frank Sinatra.\nLa scrittura di Riddle, come quella di pochi altri arrangiatori, \u00e8 immediatamente riconoscibile. \u00c8 il cosiddetto \"Riddle Sound\"\", che sul lato strumentale \u00e8 basato sull'uso del flauto della tromba con sordina (\"harmon-muted trumpet\", solitamente suonata per Riddle dal musicista Harry \"Sweets\" Edison), del clarinetto basso, del trombone basso (nella sua orchestra si serv\u00ec del trombonista George Roberts), unito a una scrittura finissima e molto evoluta per gli archi e per i legni (ispirata a quella di Debussy e, soprattutto, di Ravel, il suo musicista preferito) che spesso utilizzava come \"\"sustained string\"\", ricorrendo al termine che usava Tommy Dorsey per definire gli archi che suonano note lunghe di supporto armonico, lasciando contromelodie e accenti ai fiati. Si trattava di una tecnica studiata dall'arrangiatore storico di Dorsey, Sy Oliver, gi\u00e0 trombettista storico dell'orchestra di Jimmie Lunceford, che aveva compreso come creare, con questo sistema, un suono raffinato ed eccitante.\nNelson Riddle impose, soprattutto con Sinatra, una strutturazione precisa della canzone attraverso l'arrangiamento. Egli stesso dichiara di aver desunto l'idea dal Bolero di Ravel, che \u00e8 costituito dalla ripetizione di un tema attraverso un lungo crescendo. Nei suoi arrangiamenti per voce, la prima parte della canzone \u00e8 di solito accompagnata da insistenti contromelodie dei fiati in piano o mezzo piano, con cantante che \"espone il tema\", canta cio\u00e8 distesamente. Segue un intermezzo ritmico che crea il crescendo, e infine l'orchestra espone il tema della canzone, talvolta anche con un solo. La seconda parte invece si scatena, lasciando al cantante la possibilit\u00e0 di esprimere tutte le proprie capacit\u00e0 vocali gareggiando con gli strumenti. Di solito la chiusura \u00e8 in diminuendo, anche se non sempre.\nSono tutte le qualit\u00e0 che si possono trovare nelle sue scritture per Sinatra: in esse Riddle d\u00e0 il meglio di s\u00e9. Non si ripete mai, raramente ripropone le stesse formule. Trova invece sempre soluzioni originali e nuove, mostrando addirittura una crescente evoluzione stilistica nel corso del tempo. Non a caso, la loro collaborazione \u00e8 il sinonimo stesso dello stile di Sinatra negli anni della Capitol. Su loro due, Miles Davis nel 1958 disse: \nIl 9 dicembre 1953 Riddle e Sinatra registrarono un motivo di Johnny Richards e Carolyn Leigh, \"Young At Heart\", uno dei pochi che, nelle parole di Sinatra, era \u00abentrato dal di sopra dell\u2019architrave\u00bb8. Questa brillante ballata figur\u00f2 nella classifica dei singoli di \u00abBillboard\u00bb, il 13 febbraio del 1954, al secondo posto, e vi rimase per cinque mesi, riportando di nuovo Sinatra al rango di cantante pi\u00f9 popolare. Ma dalla sua collaborazione con Nelson Riddle nacque qualcosa di ben pi\u00f9 importante: un sound nuovo, pieno di swing che continuer\u00e0 con i successivi arrangiatori.\nSul versante strumentale anche gli album registrati dalla sua orchestra raggiunsero un discreto successo negli anni cinquanta. Sono da ricordare almeno \"C'mon get happy!\", \"The joy of living\", \"Love is a game of poker\".\nAccompagn\u00f2, con la sua orchestra, anche Oscar Peterson e il suo trio: l'album non \u00e8 ancora stato pubblicato in versione CD, e porta il titolo \"Oscar Peterson and Nelson Riddle\". \u00c8 invece ancora in commercio il cd in cui accompagn\u00f2 Nat King Cole al pianoforte, \"The piano style of Nat King Cole\", e l'album \"The Wonderful Word Of Antonio Carlos Jobim\", in cui accompagna il compositore brasiliano attraverso i suoi maggiori successi.\nRiddle fu anche autore delle colonne sonore di diversi film, tra cui \"Lolita\" di Stanley Kubrick e \"The Great Gatsby\", per cui ricevette anche il premio Oscar, e di fortunati temi musicali per serie televisive americane, tra cui spiccano Route 66, Batman, \"The Untouchables\", raccolte negli album Capitol \"Route 66 and Other TV Themes\" e \"More Hit TV Themes\", la serie televisiva \"Project UFO\" del 1978 dedicata agli avvistamenti di dischi volanti indagati dal Project Blue Book dell'Aeronautica Militare Statunitense.\nIl picco della sua popolarit\u00e0 dur\u00f2 fino alla met\u00e0 degli anni sessanta, quando l'avanzare improvviso della musica rock decret\u00f2 finita l'et\u00e0 dello swing e delle grandi orchestre, e della musica organizzata. Il suo ritorno si ebbe negli anni ottanta quando la \"rock star\" Linda Ronstadt gli chiese di incidere un album di \"standards\" americani: la loro collaborazione da uno si spinse a tre album che, inaspettatamente, ebbero un grandissimo successo.\nLa fortuna gli arrise di nuovo pi\u00f9 tardi, quando aveva appena riallacciato i contatti con Frank Sinatra, con cui Riddle non trattava da met\u00e0 degli anni settanta, offeso perch\u00e9 Sinatra era mancato ad un evento in suo onore dopo che pi\u00f9 volte era stato spostato per permettere a The Voice di essere presente. Riddle aveva anche rifiutato di partecipare a \"Trilogy: Past Present Future\", l'album con cui Sinatra, nel 1980, aveva cercato di fare il punto della propria carriera. Nel 1985 i due si erano incontrati di nuovo perch\u00e9 Sinatra aveva bisogno di un direttore per il concerto dell'insediamento di Ronald Reagan alla Casa Bianca. Riappacificati e contenti di lavorare di nuovo assieme, i due avevano progettato l'incisione di un album in tre parti con una serie di \"standards\" che Sinatra non aveva mai inciso precedentemente. Riddle aveva gi\u00e0 cominciato a lavorare agli arrangiamenti, quando per un aggravarsi della cirrosi epatica di cui soffriva mor\u00ec il 20 ottobre di quell'anno al Cedar-Sinai Medical Center di Los Angeles.\nL'orchestra di Nelson Riddle, la \"Nelson Riddle Orchestra\", continua a svolgere la propria attivit\u00e0, diretta dal figlio di Nelson, Christopher Riddle, anch'egli suonatore di trombone basso e allievo di George Roberts.\nPeter Levinson ha raccontato la vita di Riddle nel volume \"September in the rain. The life of Nelson Riddle\", Taylor Publishing, New York 2005.\nNelson Riddle ha lasciato una valida e insostituibile testimonianza del suo lavoro di arrangiatore e musicista nel manuale \"Arranged by Nelson Riddle\", Warner Bros. Publ., Burbank 1985.\nDiscografia parziale.\nArrangiamenti per Ella Fitzgerald.\nVerve Records album\nPablo Records albums"}
{"id": "300689", "revid": "1494169", "url": "https://it.wikipedia.org/wiki?curid=300689", "title": "Premi\u00e0", "text": "Premi\u00e0 \u00e8 il nome di alcuni comuni spagnoli:"}
{"id": "300694", "revid": "125022943", "url": "https://it.wikipedia.org/wiki?curid=300694", "title": "Ludovico in Baviera", "text": "Biografia.\nLudovico (Ludwig Wilhelm) era il figlio primogenito del Duca Massimiliano Giuseppe in Baviera (noto come il \"buon duca Max\") e della Principessa Ludovica di Baviera, (figlia del re Massimiliano I Giuseppe di Baviera e della principessa Carolina di Baden). Fra i suoi fratelli e sorelle spiccavano: Elisabetta, imperatrice consorte d'Austria, e Maria Sofia, regina consorte delle Due Sicilie\nIl Duca in Baviera prestava servizio attivo nel IV reggimento cavalleggeri Konig ad Augusta. Era alto, snello e affascinante. Frequentando sovente l'ambiente del teatro e passando molto tempo in quel mondo, conobbe e si innamor\u00f2 dell'attrice Henriette Mendel, figlia del cacciatore Adam Mendel e di Anna-Sofia Mueller, che il 24 febbraio del 1858 gli diede la prima figlia: Maria Luisa Elisabetta (che tanta parte ebbe nel dramma di Mayerling).\nIl 9 maggio 1859 la coppia ebbe un altro figlio Carlo Emanuele (barone di Wallersee). Ludovico dovette rinunciare al diritto di primogenitura per sposare l'attrice e il matrimonio si celebr\u00f2 il 19 maggio 1859, dopo che il re Massimiliano II di Baviera ebbe onorificato Henriette con il titolo di baronessa di Wallersee: in questo modo, i loro figli furono legittimati. Nel 1892, un anno dopo la morte della moglie, spos\u00f2 Antonie Barth un'allieva del balletto dell'Hoftheater, lui aveva sessantun anni e la sposa ventuno."}
{"id": "300695", "revid": "287204", "url": "https://it.wikipedia.org/wiki?curid=300695", "title": "Italyan, rum casusu cikti", "text": ""}
{"id": "300699", "revid": "1494169", "url": "https://it.wikipedia.org/wiki?curid=300699", "title": "Sant Vicen\u00e7", "text": "Sant Vicen\u00e7 \u00e8 il nome di alcuni comuni spagnoli:"}
{"id": "300700", "revid": "729019", "url": "https://it.wikipedia.org/wiki?curid=300700", "title": "Abbondio Chialiva", "text": "Biografia.\nCompromesso nei moti carbonari del 1821, riusc\u00ec con una fuga rocambolesca a riparare in Spagna. Nel 1828 si imbarc\u00f2 per il Messico, ove divenne corrispondente di alcuni giornali francesi. Fu laggi\u00f9 che con ogni probabilit\u00e0 conobbe Maria Medina, la giovane messicana che divenne sua compagna di vita e madre di Luigi Chialiva, pittore di una qualche notoriet\u00e0.\nFatta fortuna in America, ritorn\u00f2 in Italia nel 1836, ma prefer\u00ec poi trasferirsi a Lugano, dove si stabil\u00ec a Villa Tanzina. Qui diede ospitalit\u00e0 a numerosi patrioti proscritti, tra i quali Mazzini e Cattaneo.\nFu fraterno amico di Mariano Fogazzaro, padre del celebre romanziere Antonio ed ebbe un ruolo rilevante sulla carriera letteraria di quest'ultimo introducendolo nell'ambiente letterario degli scapigliati. Antonio Fogazzaro nel romanzo \"Malombra\", ritrasse il profilo biografico dell'ormai vecchio amico di suo padre.\nBibliografia.\nPietro Montorfani, \"Abbondio Chialiva. Vita e processi di un esule piemontese a Lugano\", Lugano, Pagine Storiche Luganesi, 2016."}
{"id": "300731", "revid": "712828", "url": "https://it.wikipedia.org/wiki?curid=300731", "title": "Freedon Nadd", "text": ""}
{"id": "300733", "revid": "125639884", "url": "https://it.wikipedia.org/wiki?curid=300733", "title": "Battaglia dello Jutland", "text": "La battaglia dello Jutland (in tedesco \"Skagerrakschlacht\", in inglese \"Battle of Jutland\") fu il pi\u00f9 grande scontro navale della prima guerra mondiale in termini di naviglio impiegato: ebbe luogo fra il 31 maggio e il 1\u00ba giugno 1916 nelle acque del Mare del Nord, e vide scontrarsi le principali flotte da guerra operative nel corso del conflitto; la Royal Navy britannica e la Kaiserliche Marine tedesca.\nPremesse.\nLa flotta britannica era la prima al mondo e non temeva confronti, ma la Marina Imperiale germanica, sotto la guida dell'ammiraglio Alfred von Tirpitz, era divenuta una forza competitiva e assai temuta dall'Ammiragliato britannico.\nIl 23 febbraio 1916 Reinhard Scheer, l'ammiraglio in capo della \"Hochseeflotte\" present\u00f2 al Kaiser, durante un incontro presso la base navale di Wilhelmshaven, il piano strategico tedesco per rompere il blocco navale britannico e ribaltare il rapporto di forze in favore della Germania. Le forze da ricognizione tedesche, costituite principalmente dal \"I. Aufkl\u00e4rungsgruppe\" (\"I Gruppo da ricognizione\"), avrebbero dovuto compiere una sortita verso le coste inglesi per attrarre parte della \"Grand Fleet\" verso il grosso della flotta tedesca che seguiva la sortita a distanza, pronto ad intervenire.\nIl cancelliere tedesco Theobald von Bethmann-Hollweg cedette alle pressioni statunitensi, cresciute con l'affondamento, ad opera di un sommergibile tedesco, del piroscafo \"Sussex\" il 24 marzo 1916, e ordin\u00f2, appoggiato dal Kaiser, alla flotta sottomarina di rispettare le leggi internazionali (che prescrivevano di preavvisare le navi civili e verificarne la legittimit\u00e0 come obiettivo). Scheer fece rientrare la flotta di sommergibili, ritenendo che non potesse operare efficacemente con questi vincoli, e pens\u00f2 d'impiegarla in una grande azione contro la \"Grand Fleet\". Il piano di Scheer si svilupp\u00f2 il 24 aprile 1916, ma alcune circostanze fortuite, impedirono alle forze opposte di incontrarsi in mare ed il bombardamento di Yarmouth e Lowestoft non port\u00f2 i risultati voluti.\nSubito, Scheer, elabor\u00f2 un piano ancora pi\u00f9 audace, ponendo come obiettivo un porto inglese, Sunderland posto ancora pi\u00f9 vicino alle basi britanniche, per provocarne la reazione ed isolare una parte della \"Grand Fleet\" per annientarla in battaglia. Il piano comprendeva l'impiego di tutte le risorse della marina tedesca, i sommergibili avrebbero atteso l'uscita dai porti della flotta inglese per attaccarla prima che venisse impegnata dalla \"Hochseeflotte\", mentre la flotta di dirigibili avrebbe fornito la necessaria ricognizione aerea sui movimenti del nemico. Il piano, iniziato 17 maggio, giorno in cui salparono i sommergibili, dovette subire diversi rinvii per problemi tecnici, ma doveva essere eseguito entro il 31 maggio, limite dell'autonomia dei sommergibili in mare.\nLe notizie sull'attivit\u00e0 della \"Grand Fleet\" in mare e l'impossibilit\u00e0 per i dirigibili di operare, a causa delle sfavorevoli condizioni meteorologiche, fece abbandonare a Scheer l'audace piano originale per una sortita al largo della Norvegia senza avvicinarsi alla costa inglese. Il 30 maggio alle 15:40 dette l'ordine di eseguire il piano per il giorno seguente.\nL'ammiraglio britannico Jellicoe stava preparando un piano analogo per attirare la flotta tedesca fuori da Wilhemshaven, da attuarsi per il 2 di giugno, consistente in una sortita nel Golfo di Germania, condotto dalle forze da ricognizione, appoggiate a distanza da tutta la \"Grand Fleet\". Di conseguenza la flotta britannica era pronta all'azione quando, il 30 maggio alle 17:16, l'Ammiragliato, decifrando gli ordini di Scheer, diede l'ordine di avviare le macchine per essere pronti ad intercettare una sortita della flotta tedesca.\nL'ammiraglio Scheer, ignorava che i comandi britannici fossero in possesso del codice segreto delle comunicazioni radio dello stato maggiore della marina, caduto nelle mani degli Alleati nell'agosto del 1914, in seguito al cannoneggiamento e cattura del piccolo incrociatore \"Magdeburg\".\nIl 30 maggio 1916, Scheer, in navigazione nelle acque dello stretto dello Skagerrak, un lungo braccio di mare tra la Danimarca e la costa meridionale della Norvegia, continu\u00f2 ad usare questo codice. Da parte inglese era stato istituito un ufficio di decrittazione, la \"Room 40\", col compito di gestire questa fonte informativa. Decrittati i messaggi dell'ammiragliato tedesco, il capo della flotta inglese, l'ammiraglio John Jellicoe, ordin\u00f2 a tre squadre di navi di linea di prendere il mare la sera stessa e di puntare ad est alla massima velocit\u00e0 con l'obiettivo di inchiodare e affrontare il nemico proprio nello stretto dello Skagerrak. Dall'altra parte Scheer, a bordo della \"Friedrich der Gro\u00dfe\", non sospett\u00f2 minimamente dell'avanzata della \"Grand Fleet\".\nLe forze in campo.\nIl vantaggio britannico in termini numerici era netto, la \"Grand Fleet\" (\"Grande Flotta\"), al comando di Jellicoe, di base a Scapa Flow, all'estremit\u00e0 settentrionale della Scozia, disponeva di 28 corazzate monocalibro e 10 incrociatori da battaglia, mentre la germanica \"Hochseeflotte\", con sede nella base di Wilhelmshaven, disponeva di 16 corazzate monocalibro e 5 incrociatori da battaglia. L\"Hochseeflotte\" era stata comandata in una fase iniziale dall'ammiraglio Friedrich von Ingenohl per poi passare, agli inizi del 1916, sotto il comando dell'ammiraglio Hugo von Pohl, che lasci\u00f2 a sua volta il comando all'ammiraglio Reinhard Scheer.\nLa flotta inglese godeva di un'indiscutibile superiorit\u00e0 numerica ma non era altrettanto netta la differenza in termini di prestazioni delle singole unit\u00e0, che semmai era a favore dei tedeschi. Alla battaglia parteciparono quattro delle nuovissime navi da battaglia della classe Queen Elizabeth con cannoni da 381\u00a0mm, allora i pi\u00f9 potenti, uscite da Rosyth insieme alla squadra di incrociatori da battaglia dell'ammiraglio David Beatty, accreditate di una velocit\u00e0 di 24-25 nodi contro i 21 delle similari unit\u00e0 tedesche.\nAnche gli incrociatori da battaglia britannici erano accreditati di una velocit\u00e0 leggermente superiore ai loro omologhi tedeschi, dell'ordine di 2 nodi, 27-28 nodi contro 26, ma quando in una fase della battaglia la squadra di Beatty tenter\u00e0 di attirare gli incrociatori da battaglia tedeschi verso la \"Grand Fleet\", non riusciranno a prendere le distanze da questi.. Anche le comunicazioni tra il quartier generale e la squadra britannica non erano ottimali, tanto che alcuni messaggi decrittati dalla \"Room 40\" non pervennero in tempo utile a Jellicoe.\nLe navi da battaglia \"pre-dreadnought\" del \"II. Geschwader\" (II\u00aa squadra da battaglia) dell'ammiraglio Mauve non facevano parte del piano originale per la loro obsolescenza e lentezza, ma, considerando il previsto minore impegno della missione, si decise di includerle nella linea da battaglia tedesca all'ultimo momento, anche per mantenere alto il morale degli equipaggi di queste navi (il mancato utilizzo sarebbe stata una fin troppo evidente prova della loro sostanziale inutilit\u00e0 in una battaglia con navi pi\u00f9 recenti).\nBattaglia.\nPrima fase.\nTra le 22 e le 22:30 del 30 maggio 1916, la \"Grand Fleet\", allertata dalle decrittazioni della \"Room 40\", usc\u00ec dalle sue basi di Scapa Flow, Cromarty e Rosyth. \nLa notte del 30 maggio 1916 il \"I. Aufkl\u00e4rungsgruppe\" (I Gruppo da ricognizione) di Hipper rimaneva all'ancora nell'estuario dello Jade. Il mattino dopo, alle 02:00\u00a0CET, le navi si diressero, lentamente, verso lo Skagerrak a una velocit\u00e0 di 16 nodi.\nUn'ora e mezzo dopo, la \"Hochseeflotte\" al comando dell'ammiraglio Scheer, lasci\u00f2 lo Jade; la flotta era composta da 16 navi da battaglia. \nI sommergibili tedeschi, appostati fuori dalle basi britanniche, non riuscirono ad intercettare le navi da battaglia, ed inviando informazioni contrastanti, indussero Scheer a credere che solo alcune unit\u00e0 della \"Grand Fleet\" fossero in mare.\nAlle 14:15 l'incrociatore leggero \"HMS Galatea\" avvist\u00f2 un piroscafo danese, il \"N.J. Fjord\" (la Danimarca era un paese neutrale) che era stato fermato dall'incrociatore leggero tedesco \"SMS Elbing\", rapidamente le unit\u00e0 avversarie si riconobbero e avvisarono le rispettive flotte esploratrici.\nAlle 15:34, la squadra di Hipper avvist\u00f2 la flotta d'incrociatori da battaglia di Beatty. Le navi tedesche aprirono il fuoco (15:45) per prime, alla distanza di . Quando le navi britanniche risposero al fuoco, errori di comunicazione fra gli incrociatori da battaglia britannici portarono il \"New Zealand\" ed il \"Tiger\" a ingaggiare insieme il \"Moltke\". I telemetristi britannici sbagliarono la distanza delle navi tedesche e la prima salva cadde alcune miglia dietro ai bersagli. Alle 16:52, il \"Moltke\" colp\u00ec il \"Tiger\" con due proietti dei cannoni principali, ma senza infliggere danni significativi. Il \"Moltke\" lanci\u00f2 un ulteriore salva di quattro proietti, due dei quali colpirono, simultaneamente, le torrette centrale e poppiera, mettendole entrambe fuori uso per la maggior parte della battaglia.\nCirca 15 minuti dopo, l'incrociatore da battaglia \"HMS Indefatigable\" fu distrutto dal fuoco del \"Von der Tann\". A questo punto, gli incrociatori da battaglia di Hipper entrarono nel raggio d'azione del \"5th Battle Squadron\" (V squadra da battaglia), formata dalle nuove navi da battaglia della classe Queen Elizabeth, che erano dotate di cannoni da 381\u00a0mm. Alle 17:06, la \"HMS Barham\" apr\u00ec il fuoco sulla \"Von der Tann\". Fu seguita, pochi minuti dopo, dalla \"HMS Valiant\", dalla \"HMS Malaya\", e dalla \"HMS Warspite\", che concentrarono il loro fuoco sulla \"Von der Tann\" e sulla \"Moltke\".\nIl \"Von der Tann\" ed il \"Moltke\" cambiarono rotta e velocit\u00e0, per sfuggire al tiro della V squadra e ottennero una breve tregua dal fuoco britannico. Mentre il \"Moltke\" ed il \"Von der Tann\" attiravano il fuoco della V squadra da battaglia, il \"Seydlitz\" ed il \"Derfflinger\" poterono concentrare il fuoco sugli incrociatori da battaglia britannici; tra le 17:25 e le 17:30, almeno cinque proietti della \"Seydlitz\" e della \"Derfflinger\" colpirono il \"Queen Mary\", causando una catastrofica esplosione che distrusse la nave.\nBeatty, dopo l'avvistamento delle navi di Scheer, ordin\u00f2 alla sua squadra di invertire la rotta della verso nord, cercando di attirare la flotta tedesca verso la \"Grand Fleet\" al completo.\nSeconda fase.\nPer le 18:10 anche la squadra di Hipper invert\u00ec la rotta per inseguire la squadra di Beatty. Ne segu\u00ec una fase di fuoco a distanza tra la retroguardia di Beatty, formata dal \"5th Squadron\" e la squadra di Hipper, a cui si aggiunse l'avanguardia della \"Hochseeflotte\", la I\u00aa squadra da battaglia.\nScheer stava considerando di ritirarsi prima del tramonto per evitare gli attacchi notturni delle torpediniere. L'incontro delle sue avanguardie con la \"Grand Fleet\", pose fine alla questione, rendendogli impossibile la ritirata a meno di sacrificare le lente corazzate della II\u00aa squadra da battaglia, oppure coprirne la ritirata con le sue unit\u00e0 migliori, rischiandole contro la superiore potenza di fuoco avversaria Invece, Scheer ordin\u00f2 alle sue navi di virare di 16 quarte a dritta, in modo da porre le corazzate \"pre-dreadnoughts\" sul lato opposto del fuoco avversario.\nPoco dopo, alle 18:30, la linea da battaglia tedesca incontr\u00f2 i cacciatorpediniere \"HMS Nestor\" e \"HMS Nomad\", che erano stati danneggiati e andavano alla deriva. Le navi della classe Kaiser colpirono il \"Nomad\" e lo affondarono rapidamente. Il \"Nestor\" fu egualmente affondato dalle navi del \"III.\u00a0Geschwader\".\nGli incrociatori da battaglia tedeschi eseguirono la manovra richiesta, che li port\u00f2 a poppa del \"K\u00f6nig\". Gli incrociatori di Hipper, che avevano subito duri colpi, ebbero un momento di respiro, e le incertezze sulla posizione e la rotta delle navi di Scheer portarono l'ammiraglio Jellicoe a dirigere le sue navi verso est, per intercettare quella che era la probabile rotta di fuga delle navi tedesche. Invece la flotta tedesca si dirigeva verso ovest, ma Scheer ordin\u00f2 un'altra inversione di rotta, che la riport\u00f2 al centro della flotta britannica. Sotto l'intenso fuoco delle navi britanniche, Scheer invi\u00f2 la \"Moltke\", il \"Von der Tann\", il \"Seydlitz\", e il \"Derfflinger\" contro la linea britannica, tentando di scompaginarne la formazione e guadagnare tempo per poter ritirarsi.\nPer le 19:24, il \"3rd Battlecruiser Squadron\" (terza squadra incrociatori da battaglia) si ricongiunse con le unit\u00e0 rimanenti della squadra di Beatty di fronte alla linea tedesca. Le navi britanniche avvistarono per primi il \"L\u00fctzow\" e il \"Derfflinger\" e iniziarono a colpirli. In otto minuti, l'incrociatore da battaglia HMS \"Invincible\" centr\u00f2 con otto proietti il \"L\u00fctzow\". Contemporaneamente il \"L\u00fctzow\" ed il \"Derfflinger\" concentrarono il tiro sul proprio avversario, ed alle 19:31, il \"Derfflinger\" lanci\u00f2 l'ultima salva contro l\"Invincible\". Subito dopo, la santabarbara di prua esplose e la nave spar\u00ec in una sequenza di enormi esplosioni.\nAlle 20:17 gli incrociatori tedeschi erano a soli 7.000\u00a0m dall' \"HMS Colossus\", a questo punto Scheer li diresse verso l'avanguardia della linea britannica. Tre minuti dopo, virarono in ritirata, coperti da un attacco di torpediniere.\nLa flotta tedesca era riuscita, di nuovo, a disimpegnarsi dalla \"Grand Fleet\". Una pausa nella battaglia permise alle navi tedesche danneggiate di eliminare i rottami che interferivano con i cannoni, spegnere gli incendi, riparare i sistemi di puntamento e segnalazione e preparare le fotoelettriche per il combattimento notturno. Nel frattempo la flotta tedesca si era ben schierata in ordine inverso e alle 21:00 le avanguardie leggere tedesche entrarono in contatto con quelle britanniche. Il rinnovato scambio di artiglieria fu segnalato a Beatty, che invi\u00f2 i suoi incrociatori verso est. Per le 21:09, avvist\u00f2 gli incrociatori da battaglia tedeschi e si port\u00f2 a di distanza prima di aprire il fuoco alle 20:20. L'attacco britannico colse di sorpresa Hipper, che si stava trasferendo sul \"Moltke\" dalla torpediniera \"SMS G39\". Le navi tedesche risposero al fuoco con tutti i calibri disponibili e alle 21:32 colpirono, nella notte, sia il \"Lion\" che il \"Princess Royal\".\nLa manovra degli incrociatori da battaglia tedeschi costrinse la I squadra da battaglia a virare verso est per evitare la collisione, questa manovra port\u00f2 la seconda squadra da battaglia direttamente dietro agli incrociatori ed imped\u00ec alle navi inglesi di inseguire gli incrociatori pesanti tedeschi quando questi virarono verso sud. Gli incrociatori da battaglia di Beatty aprirono il fuoco sulle vecchie corazzate della seconda squadra da battaglia tedesca che virarono verso sud-ovest per utilizzare tutti i propri cannoni verso gli incrociatori britannici. Questo contatto dur\u00f2 soltanto alcuni minuti prima che l'ammiraglio Mauve facesse virare le sue navi 8 quarte a dritta; le navi britanniche non inseguirono le vecchie corazzate tedesche.\nGli scontri notturni.\nAlle 21:40 la squadra di Beatty cess\u00f2 il fuoco, questo fu l'ultimo scontro della battaglia tra le flotte. Durante la notte seguente avverranno numerosi brevi e fortuiti scontri tra il naviglio sottile e alcune navi da battaglia, ma entrambe le flotte eviteranno lo scontro notturno: la flotta tedesca cercando di incrociare la rotta di quella britannica per tornare verso i propri porti, quella britannica eviter\u00e0 il combattimento notturno per non perdere il vantaggio numerico e si diriger\u00e0 verso Sud nel tentativo di intercettare la flotta avversaria il mattino dopo.\nLe rispettive flotte di cacciatorpediniere furono inviate in cerca della flotta nemica, quelle tedesche non riuscirono a trovarla, mentre il naviglio leggero britannico incroci\u00f2 pi\u00f9 volte, durante la notte, la flotta tedesca senza, per\u00f2, riuscire a portare un attacco coordinato.\nUn primo scontro di incrociatori leggeri, alle 22:13, si risolse in pochi minuti di fuoco, illuminato dalle fotoelettriche, fra il \"HMS Castor\" e il \"SMS Elbing\" e il \"SMS Hamburg\".\nPer le 22:15, Hipper fu finalmente in grado di trasferirsi sulla \"Moltke\", e ordin\u00f2 alle sue navi di dirigersi a verso la testa della linea tedesca. Solo la \"Moltke\" e la \"Seydlitz\" furono in grado di obbedire; la \"Derfflinger\" e la \"Von der Tann\" riuscivano a sviluppare al massimo , e quindi rimasero indietro. La \"Moltke\" ed il \"Seydlitz\", mentre avanzavano verso la testa della linea tedesca, incrociarono l'incrociatore leggero \"Stettin\", che dovette rallentare drasticamente per evitare la collisione. Questa manovra costrinse gli incrociatori \"Frauenlob\", \"Stuttgart\", e \"M\u00fcnchen\" a virare a sinistra, portandoli in contatto con la seconda squadra di incrociatori leggeri britannica; da una distanza di , gli incrociatori si scambiarono un fitto fuoco d'artiglieria. Il contrammiraglio Ludwig von Reuter decise di attirare gli incrociatori britannici verso il \"Moltke\" ed il \"Seydlitz\", ma gli incrociatori britannici, gravemente colpiti, si ritirarono.\nMentre si stavano ritirando, l'incrociatore leggero \"HMS Southampton\" silur\u00f2 il \"Frauenlob\" che esplose. La formazione tedesca si scompagin\u00f2 e nella confusione la \"Seydlitz\" perse di vista la \"Moltke\". La \"Seydlitz\" non era pi\u00f9 in grado di tenere i della \"Moltke\" e cos\u00ec si sganci\u00f2 per procedere verso il faro di Horns Rev autonomamente.\nAttorno alle 23 le rotte delle due flotte s'incrociarono nella notte, non incontrandosi che per poche decine di minuti, senza che i due comandanti se ne rendessero conto.\nMentre le flotte maggiori si sganciavano, le squadre di cacciatorpediniere che seguivano la flotta britannica incontrano la flotta tedesca. Il primo a essere illuminato dalle fotoelettriche delle navi da battaglia tedesche, attorno alle 23:03, fu il \"HMS Tipperary\", inquadrato e affondato in pochi istanti dalla \"SMS Westfalen\".\nSegu\u00ec una mischia confusa dove diverse unit\u00e0 si speronarono e l'incrociatore leggero \"SMS Elbing\" affond\u00f2 speronato dalla \"SMS Posen\".\nI cacciatorpediniere britannici si ritirarono per riorganizzarsi e tornare in rotta con la \"Grand Fleet\" ma, alla mezzanotte, incapparono di nuovo nella flotta tedesca: l\"HMS Fortune\" venne inquadrato dalle fotoelettriche e distrutto dal fuoco delle navi nemiche. Attorno alle 01:10, l'incrociatore corazzato , rimasto isolato, sub\u00ec la stessa sorte. La \"Th\u00fcringen\" e la \"Nassau\" illuminarono l'incrociatore che venne colpito ripetutamente dalle batterie principali, affondando in breve tempo.\nL'ultima unit\u00e0 britannica della \"4th Destroyer Flotilla\" ad essere annientata in questi scontri notturni fu il caccia \"HMS Ardent\", distrutto dalla \"Westfalen\". Attorno all'una la \"9th Destroyer Flotilla\", a cui si erano aggregate altre unit\u00e0 sbandate, avvist\u00f2, nel buio, alcune navi da battaglia. Non potendo identificarle decise di allontanarsene. La manovra evasiva non riusc\u00ec completamente, ed il caccia \"HMS Turbolent\" fu inquadrato dalle fotoelettriche e distrutto dal fuoco tedesco.\nL'ultima azione della battaglia, nel chiarore dell'alba del primo giugno, fu effettuata dalla \"12th Destroyer Flotilla\" che avvist\u00f2 la flotta tedesca e inizi\u00f2 la manovra per attaccarla con i siluri. L'attacco delle torpediniere riusc\u00ec a colpire la \"SMS Pommern\", che si spezz\u00f2 in due affondando. Dopo la perdita alle 2:10 della \"Pommern\", alle 02:47, anche l'incrociatore da battaglia \"L\u00fctzow\", che era sommerso fino al ponte superiore, fu evacuato dall'equipaggio e affondato con due siluri dalla torpediniera \"G38\". La nave era circa 60\u00a0km a nord -est del faro di Horns Rev quando affond\u00f2.\nRisultato e conseguenze.\nNonostante la superiorit\u00e0 inglese (la proporzione tra le flotte era di 151 unit\u00e0 contro 99 e di 60.000 uomini contro 36.000), e il vantaggio di conoscere in anticipo le mosse del nemico grazie alla decifrazione dei messaggi radio, gli inglesi persero tre incrociatori da battaglia, contro uno solo tedesco e una obsoleta nave da battaglia \"pre-dreadnought\" e pi\u00f9 del doppio degli uomini (6.768 caduti britannici contro i 3.058 tedeschi) per un totale di 115.000 tonnellate inglesi contro 61.000 tonnellate tedesche.\nL'alto numero di morti da parte britannica \u00e8 spiegabile dal fatto che l\"Indefatigable\", l\"Invincible\" e la \"Queen Mary\" esplosero in seguito all'innesco delle cariche dei proietti delle torrette centrali, inabissandosi cos\u00ec rapidamente da impedire il recupero degli equipaggi, mentre da parte tedesca le perdite furono limitate poich\u00e9 le navi tedesche ben resistettero al fuoco dei cannoni britannici; persero soltanto l'incrociatore da battaglia \"L\u00fctzow\", la nave di linea \"Pommern\" (silurata), gli incrociatori leggeri , , , , nonch\u00e9 5 torpediniere. Con la perdita di tre grandi incrociatori da battaglia, tre incrociatori corazzati, ed otto cacciatorpediniere la flotta britannica sub\u00ec sicuramente un grave smacco, senza per\u00f2 che l'efficienza generale della flotta e i rapporti di forza venissero in alcun modo modificati. Una spiegazione va riferita anche alla migliore qualit\u00e0 del munizionamento tedesco e, soprattutto, al fatto che le navi inglesi, progettate per operare in tutti i mari del mondo, dovevano necessariamente dare maggiore importanza all'abitabilit\u00e0 a scapito della compartimentazione, quest'ultima era invece realizzata con molta pi\u00f9 attenzione sulle navi tedesche, che pertanto erano in grado di incassare meglio i colpi di artiglieria messi a segno dai britannici.\nLa perdita di queste navi fu ancora pi\u00f9 scottante, essendo stata subita in uno scontro d'artiglieria classico e per di pi\u00f9 contro un avversario considerato impreparato per la mancanza di un'antica tradizione navale, inesperto e in svantaggio per ben due volte per numero di navi, capacit\u00e0 di tiro e potenza di fuoco: la battaglia scaten\u00f2 un vero e proprio terremoto nella \"Royal Navy\" e nell'opinione pubblica inglese, senza che per\u00f2 l'Ammiraglio Jellicoe venisse esonerato dal comando.\nInfatti, nonostante l'evidente disparit\u00e0 tra le perdite in uomini e mezzi subiti, gli inglesi ottennero allo Jutland una vittoria strategica, anche se a un prezzo altissimo, rimanendo padroni del campo. Inoltre la \"Hochseeflotte\" non usc\u00ec pi\u00f9 al completo dalle proprie basi fino al novembre 1918 e solo per compiere le clausole dell'armistizio che ne decretavano il trasferimento in Gran Bretagna.\nIl 27 maggio, il sommergibile \"SM U-75\", pos\u00f2 un campo di mine al largo delle Isole Orcadi, per insidiare la flotta britannica, una delle cui navi affond\u00f2, il 6 giugno, l\"HMS Hampshire\". Questa era scampata alla battaglia dello Jutland e trasportava Kitchener, diretto in Russia per una missione diplomatica. Solo 12 uomini sopravvissero nel mare in tempesta, mentre la perdita di Kitchener fu un duro colpo per lo sforzo bellico britannico.\nIl 18 agosto 1916 la flotta tedesca d'alto mare, salpata quasi al completo per bombardare la cittadina inglese di Sunderland, provocare l'intervento della \"Grand Fleet\" e attirarla in una trappola, torn\u00f2 alle basi non appena informata dagli Zeppelin di un concentramento di navi inglesi in avvicinamento, evitando quindi lo scontro.\nSecondo alcune fonti, anche il morale della flotta tedesca era stato scosso dalla battaglia e il timore di nuovi scontri con le forze britanniche port\u00f2 i marinai al limite dell'ammutinamento.\nLe navi tedesche sfidarono la \"Grand Fleet\" inglese successivamente nei mesi di ottobre e novembre 1916, nel novembre 1917 e nell'aprile 1918.\nQueste sortite non portarono ad alcuno scontro unicamente per un atteggiamento estremamente prudenziale dei vertici della marina di sua Maest\u00e0.\nDopo la battaglia dello Jutland, gli unici danni rilevanti portati dalla marina tedesca alle navi e al commercio britannico vennero dai sommergibili, il cui uso venne intensificato nell'anno successivo, riaprendo dal 1\u00ba febbraio 1917 la campagna sottomarina senza restrizioni contro le navi dirette in porti inglesi. Lo stesso Scheer, che pure non esit\u00f2 a guidare nuove sortite della flotta di superficie, riteneva i sommergibili l'unico mezzo con cui riequilibrare le sorti della guerra sul mare."}
{"id": "300751", "revid": "135224", "url": "https://it.wikipedia.org/wiki?curid=300751", "title": "John Michael Bishop", "text": "Ha studiato all'Universit\u00e0 di Harvard, ma ha scelto San Francisco come propria citt\u00e0 di residenza; prima di passare all'Universit\u00e0 della California, San Francisco, nel 1968, ha lavorato in America (ai National Institutes of Health) e in Europa, ad Amburgo. \u00c8 stato cancelliere dell'Universit\u00e0 della California, San Francisco.\nUnitamente ad H. E. Varmus, con cui ha svolto gran parte della sua attivit\u00e0 di ricercatore, nel 1989 ha ricevuto il Premio Nobel per la medicina e la fisiologia per la scoperta dei proto-oncogeni: si tratta di geni contenuti nel patrimonio ereditario che, in seguito a sollecitazioni di agenti esterni, possono causare il cancro impartendo alle cellule dell'organismo l'ordine di riprodursi in modo anomalo e incontrollato."}
{"id": "300752", "revid": "79227", "url": "https://it.wikipedia.org/wiki?curid=300752", "title": "Le troiane (Seneca)", "text": "Le troiane (lat. \"Troades\") \u00e8 una tragedia di Seneca del I secolo, ispirata all'omonima tragedia di Euripide.\nTrama.\nDopo la distruzione di Troia Pirro, figlio del Pelide Achille, vuole uccidere la principessa Polissena, figlia di Priamo ed Ecuba, poich\u00e9 suo padre aveva chiesto il sacrificio della fanciulla nel caso fosse morto per avere il sangue di lei unito alle sue ceneri. Nonostante l'opposizione di Agamennone, Pirro riesce nel suo intento. \nUn altro dei pi\u00f9 grandi eroi greci, Ulisse, vuole invece uccidere Astianatte, figlio di Ettore e Andromaca, per timore che questo, una volta diventato adulto, possa ricostruire Troia: la madre cerca di nasconderlo ma il Laerziade, con un ingegnoso tranello, riesce a farselo consegnare e lo getta dall'unica torre superstite alla distruzione della citt\u00e0."}
{"id": "300754", "revid": "411198", "url": "https://it.wikipedia.org/wiki?curid=300754", "title": "Anticodone", "text": ""}
{"id": "300764", "revid": "15756", "url": "https://it.wikipedia.org/wiki?curid=300764", "title": "Daewoo Matiz", "text": "La Matiz \u00e8 una monovolume compatta prodotta dalla casa automobilistica coreana Daewoo a partire dal 1998. Nasce come erede del modello Daewoo Tico.\nIn Italia \u00e8 stata commercializzata dall'estate del 1998 al dicembre 2004 con il marchio Daewoo mentre dal gennaio del 2005 fino al 2010 la Matiz \u00e8 stata venduta con marchio Chevrolet (dopo l'acquisizione della casa coreana da parte della General Motors). Su vari mercati \u00e8 stata venduta anche come Chevrolet Spark. Grazie allo stile di Giorgetto Giugiaro la Matiz in Italia ha avuto un buon successo commerciale.\nProdotta in due distinte generazioni sui mercati di tutto il mondo, la piccola utilitaria \u00e8 stata sostituita nel 2009 dalla nuova Chevrolet Spark mentre solo sul mercato locale quest'ultima ha assunto la denominazione \"Matiz Creative\".\nIl progetto iniziale.\nLa Matiz \u00e8 il risultato finale del progetto \"Italdesign Lucciola\", sviluppato nel 1992 dagli studi della Italdesign di Giorgetto Giugiaro e presentato al Salone dell'automobile di Ginevra nel 1993. La Lucciola venne proposta al Gruppo Fiat come una ipotetica erede della Cinquecento, dotata di una motorizzazione ibrida realizzata abbinando due motori elettrici da 7 kW ciascuno ad un propulsore diesel due cilindri da 0,49 litri capace di 8 cavalli di potenza massima, carrozzeria tre porte e una grande versatilit\u00e0 di carico. La carrozzeria era realizzata con materiali riciclabili. A causa delle soluzioni fin troppo costose per l'epoca il progetto venne bocciato dalla Fiat e Giugiaro, che aveva iniziato a collaborare con Daewoo disegnando Lanos e Leganza, lo propose alla casa coreana dopo l\u2019interesse suscitato da parte di Who Woo Choonga, all'epoca presidente, il quale era intenzionato a produrre una piccola city car con carrozzeria monovolume e cinque porte per sostituire la vecchia Daewoo Tico.\nPrima generazione (1998-2007).\nIl progetto che ha visto nascere la Matiz prese il nome di \"M Series\", iniziale di microcar, seguito dal numero \"100\" il quale indica la generazione della piccola autovettura (in questo caso il \"100\" indica la prima generazione). Nel 1997 lo sviluppo della \"Matiz M100\" giunge al termine e la commercializzazione ebbe inizio a partire dal mercato interno dopo la presentazione ufficiale al Salone dell'automobile di Seul. Il modello finale non era molto dissimile nelle forme dalla concept car del 1992 ma per garantire una notevole flessibilit\u00e0 interna era stata rivista, sempre da Giugiaro, la forma della carrozzeria adottando il pi\u00f9 classico schema con 5 porte. Questa fu una delle principali caratteristiche che ne decret\u00f2 il successo anche in Europa. Nonostante le dimensioni contenute in di 3,49 metri la Matiz era omologata per cinque persone, e veniva considerata una mini monovolume. Al momento del debutto era anche disponibile in nove colori diversi.\nIl design era caratterizzato dalle forme arrotondate con un frontale a muso corto, senza mascherina. Fanaleria circolare e ampi fascioni paracolpi che erano verniciati solo per le versioni al top della gamma. La fiancata possedeva una leggera nervatura lungo la linea di cintura, passaruota leggermente in rilievo e specchietti retrovisori di forma ovale mentre la coda disponeva della fanaleria di forma ovale che integrava i doppi proiettori circolari, fascioni paracolpi applicati sui paraurti (quasi sempre in tinta con la carrozzeria) e vano portabagagli con soglia di carico ribassata.\nLa \"Matiz M100\" utilizzava come base una versione rivista della piattaforma della Suzuki Alto poich\u00e9 la Daewoo era da tempo in joint venture con la casa giapponese Suzuki. Il motore si trovava in posizione trasversale e la trazione era anteriore, le sospensioni, all'avantreno, erano configurate secondo lo schema a ruote indipendenti con montante telescopico MacPherson, barra stabilizzatrice e ammortizzatori idraulici mentre al retrotreno era stato adottato uno schema a ruote interconnesse da un ponte torcente con il braccio longitudinale e ammortizzatori idraulici. L'impianto frenante era composto dai dischi pieni per l'avantreno e dei classici tamburi per il retrotreno. Lo sterzo adottava lo schema a pignone e cremagliera servoassistito (solo per le versioni di punta).\nLa sicurezza automobilistica veniva garantita dalla presenza di serie del sistema anti bloccaggio delle ruote motrici (\"ABS\") con sensori a quattro uscite e \"EBD\", le barre anti intrusione erano presenti nelle portiere, mentre sulle versioni di punta erano presenti anche gli airbag frontali e gli attacchi isofix. Sottoposta ai crash test Euro NCAP la Matiz prima serie ottenne un risultato di tre stelle su un massimo di cinque. Per l'epoca il risultato fu pi\u00f9 che soddisfacente visto il target della vettura. Un caso anomalo fu la seconda serie che totalizz\u00f2 un punteggio inferiore a causa della maggiore severit\u00e0 dei test.\nLa Matiz \u00e8 stata assemblata principalmente a Bupyong in Corea del Sud. Produzioni minori, dedicate ai mercati locali, hanno avuto luogo anche a Varsavia (Polonia), dove il marchio Daewoo ha utilizzato le strutture della FSO, rilevata alla fine degli anni novanta, per produrre la \"FSO Matiz\" dal 1999 al 2007, ad Asaka (Uzbekistan) per la \"UzDaewooAuto Matiz\" destinata al mercato locale e russo, ad Hanoi (Vietnam), a Craiova (Romania) e a Karachi (Pakistan).\nGli aggiornamenti e il passaggio al marchio Chevrolet.\nNel 2001 venne commercializzato il primo restyling curato dal \"Daewoo Worthing Technical Centre\" in Inghilterra (progetto \"M150\" dove il numero \"150\" indica una versione rinnovata facente per\u00f2 sempre parte della prima generazione), che riguard\u00f2 principalmente l'esterno della vettura. All'anteriore \u00e8 stata modificata la forma dei proiettori (pi\u00f9 allungata) e degli indicatore di direzione, ora rotondi mentre \u00e8 stato abbassato il corpo del cofano ed \u00e8 stato ridisegnato il paraurti. Al posteriore \u00e8 stato ricavato il vano porta targa nel portellone, modificato il taglio dei gruppi ottici con uno spigolo verso l'interno e cambiato il paraurti. All'interno dell'abitacolo sono state ridisegnate le portiere che inglobano i comandi dei vetri elettrici ed \u00e8 stato aggiunto un portabicchiere nel tunnel centrale, nelle versioni di punta la console centrale era di color simil alluminio satinato e la predisposizione per i fendinebbia. I dati di vendita confermarono il grande successo anche di questa versione: alla fine del 2002 si contano 500.000 Matiz vendute in Europa di cui ben 157.000 in Italia.\nNel 2002 la Daewoo Auto &amp; Technology, investita da una profonda crisi finanziaria, venne acquistata dall'americana General Motors che procedette ad un rinnovamento completo dell'intera gamma di veicoli. Nel febbraio 2003 venne aggiunta una nuova motorizzazione ad arricchire il listino della Matiz: si tratta di un 1.0 alimentato a benzina con quattro cilindri e distribuzione due valvole per cilindro derivato dal 0.8 tre cilindri.\nDal 1\u00ba gennaio 2005 l'intera gamma di modelli viene commercializzata nel mercato europeo col marchio Chevrolet. La Matiz prima serie ristilizzata (\"M150\"), che alla sua introduzione esibiva il marchio Daewoo, dopo aver portato per oltre due anni il logo aggiornato della \"GM Daewoo\" conclude quindi la sua carriera col logo Chevrolet. Della prima serie sono state prodotte 1,4 milioni di Matiz, di cui 215\u00a0000 esemplari sono stati venduti solo in Italia.\nAllestimenti.\nLa gamma viene declinata negli allestimenti \"City\", \"Planet\" e \"Star\", a cui si aggiunge successivamente la pi\u00f9 economica \"Smile\" e la versione \"Van\" omologata come autocarro a due posti. La ricca dotazione di serie, per gli allestimenti \"Planet\" e \"Star\", abbinati ai bassi consumi e al prezzo decisamente concorrenziale, ne decretano il successo in particolare in Italia, dove si ha il maggior numero di Matiz immatricolate a livello europeo. Con il restyling la gamma viene aggiornata e le versioni vengono rinominate in \"Lucky\", \"Nice\" e \"Planet\" disponibili per il motore 0.8 e \"Energy\" e \"Star\" per il 1.0. All'inizio del 2004 viene installato sul solo allestimento \"Star\" il tettuccio apribile. \u00c8 stata prodotta anche una versione in edizione limitata denominata \"Matiz Cyber Green\" caratterizzata dalla vernice metallizzata color verde lime.\nMotorizzazioni.\nLa gamma motori si basa su due propulsori: il piccolo tre cilindri, denominato \"M-Tec\" (oppure \"S-Tec\" dove la \"M\" indica \"mono\" mentre la \"S\" indica \"single\" riferiti alla meccanica monoalbero) \u00e8 stato sviluppato negli anni ottanta in collaborazione con la Suzuki e destinato ai modelli pi\u00f9 piccoli delle due case: la Suzuki Alto e la Daewoo Tico, ma venne utilizzato anche per la Matiz poich\u00e9 sono stati rispettati i parametri anti inquinamento per l'omologazione sui mercati sia europei che asiatici.\nIl secondo propulsore era il 1.0 con quattro cilindri; introdotto nel 2003 \u00e8 stato sviluppato dalla General Motors ed eroga 63 cavalli garantendo costi di gestione bassi e prestazioni leggermente pi\u00f9 vivaci rispetto al 0.8. Nel 2001 tutte le Matiz sono state riomologate secondo gli standard della normativa Euro 3.\nNel 2005 venne offerta su tutta la gamma Chevrolet la doppia alimentazione, benzina e GPL, definita \"Dual Power\" che prevedeva l'installazione di un impianto a gas multipoint ad iniezione sequenziale fasata dell'italiana BRC Gas Equipment con serbatoio toroidale da 34 litri posizionato al posto della ruota di scorta.\nSeconda generazione (2005-2010).\nAnticipata dal prototipo \"Chevrolet MX Concept\" esposto al Salone dell'automobile di Parigi nel 2004 la versione definitiva verr\u00e0 svelata solo nel marzo del 2005 al Salone dell'automobile di Ginevra. La seconda generazione \u00e8 stata ridisegnata da Giugiaro seguendo per\u00f2 sempre il family feeling introdotto dalla prima serie, ovvero linee morbide e arrotondate. Il frontale stavolta dispone di una fanaleria dalla forma pi\u00f9 complessa e di una leggera mascherina che si raccorda con il cofano motore, nei paraurti troviamo una presa d'aria e i fendinebbia (disponibili come optional). La fiancata \u00e8 stata addolcita e modernizzata, con la linea di cintura che risale verso la vetratura, i retrovisori di forma circolare e i passaruota leggermente in rilievo; la coda invece introduce i fanali di forma circolare, il lunotto concavo e i retronebbia riposizionati sui paraurti inferiori. Le barre sul tetto sono realizzate in plastica e introducono anche una fascia longitudinale in alluminio.\nL'interno appare pi\u00f9 spazioso, la plancia ridisegnata dispone del quadro strumenti in posizione centrale (come la sua concorrente Lancia Y) mentre dietro al volante troviamo raccolte le spie di servizio. Le plastiche sono di qualit\u00e0 solo modesta ma gli assemblaggi sono stati migliorati rispetto al passato. Un inserto in plastica simil alluminio per la zona centrale rende l'aspetto pi\u00f9 piacevole, le bocchette d'aerazione sono di forma circolare, l'autoradio (con lettore di CD ed MP3) e il climatizzatore sono stati alloggiati proprio al di sotto della strumentazione centrale. La tappezzeria \u00e8 disponibile in diverse colorazioni, il divano posteriore pu\u00f2 essere in un unico pezzo o con schienale sdoppiato. Il bagagliaio possiede un volume pari a 170 litri ampliabili fino a 845 con il divano posteriore in posizione reclinata.\nImmutata l'architettura meccanica: la nuova generazione (nata dal progetto \"M200\", il \"200\" indica appunto la seconda serie) utilizza sempre il pianale della Suzuki Alto rivisto per\u00f2 nella geometria delle sospensioni. L'avantreno adotta sempre i classici MacPherson ma l'assetto \u00e8 stato irrigidito per rendere la guida pi\u00f9 precisa e di conseguenza pi\u00f9 stabile, al retrotreno invece il ponte torcente \u00e8 stato ridisegnato in modo da occupare meno spazio al vano bagagli. Il 51% della scocca \u00e8 realizzato in acciai ad alta resistenza e ci\u00f2 comporta un aumento della rigidit\u00e0 e una diminuzione del peso di 13 kg.\nPer tutte le versioni sono di serie gli airbag frontali e il sistema anti bloccaggio delle ruote (\"ABS\") con l\"'EBD\". La seconda generazione venne sottoposta ai crash test Euro NCAP nel 2005 ottenendo un risultato peggiore della prima generazione, nonostante le migliorie apportate al telaio totalizzando un risultato di sole 2,5 stelle evidenziando una limitata resistenza agli urti laterali. Positivo invece l'impatto pedoni, il nuovo frontale risulta meno aggressivo in caso d'investimento.\nCon la seconda serie debutta anche la tanto attesa trasmissione automatica a quattro rapporti con convertitore di coppia per la versione denominata \"AutoMatiz\". La \"AutoMatiz\" era disponibile fino al 2007 anche in una versione bifuel alimentata a benzina e GPL.\nAggiornamenti.\nNel giugno 2007 \u00e8 stata presentata al Salone dell'automobile di Barcellona la versione \"M250\" oggetto di un leggero aggiornamento estetico; modificato il frontale, paraurti pi\u00f9 sportivi con minigonne inferiori e una presa d'aria che incorpora la targa, fanali dallo sfondo differente, mascherina che ingloba il marchio e nuovi disegni dei cerchi in lega. Internamente sono state migliorate le rifiniture con gli assemblaggi e le plastiche sono di qualit\u00e0 pi\u00f9 elevata, debuttano nuovi rivestimenti per la selleria ed inedite colorazioni per la carrozzeria. Con la serie \"M250\" debuttano anche le versioni \"Eco Logic\" alimentate a gas GPL omologate direttamente dal costruttore in modo da usufruire del massimo degli ecoincentivi governativi.\nNel 2008 per festeggiare i dieci anni del modello Matiz la Daewoo ha introdotto in Corea le versioni speciali \"Matiz 10th Anniversary\" prodotte in edizione limitata: disponevano di un pacchetto di cromature, rifiniture interne specifiche e cerchi in lega di serie, il tutto abbinato a otto differenti tonalit\u00e0 per la carrozzeria perfettamente aerografate con dei disegni raffiguranti fumetti, dedicati alla clientela giovanile del modello. Sul mercato europeo invece per le Matiz (marchiate Chevrolet) sono state introdotte sulle versioni di punta le cromature esterne lungo le cornici della presa d'aria anteriore, fascioni laterali e contorni dei fari posteriori cromati. Le nuove Matiz cromate sono state realizzate appositamente per andare incontro ai desideri del pubblico femminile. Dal debutto nel 1998 fino al 2008 la Matiz \u00e8 stata assemblata in oltre 2 milioni e 300\u00a0000 esemplari, di cui oltre 500\u00a0000 circolano nella sola Corea e circa 300\u00a0000 esemplari sono stati venduti in Italia.\nDalla fine del 2009, in contemporanea alla presentazione della nuova generazione \"M300\", la Matiz in Corea del Sud continuer\u00e0 ad essere prodotta e commercializzata come Matiz Classic.\nMotorizzazioni.\nCome motori la seconda generazione dell'utilitaria Matiz dispone dei classici 0.8 e 1.0 gi\u00e0 presenti sulla prima serie ovviamente rivisti: le emissioni inquinanti sono state ridotte come i consumi mentre le prestazioni sono sensibilmente migliorate. Al debutto sono stati i primi motori Chevrolet ad essere omologati in Europa come Euro 4. Il 0.8 tre cilindri erogava 52 cavalli e garantiva un consumo pari a 19,2\u00a0km/l, mentre il pi\u00f9 grande motore 1.0 erogava 66 cavalli per un consumo medio di 17,0\u00a0km/l. Il cambio per tutte le versioni era il manuale a 5 rapporti, ma tra gli optional era disponibile anche l'automatico a 4 rapporti abbinato al solo motore 0.8.\nL'impianto a gas prodotto dalla BRC era disponibile sin dal debutto nel 2005. Le \"Matiz Dual Power\" venivano trasformate in Italia presso gli stabilimenti BRC e godevano di incentivi statali, ma dal 2007 queste versioni sono state omologate direttamente in fabbrica dal costruttore e sono state ribattezzate \"Eco Logic\". L'impianto a gas sfruttava l'iniezione sequenziale multipoint, il serbatoio di forma toroidale veniva installato al posto della ruota di scorta.\nLa \"Matiz Creative\" per la Corea.\nLa Matiz viene sostituita nel 2009 dalla nuova Chevrolet Spark, un modello completamente inedito, realizzato dalla General Motors per essere venduto in tutto il mondo compresi gli Stati Uniti, mercato dove le city car non sono ben viste. La nuova Spark, a differenza delle Matiz, viene realizzata sul nuovo pianale \"GM Gamma\" seconda serie, architettura meccanica altamente flessibile progettata per le future vetture compatte del gruppo GM. Sul solo mercato coreano la General Motors ha deciso di mantenere la denominazione Matiz introducendo per\u00f2 la sigla identificativa Creative per sottolineare un certo distacco con la vecchia generazione \"M250\" rimasta in produzione come \"Matiz Classic\".\nStrategie di marketing.\nIn base alle collaborazioni di Daewoo con altre case automobilistiche e soprattutto in seguito all'acquisizione del marchio stesso da parte di General Motors, la Matiz \u00e8 stata diffusa in tutto il mondo mutando anche la denominazione originale. Nel mercato europeo \u00e8 stata inizialmente diffusa come Daewoo Matiz fatta eccezione per la Polonia dove venne commercializzata fino al 2007 con il marchio locale FSO mantenendo il nome Matiz. Dal 2005, in seguito alla riorganizzazione voluta dalla General Motors, in Europa il marchio Daewoo venne rimpiazzato da Chevrolet. Il nome Matiz venne mantenuto in tutto il continente ad esclusione dei paesi dell'ex blocco sovietico dove venne rinominata \"Spark\". In Taiwan venne venduta con il marchio locale \"Formosa\" mentre in Messico \u00e8 stata commercializzata fino al 2009 come Pontiac Matiz G2. Sul mercato coreano la General Motors ha preferito mantenere la rete di vendita Daewoo ribattezzata dalla fine del 2009 \"GM DAT\" (\"General Motors Daewoo Auto &amp; Technology\").\nI cloni cinesi.\nSul mercato cinese la Matiz \u00e8 al centro di una controversia legale nei confronti del costruttore locale Chery che commercializza la QQ, la cui prima serie era una sorta di clone nelle forme, ma non nella qualit\u00e0, della piccola coreana. Nel 2008 un'altra casa cinese propose il modello Haima H1 con estetica copiata dalla Matiz prima serie e uniche differenze concentrate nella lunghezza dell'auto (ridotta a 3,35 metri) e nella fanaleria frontale copiata dalla piccola autovettura tedesca, la Smart. Nel 2009 l'azienda tedesca Luis AG ha commercializzato in Germania il modello Free, una piccola vettura elettrica prodotta in Cina dal design della carrozzeria ispirato alla prima serie di Matiz."}
{"id": "300769", "revid": "1573940", "url": "https://it.wikipedia.org/wiki?curid=300769", "title": "ExBB", "text": "ExBB \u00e8 un sistema libero per la gestione di forum scritto in PHP. ExBB sta per Exclusive Bulletin Board.\n\u00c8 altamente configurabile e disponve di vari plugin per l'estensione delle funzionalit\u00e0.\nNon necessita di alcun tipo di database (come MySQL o PostgreSQL)."}
{"id": "300771", "revid": "289247", "url": "https://it.wikipedia.org/wiki?curid=300771", "title": "Fucile B.A.R.", "text": ""}
{"id": "300773", "revid": "97701", "url": "https://it.wikipedia.org/wiki?curid=300773", "title": "Pomurska", "text": ""}
{"id": "300774", "revid": "767487", "url": "https://it.wikipedia.org/wiki?curid=300774", "title": "Gran Premio di Svizzera 1996", "text": "Il Gran Premio di Svizzera 1996, ottantatreesima edizione della corsa e valida come ottava prova della Coppa del mondo di ciclismo su strada, si svolse il 25 agosto 1996 su un percorso di 232 km. Venne vinto dall'italiano Andrea Ferrigato che termin\u00f2 in 5.51'52\"."}
{"id": "300775", "revid": "13798", "url": "https://it.wikipedia.org/wiki?curid=300775", "title": "Podravska", "text": ""}
{"id": "300776", "revid": "1699816", "url": "https://it.wikipedia.org/wiki?curid=300776", "title": "Conurbazione", "text": "In urbanistica, una conurbazione \u00e8 un modello di sviluppo del territorio che consiste nella saldatura reciproca, pianificata o spontanea, di centri abitati in un'unica area urbana dovuta alle mutue interazioni sociali, territoriali, economiche, alla crescita della popolazione residente e all'espansione urbana. In alcuni casi lo sviluppo avviene intorno a un centro egemone attraverso l'inglobamento dei centri periferici, oppure attraverso la fusione di pi\u00f9 centri contigui di simile importanza.\nIl termine deriva dall'inglese \"conurbation\", parola utilizzata dallo scienziato scozzese Patrick Geddes per descrivere lo sviluppo urbano della citt\u00e0 di Londra in forma policentrica tra il XIX e il XX secolo.\nCaratteristiche.\nLa conurbazione sarebbe dunque una forma policentrica di area urbana differente dall'agglomerazione che, invece, nasce su un forte nucleo centrale formato da una citt\u00e0 pi\u00f9 grande delle altre, che nella sua espansione va ad inglobare centri minori. La conurbazione, al contrario, si forma dall'espansione di diversi nuclei pi\u00f9 o meno della stessa importanza che vanno a fondersi.\nAttorno ad una conurbazione pu\u00f2 organizzarsi un'area metropolitana.\nDiventa molto complicato per le conurbazioni trovare una forma amministrativa in cui migrare. Infatti per le agglomerazioni si ha un centro ben definito e chiaro su cui \u00e8 facile costruire un'area metropolitana, mentre per zone particolari come la Ruhr, ad esempio, diventa complicato individuare un centro.\nCasi particolari.\nLe cose si complicano se le conurbazioni sono trans-nazionali, in tal caso diventa molto difficile far rientrare queste aree urbane sotto il titolo di agglomerazione o di aree metropolitane perch\u00e9 esiste un confine a suddividere le zone.\nEsempi sono:"}
{"id": "300777", "revid": "78273", "url": "https://it.wikipedia.org/wiki?curid=300777", "title": "Sistema posizionale pesato", "text": ""}
{"id": "300778", "revid": "339392", "url": "https://it.wikipedia.org/wiki?curid=300778", "title": "Spodnjeposavska", "text": ""}
{"id": "300780", "revid": "149587", "url": "https://it.wikipedia.org/wiki?curid=300780", "title": "Koro\u0161ka", "text": ""}
{"id": "300781", "revid": "339392", "url": "https://it.wikipedia.org/wiki?curid=300781", "title": "Jugovzhodna Slovenija", "text": ""}
{"id": "300782", "revid": "339392", "url": "https://it.wikipedia.org/wiki?curid=300782", "title": "Osrednjeslovenska", "text": ""}
{"id": "300784", "revid": "13798", "url": "https://it.wikipedia.org/wiki?curid=300784", "title": "Gorenjska", "text": ""}
{"id": "300785", "revid": "339392", "url": "https://it.wikipedia.org/wiki?curid=300785", "title": "Notranjsko-kra\u0161ka", "text": ""}
{"id": "300789", "revid": "104458", "url": "https://it.wikipedia.org/wiki?curid=300789", "title": "Gori\u0161ka", "text": ""}
{"id": "300792", "revid": "149587", "url": "https://it.wikipedia.org/wiki?curid=300792", "title": "Obalno-kra\u0161ka", "text": ""}
{"id": "300794", "revid": "220637", "url": "https://it.wikipedia.org/wiki?curid=300794", "title": "Agglomerazione", "text": "Agglomerazione (o agglomerato) \u00e8 un termine tecnico usato in alcuni ambiti, come l'urbanistica e la geografia urbana, per indicare una citt\u00e0 estesa che comprende il tessuto costruito da un comune centrale di grosse dimensioni, unito ai sobborghi e alle citt\u00e0 satellite che lo circondano.\nDefinizione.\nUna definizione scientifica, largamente condivisa, individua l'agglomerazione quale tessuto urbano che presenti distanze fra il costruito inferiori ai duecento metri, esclusi parchi ed aree protette. Un'altra definizione di agglomerato urbano \u00e8 basata sul numero di abitanti. La popolazione minima richiesta \u00e8 di oltre 250.000 abitanti, soglia che pu\u00f2 essere raggiunta o da un singolo comune, o da pi\u00f9 comuni contermini. In alternativa, nel caso di non raggiungimento di tali unit\u00e0, si pu\u00f2 definire l'agglomerato urbano con la densit\u00e0 della popolazione corrispondente ad un numero di abitanti per km\u00b2 che pu\u00f2 essere di 1000, 750 oppure 500.\nUna definizione precisa, tuttavia, non \u00e8 facilmente ottenibile e pu\u00f2 essere problematico applicare la definizione in tutte le situazioni a livello mondiale. In alcuni casi diventa, quindi, complesso definire un nucleo urbano come citt\u00e0 satellite, o centro a s\u00e9 stante.\nLa Grande Area di Tokyo fornisce un esempio di queste difficolt\u00e0 e la sua popolazione varia rispetto alla definizione usata. Mentre le prefetture di Tokyo, Chiba, Kanagawa e Saitama sono comunemente usate per definire la Grande Tokyo, l'Ufficio Giapponese di Statistica considera un'area diversa.\nIl termine \u00e8 molto appropriato per determinare la popolazione di super-citt\u00e0 come, ad esempio, Tokyo, New York o Seul, che si sono talmente espanse da includere anche i dintorni, nonostante l'amministrazione rimanga separata.\nAgglomerazione e conurbazione.\nL'agglomerazione \u00e8 un'area extra urbana monocentrica che si differenzia dalla conurbazione. In questo senso l'agglomerazione nasce attorno ad una citt\u00e0 di maggiore rilevanza rispetto alle altre che si possono definire come citt\u00e0 satelliti. La dipendenza non \u00e8 solo demografica ma anche di servizi.\nAgglomerazione e area metropolitana.\nAttorno ad una agglomerazione pu\u00f2 organizzarsi un'area metropolitana includendo anche aree non strettamente connesse all'area urbana, ma legate ad essa per alcune caratteristiche come il commercio o la percentuale di pendolarismo.\nCasi particolari.\nItalia.\nStudio della rivista CityRailways sulle aree urbane italiane (urbanismi) del 2011: vengono individuate 5 metropoli, 7 metropoli regionali, 7 grandi citt\u00e0, 31 citt\u00e0 medie e 30 piccole citt\u00e0. \nSvizzera.\nIn Svizzera si sta procedendo ad un fenomeno amministrativo noto come \"aggregazione\". In tal modo dei comuni prendono accordi e propongono un'aggregazione al proprio Cantone, tale aggregazione viene poi sottoposta a referendum nei comuni interessati.\nIn tal modo Lugano nel 2002 ha aggregato a s\u00e9 diversi comuni limitrofi aumentando del doppio il territorio comunale e di 1/3 la propria popolazione.\nQuesto processo \u00e8 servito per dare respiro al territorio urbano e consentire a Lugano di trovare nuove aree edificabili in cui potersi estendere, mentre ha offerto ai comuni limitrofi, talvolta di grande estensione territoriale e poco popolati, la possibilit\u00e0 di ridurre le spese e di poter coordinare con gli altri piani regolatori pi\u00f9 adeguati.\nLo stesso \u00e8 accaduto dal 1980 anche a Basilea, Ginevra, Zurigo.\nDall'anno 2000 il fenomeno si \u00e8 esteso anche a centri di importanza regionale tra cui Zugo e Davos.\nFra l'altro, va notato che nell'italiano utilizzato in Svizzera si riscontra pi\u00f9 spesso il termine \"agglomerato\" piuttosto che \"agglomerazione\" (quest'ultimo deriva infatti dal francese \"agglom\u00e9ration\").\nEsempi.\nLe pi\u00f9 grosse agglomerazioni sono:"}
{"id": "300795", "revid": "47767", "url": "https://it.wikipedia.org/wiki?curid=300795", "title": "Arcidiocesi di Firenze", "text": "Larcidiocesi di Firenze () \u00e8 una sede metropolitana della Chiesa cattolica in Italia appartenente alla regione ecclesiastica Toscana. Nel 2019 contava 831.320 battezzati su 843.980 abitanti. \u00c8 retta dall'arcivescovo cardinale Giuseppe Betori.\nLa festa del patrono della citt\u00e0 \u00e8 il 24 giugno, giorno della Nativit\u00e0 di san Giovanni Battista, mentre i patroni della diocesi sono san Zanobi e sant'Antonino Pierozzi, vescovi della citt\u00e0.\nTerritorio.\nL'arcidiocesi comprende parte della citt\u00e0 metropolitana di Firenze. \nSede arcivescovile \u00e8 la citt\u00e0 di Firenze, dove si trova la cattedrale di Santa Maria del Fiore.\nParrocchie e vicariati.\nIl territorio si estende su 2.205\u00a0km\u00b2 ed \u00e8 suddiviso in 305 parrocchie, raggruppate in diciotto vicariati.\nBasiliche minori.\nL'arcidiocesi comprende nel suo territorio numerose basiliche:\nProvincia ecclesiastica.\nLa provincia ecclesiastica fiorentina comprende le seguenti suffraganee:\nStoria.\nEpoca paleocristiana e alto medioevo.\nL'evangelizzazione della Florentia romana viene fatta risalire al II secolo o all'inizio del III. La tradizione leggendaria consolidata dagli storici del Trecento, fa risalire la fondazione della Chiesa fiorentina ai discepoli di san Pietro apostolo, san Frontino e san Paolino, suffragata anche dalla presenza dei primi martiri come san Miniato e san Crescenzione. In realt\u00e0 queste teorie, sebbene care alla devozione popolare, non hanno riscontri storici e l'arrivo del cristianesimo viene in genere fatto coincidere con la presenza, fissa o saltuaria, di mercanti greco-siriaci che vivevano nella zona di Oltrarno appena passato il predecessore del Ponte Vecchio, lungo la Via Cassia. Nella chiesa di Santa Felicita (dedicata a una martire orientale, appunto) sono state ritrovate le pi\u00f9 antiche testimonianze di epigrafia paleocristiana a Firenze. Il primo vescovo storicamente accertato \u00e8 Felice, che nel 313 era a Roma in un sinodo indetto da papa Milziade.\nUn'affermazione pi\u00f9 ampia del cristianesimo si ebbe sul finire del IV secolo. Nel 393 sant'Ambrogio fu ospite a Firenze e durante la consacrazione della chiesa di San Lorenzo, il dottore della chiesa pronunci\u00f2 la famosa omelia dell\"'Exhortatio virginitatis\". Al santo milanese, dopo la sua partenza, venne anche attribuita la vittoria contro i barbari di Radagaiso (406), avvenuta nel giorno di santa Reparata, da allora diventata, secondo la tradizione, protettrice della citt\u00e0. Con il vescovo san Zanobi si ebbe una prima efficace organizzazione in diocesi, la quale ormai poteva contare diverse chiese fuori dalle mura cittadine di allora: oltre alle citate Santa Felicita e San Lorenzo e l'appena iniziata Santa Reparata, futura cattedrale. Alcuni storici medievali avevano sostenuto che anche San Giovanni fosse stata una chiesa paleocristiana, ma questa convinzione \u00e8 venuta meno dopo scavi archeologici che ne hanno accertato l'origine nel XII secolo, con fondazioni ben sopra lo strato di epoca tardo-romana.\nI Bizantini e i Longobardi, nei secoli successivi, aggiunsero poi le chiese di Sant'Apollinare e San Ruffillo. Altre chiese vennero poi fondate nel periodo carolingio e al clero fiorentino lo stesso Carlo Magno concesse alcuni privilegi, sebbene non sia storicamente valido quanto riportato in una tarda lapide sulla chiesa dei Santi Apostoli che cita la presenza del sovrano francese alla fondazione della chiesa.\nLa diffusione degli ordini monastici fu caratterizzata a Firenze da strutture piuttosto provinciali rispetto ad altre parti d'Italia, almeno fino alla fondazione della Badia fiorentina su iniziativa di Willa e suo figlio Ugo di Tuscia nel 978. Il vescovo di Firenze aveva visto aumentare nei secoli immediatamente precedenti la sua autorit\u00e0 e presenza sul territorio, cos\u00ec alle soglie dell'anno Mille esso deteneva il primato economico-politico in citt\u00e0, riscuotendo le decime, avendo castelli e boschi su un ampio raggio di territorio e inviando podest\u00e0 nelle cittadine dei dintorni.\nBasso medioevo.\nNel 1013 il vescovo Ildebrando fond\u00f2 San Miniato al Monte, con l'annesso monastero occupato prima dai benedettini cluniacensi, poi dagli olivetani. Anche i cistercensi possedevano un loro monastero presso la Badia a Settimo.\nIl vescovo Gherardo di Borgogna fu il primo presule fiorentino a diventare papa, con il nome di Niccol\u00f2 II, ma n\u00e9 la sua presenza, n\u00e9 le riforme tentate da papa Vittore II riuscirono a frenare la dilagante simonia e il concubinaggio del clero. Insorse allora san Giovanni Gualberto e l'ordine da lui fondato dei Vallombrosani che nel 1060, in un epico confronto presso la chiesa di San Salvi, riuscirono a vincere il vescovo Pietro Mezzabarba e ad iniziare una crociata contro la corruzione cittadina.\nAlla crescita di importanza di Firenze durante il XII secolo corrispose anche uno sviluppo della diocesi e una crescita di importanza della figura del vescovo: la ricchezza di chiese e monasteri \u00e8 documenta anche nelle illustrazioni del \"Codice Rustici\".\nIl Duecento vide l'arrivo degli ordini mendicanti: prima san Francesco d'Assisi e i francescani (1217), poi i domenicani (1219), seguiti da agostiniani, carmelitani, umiliati e silvestrini che si disposero con le loro chiese, future basiliche, in cerchio attorno alle mura. Essi combatterono le eresie (come quella dei patarini) e sostennero la popolazione in un momento di vero e proprio \"boom\" demografico con una crescita costante di popolazione per il continuo afflusso di genti dal contado.\nInoltre quando l'economia cittadina inizi\u00f2 ad essere vorticosa e accanto agli arricchiti si delinearono i poveri e poverissimi dei salariati e dei mestieranti pi\u00f9 umili. Sorsero in questo periodo le compagnie del Bigallo, delle Laudi e, tradizionalmente su opera di san Pietro Martire, della Misericordia. Il clero era dotato di una scuola di perfezionamento e di un ricovero, presso la Compagnia di Ges\u00f9 Pellegrino.\nNel 1233 nacque a Firenze l'ordine dei Servi di Maria ad opera dei Sette Santi Fondatori, che si stabil\u00ec sul sito della futura basilica della Santissima Annunziata. Nel 1294 Firenze aveva ormai una ricchezza che la poneva tra le principali citt\u00e0 europee e poteva permettersi di deliberare l'inizio dei lavori per una nuova, grandiosa cattedrale dedicata a Maria e che rappresentasse il suo status e la sua potenza: la futura Santa Maria del Fiore, per la costruzione della quale venne abbattuta Santa Reparata. Fu in questo periodo che Dante, sebbene esule per ragioni politiche, scrisse un monumento al cristianesimo quale la \"\"Divina\" Commedia\". La peste nera segn\u00f2 solo una crisi temporanea della citt\u00e0, dopo la quale essa si riprese abbastanza velocemente: il suo fiorino era tra le monete pi\u00f9 pregiate sui mercati europei.\nTra il 1375 e il 1378 la citt\u00e0 si schier\u00f2 apertamente contro il pontefice Gregorio XI nella cosiddetta guerra degli Otto Santi, che le valse una scomunica ottennale e l'imposizione di gravi imposte sul clero da parte del comune. Passato il conflitto, poco tempo dopo Niccol\u00f2 Acciaiuoli fond\u00f2 la Certosa di Firenze e il cardinale Pietro Corsini ottenne numerosi privilegi per s\u00e9 e per Firenze. Il 10 maggio 1419 il suo parente Amerigo Corsini ottenne l'elevazione ad arcidiocesi. Lo stesso anno arrivava in citt\u00e0, protetto da Giovanni di Bicci de' Medici, Baldassarre Cossa, gi\u00e0 antipapa Giovanni XXIII, che a Firenze trascorse i suoi ultimi anni di vita.\nIl Rinascimento.\nGrazie alla nascente potenza dei Medici nel 1439 Cosimo il Vecchio ottenne il trasferimento del Concilio di Ferrara a Firenze, dove tenne la sua fase conclusiva alla presenza di papa Eugenio IV, l'imperatore Giovanni VII Paleologo e il patriarca di Costantinopoli, oltre a numerosi vescovi e prelati della Chiesa latina e greca, tra quali spiccava il cardinale Basilio Bessarione. In quel periodo fu intrapresa anche una notevole opera di riforma e razionalizzazione del clero, delle istituzioni monastiche e dell'organizzazione in generale della diocesi fiorentina. Fu fondato dal papa il Collegio Eugeniano, una scuola per chierici che rivest\u00ec un ruolo di primissimo piano nella storia religiosa della citt\u00e0 nei secoli a venire. Fu sempre nella prima met\u00e0 del Quattrocento che Firenze riscopr\u00ec la passione per la bibliofilia e nacquero le prestigiose biblioteche come la Laurenziana e quella del Capitolo dei Canonici di Santa Maria del Fiore.\nPer opera dei Medici la chiesa San Lorenzo divenne quasi una seconda cattedrale in citt\u00e0, arricchita oltre che dalle magnifiche architetture di Filippo Brunelleschi, anche da un proprio capitolo numeroso e ricchissimo. Grazie al mecenatismo di Cosimo il Vecchio Firenze ebbe anche un convento con spazi organizzati modernamente all'avanguardia, quello di San Marco, opera di Michelozzo dove lavor\u00f2 intensamente anche Beato Angelico.\nFu in conseguenza delle lotte politiche tra le famiglie che fu necessario istituire la Compagnia dei Buonomini di San Martino per venire incontro ai poveri \"verghognosi\", cio\u00e8 le famiglie un tempo ricche cadute in disgrazia. Questa fu solo una delle opere di riforma volute dal grande arcivescovo sant'Antonino Pierozzi, uomo di cultura che seppe portare nella diocesi lo spirito razionale e ordinatore dell'umanesimo, anticipando alcune delle disposizioni del Concilio di Trento. Un'altra istituzione sorta per uno spirito analogo fu lo Spedale degli Innocenti, la prima istituzione dedicata esclusivamente all'aiuto dei bambini in Europa.\nLa figura di Savonarola fu quella che pi\u00f9 influenz\u00f2, nel bene o nel male, la spiritualit\u00e0 e la societ\u00e0 fiorentina, alla fine del XV.\nFino ad allora l'arcidiocesi aveva come diocesi suffraganee Fiesole e Pistoia. Si stacc\u00f2 nel 1460 la collegiata di Santo Stefano di Prato, dichiarata \"diocesi nullius\", mentre si aggiunsero in seguito Sansepolcro (1520) e San Miniato (1526). Grande splendore a Firenze a alle sue chiese fu profuso nell'epoca dei papi medicei (Leone X e Clemente VII), sebbene furono anni difficili per le lotte che insanguinarono l'Italia. Gli anni del Granducato, a parte il contrasto tra Cosimo I e l'arcivescovo Antonio Altoviti (nato per questioni politiche con la famiglia Altoviti), sanato col tempo, furono piuttosto tranquilli e garantirono a Firenze un degno periodo di pace, sebbene serpeggiasse gi\u00e0 agli inizi del Seicento una crisi economica che port\u00f2 a un ridimensionamento della sua importanza nello scacchiere europeo.\nSei e Settecento.\nNessuna delle congregazioni previste dal Concilio di Trento nacque a Firenze, ma presto vi arrivarono i Gesuiti, i Barnabiti, gli Scolopi e i Cappuccini. A Firenze nacque il grande riformatore della Roma papale, san Filippo Neri. Grande importanza per la vita spirituale cittadina nel XVII secolo ebbe la figura di santa Maria Maddalena dei Pazzi. Il beato Ippolito Galantini fu un altro esempio di spiritualit\u00e0 e assistenzialismo, fondando la confraternita dei Vanchetoni. Due papi fiorentini furono Urbano VIII (Barberini) e Clemente XII (Corsini).\nL'arcivescovo Tommaso Bonaventura della Gherardesca fond\u00f2 il seminario maggiore nel 1712, affiancato dal 1802 dal seminario di Firenzuola, specializzato nella preparazione del clero delle localit\u00e0 montane, e dal 1859 dal Convitto della Calza.\nNel Settecento si fece sentire forte anche la ventata del giansenismo che a Firenze, per impulso di riforma dello stesso granduca Pietro Leopoldo si manifest\u00f2 con una serie di soppressioni di chiese e monasteri che culmin\u00f2 con l'applicazione delle leggi napoleoniche del 1808. Alla vena riformista di Pietro Leopoldo, modernissima s\u00ec, ma a volte anche spregiudicata, fece degna opposizione l'attivit\u00e0 dell'arcivescovo Antonio Martini, che in pi\u00f9 di un'occasione seppe tener testa ai soprusi granducali. Dietro alle secolarizzazioni si celavano ovviamente anche interessi economici di rilievo: il bilancio del Granducato del 1737-38, a titolo di esempio, presentava le entrate dello stato in circa 335.000 scudi, a fronte di 1.758.000 degli ecclesiastici, con una popolazione religiosa pari al 3% circa del totale.\nL'epoca contemporanea.\nIl 25 marzo 1799 Firenze veniva invasa dai francesi. La cosiddetta Occupazione francese dell'arcidiocesi si manifest\u00f2 nella nomina di un vescovo francese, Antoine-Eustache d'Osmond, avversato dai fiorentini e da papa Pio VII che era prigioniero di Napoleone. Alla fine i francesi imposero la loro decisione, ma poco dopo la restaurazione li vide tornare sui loro passi. L'arcivescovo Pier Francesco Morali ebbe il difficile compito di sanere le fratture tra filofrancesi e filopapali dopo la fine dei conflitti.\nDurante l'epoca di Firenze capitale (1865-1871) fu arcivescovo Giovacchino Limberti, il quale si trov\u00f2 improvvisamente in una posizione di primissimo piano a livello nazionale. Se la sua opera pastorale e caritativa fu notevole, non si pu\u00f2 dire altrettanto del suo operato politico: perseguitato dalla massoneria, fu chiamato per esempio a difendere Pio IX e il potere temporale del papa dopo la Breccia di Porta Pia contro il governo italiano, ed egli cerc\u00f2 di tenere una posizione conciliatoria che scontent\u00f2 entrambe le parti.\nSotto l'episcopato di Alfonso Maria Mistrangelo (1899-1930) l'Azione cattolica ebbe la prima sede stabile a Firenze. Grande conforto alla popolazione durante momenti difficili come la Seconda guerra mondiale e l'alluvione di Firenze fu dato dagli arcivescovi dell'epoca: rispettivamente il benemerito cardinale Elia Dalla Costa e il cardinale Ermenegildo Florit.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nLa lista si limita ai nomi attestati storicamente, le date si riferiscono all'episcopato.\nAttuale arcivescovo.\nL'attuale arcivescovo \u00e8 il cardinale Giuseppe Betori, gi\u00e0 segretario generale della Conferenza Episcopale Italiana: ha fatto il suo ingresso nell'arcidiocesi il 26 ottobre 2008. Il 18 febbraio 2012 \u00e8 stato nominato cardinale del titolo di San Marcello.\nElenco dei sinodi diocesani.\nOltre ai sinodi veri e propri sono citati anche i raduni del clero dei quali si abbia notizia, le cui differenze rispetto a un sinodo sono difficilmente riscontrabili per i periodi pi\u00f9 antichi.\nStatistiche.\nL'arcidiocesi nel 2019 su una popolazione di 843.980 persone contava 831.320 battezzati, corrispondenti al 98,5% del totale."}
{"id": "300798", "revid": "11497", "url": "https://it.wikipedia.org/wiki?curid=300798", "title": "Santuario della verna", "text": ""}
{"id": "300800", "revid": "287204", "url": "https://it.wikipedia.org/wiki?curid=300800", "title": "Echinocactus grusonii", "text": "Echinocactus grusonii , noto come cuscino della suocera o grusone, \u00e8 una pianta appartenente alla famiglia delle Cactaceae, endemica del Messico centro-orientale.\nIl nome della pianta deriva , per via delle numerosissime spine che ricoprono il fusto. Essa possiede anche un veleno urticante\nDescrizione.\nHa fusto grossolanamente cilindrico o globoso, che si appiattisce verso l'apice; in condizioni ottimali pu\u00f2 raggiungere i 90\u00a0cm di diametro. \u00c8 una pianta xerofila cio\u00e8 adattata ai climi aridi: infatti il fusto \u00e8 verde per svolgere la fotosintesi clorofilliana e le foglie sono trasformate in spine per non disperdere acqua.\nLe costolature sono ornate da areole ricoperte da peluria giallastra, da 8-10 spine radiali e 3-5 spine centrali. Le spine sempre gialle oro o bianche (nelle variet\u00e0 albina).\nI fiori sono prodotti solo dalle piante adulte (oltre i quindici anni di vita); sono cotonosi, a forma di imbuto, di colore giallo-verde, e possono raggiungere una lunghezza di 5\u20137\u00a0cm.\nDistribuzione e habitat.\n\u00c8 nativa delle zone desertiche del Messico.\nLa maggior parte degli \"Echinocactus\" tollera bene il freddo, a volte fino a \u22127\u00a0\u00b0C.\nQuesta specie si propaga facilmente attraverso semi, raggiungendo circa 10\u00a0cm di diametro dopo il primo o secondo anno dalla semina.\nLe piante del genere \"Echinocactus\" come quelle di \"Ferocactus\" vanno coltivate in pieno sole, avendo l'avvertenza in primavera di esporle gradualmente alla luce diretta del sole per evitare scottature.\nConservazione.\nLa Lista rossa IUCN classifica \"Echinocactus grusonii\" come specie in pericolo di estinzione (\"Endangered\")."}
{"id": "300801", "revid": "339392", "url": "https://it.wikipedia.org/wiki?curid=300801", "title": "Televisione svizzera di lingua italiana", "text": ""}
{"id": "300802", "revid": "290948", "url": "https://it.wikipedia.org/wiki?curid=300802", "title": "Fresatrice", "text": "La fresatrice \u00e8 una macchina utensile usata per la lavorazione in forme complesse di parti metalliche o di altri materiali.\nSpesso viene chiamata anche impropriamente \"fresa\", un termine che indicherebbe solo gli utensili da utilizzare su questo tipo di macchine (dal francese \"fraise\", fragoletta, a causa della forma particolare di queste punte). In alcuni casi pu\u00f2 anche essere denominata \"fresalesatrice\": si tratta di tipi particolari di fresatrice, oggi molto diffusi, in grado di effettuare operazioni di alesatura grazie alla grande precisione nel controllo del movimento e alla stabilit\u00e0 della testa motorizzata.\nDescrizione e caratteristiche.\nNella sua forma pi\u00f9 semplice una fresatrice \u00e8 costituita da un motore, solitamente piuttosto piccolo, su cui \u00e8 fissato, tramite un mandrino, un utensile dotato di bordi taglienti (fresa) che ruotano sull'asse della fresa stessa.\nL'asportazione di truciolo avviene attraverso moto di taglio rotatorio dell'utensile e moto di avanzamento traslatorio (generalmente del pezzo). Il moto di appostamento \u00e8 impresso sul pezzo all'inizio di ogni passata. Il principio di funzionamento \u00e8 quindi simile a quello del trapano, ma le fresatrici sono progettate per svolgere l'azione di taglio sul lato dell'utensile invece che sulla punta, quindi erodendo il materiale invece che forandolo.\nLa forma del truciolo dipende dal tipo di materiale lavorato e dall'utensile utilizzato. In generale materiali duttili (ad esempio acciaio) danno trucioli pi\u00f9 lunghi e uniti, mentre materiali pi\u00f9 fragili danno trucioli pi\u00f9 sbriciolati.\nLe fresatrici devono essere in grado di spostarsi sulla superficie del pezzo, questo pu\u00f2 essere fatto in generale in due modi:\nIl primo sistema \u00e8 il pi\u00f9 utilizzato per macchine di piccole dimensioni, mentre per quelle maggiori a pi\u00f9 di tre assi, comunemente dette \"centri di lavoro\", si usa il secondo metodo.\nLe fresatrici possono essere controllate manualmente o con sistemi computerizzati: in questo caso la macchina viene definita \"a controllo numerico\", o \"CNC\" (\"computer numerical control\").\nLe fresalesatrici CNC pi\u00f9 moderne sono dotate di sistemi automatici per la sostituzione degli utensili, in grado di rendere interamente automatizzato il processo produttivo: questo permette partendo dal materiale grezzo di arrivare ad un pezzo finito anche senza intervento umano, rendendo le lavorazioni pi\u00f9 veloci ed economiche.\nIl pregio principale delle fresatrici \u00e8 di avere pochissimi limiti di forme realizzabili nelle lavorazioni e di poter svolgere con un solo programma di lavoro diverse operazioni complesse comprendenti forature, rettifiche, alesature, tagli, arrotondamenti, ecc.\nLe fresatrici sono macchine strutturalmente molto solide, perch\u00e9 devono assorbire le notevoli vibrazioni generate dalla testa motorizzata senza permettere a questa di oscillare o scuotersi. Quando si procede a lavorazioni su materiali duri o con velocit\u00e0 molto elevate (che arrivano a decine di migliaia di giri al minuto) si utilizzano liquidi lubrificanti per ottimizzare il raffreddamento della punta e per ridurre gli sforzi.\nIl lubrificante ha anche la funzione di trattenere le polveri e i trucioli per farli defluire in modo controllato, evitando che aumentino il consumo delle frese o ne intacchino il filo tagliente.\nTipi di fresatrice.\nCi sono due tipi principali di fresatrice:\nA questi si aggiungono i \"centri di lavoro\", le macchine a 4 o pi\u00f9 assi.\nGli attuali limiti di precisione dei moderni centri di lavoro con controllo numerico computerizzato (CNC) si spingono sino all'ordine del micron (0,001 millimetri), anche se per raggiungere una tale precisione sono necessarie particolari condizioni di lavoro quali un ambiente climatizzato, una base pavimentale di appoggio ben salda, sonde termiche sugli assi, righe ottiche, ecc.\nI centri di lavoro con 4 o pi\u00f9 assi sono indicati per lavorazioni di alta precisione in quanto consentono un minor numero di serraggi pezzo rispetto alle tradizionali frese a 3 assi. Bisogna infatti considerare che ogni volta che si ha necessit\u00e0 di modificare la posizione del pezzo da lavorare si produce un'inevitabile perdita di precisione del posizionamento relativo tra le lavorazioni eseguite prima e dopo il cambiamento di posizionamento del pezzo.\nI centri di lavoro a 4 o pi\u00f9 assi consentono invece, proprio in virt\u00f9 del maggior numero di assi controllati simultaneamente, di completare le lavorazioni necessarie per 3 o pi\u00f9 facce contemporaneamente. Nel caso di un centro di lavoro a 5 assi \u00e8 possibile lavorare fino a 5 facce con un unico serraggio del pezzo, rimanendo naturalmente esclusa dalla lavorazione la faccia utilizzata per lo staffaggio.\nUtensili.\nGli utensili (per vari materiali, in particolare metallo, legno e plastica) utilizzati su centri di lavoro sono standardizzati; lo sono anche quelli per le fresatrici tradizionali, anche se in misura minore.\nLe fresatrici possono montare frese e punte che comprendono il gambo d'attacco al mandrino e i taglienti su un monoblocco (integrale) o di tipo \"a inserti\", che prevedono l'inserimento di blocchetti taglienti in materiale tecnoceramico o widia o acciaio super rapido (HSS). Questo secondo tipo \u00e8 usato per lavorazioni di pezzi di grandi dimensioni e materiali molto duri, mentre il primo \u00e8 diffuso soprattutto nel mondo della prototipazione rapida o ad alta velocit\u00e0.\nI tipi pi\u00f9 comuni di frese sono:\nPortautensili.\nI portautensili a loro volta possono montare blocchetti di forma diversa: i pi\u00f9 comuni sono quelli quadrati, triangolari, romboidali, ottagonali.\nNegli USA lo standard di fissaggio pi\u00f9 diffuso per i portautensili \u00e8 il CAT.\nGli utensili CAT, chiamati anche \"con flangia a V\" sono i pi\u00f9 vecchi e i pi\u00f9 comuni; furono inventati dalla Caterpillar Inc. di Peoria (Illinois) per standardizzare i tipi di utensili utilizzati sulle loro macchine. Sono disponibili in una gamma di misure, nominate CAT-30, CAT-40, CAT-50, etc. Il numero si riferisce alla dimensione del cono; sono comunque disponibili adattatori per avere varie misure su un unico attacco.\nPi\u00f9 recente \u00e8 il sistema BT ToolinG, molto simile al precedente si differenzia essendo simmetrico rispetto all'asse di rotazione. Sono pi\u00f9 stabili e bilanciati e possono lavorare a regimi pi\u00f9 veloci.\nIn Europa il sistema principale \u00e8 l'HSK. \nConsiderato il migliore per le alte velocit\u00e0, si caratterizza per avere il sistema di bloccaggio dei taglienti in una cavit\u00e0 interna del portautensili.\nCon l'aumentare della velocit\u00e0 di rotazione la presa sui blocchetti taglienti aumenta, rendendo l'aderenza maggiore e pi\u00f9 sicura."}
{"id": "300803", "revid": "30428", "url": "https://it.wikipedia.org/wiki?curid=300803", "title": "Gunnm", "text": ""}
{"id": "300811", "revid": "110157", "url": "https://it.wikipedia.org/wiki?curid=300811", "title": "Matthew Holman", "text": "Al team da lui guidato sono attribuite le scoperte di numerosi satelliti naturali di Saturno, Urano e Nettuno, fra cui i seguenti (la lista non \u00e8 esaustiva):"}
{"id": "300812", "revid": "320578", "url": "https://it.wikipedia.org/wiki?curid=300812", "title": "De Reditu (Il ritorno)", "text": ""}
{"id": "300816", "revid": "267975", "url": "https://it.wikipedia.org/wiki?curid=300816", "title": "Diocesi di Arezzo-Cortona-Sansepolcro", "text": "La diocesi di Arezzo-Cortona-Sansepolcro (in latino: \"Dioecesis Arretina-Cortonensis-Biturgensis seu Burgi Sancti Sepulchri\") \u00e8 una sede della Chiesa cattolica in Italia suffraganea dell'arcidiocesi di Firenze appartenente alla regione ecclesiastica Toscana. Nel 2020 contava 343.845 battezzati su 361.760 abitanti. \u00c8 retta dall'arcivescovo (titolo personale) Riccardo Fontana.\nSono patroni della diocesi: San Giovanni Apostolo ed Evangelista, San Donato, secondo vescovo di Arezzo, e Santa Margherita da Cortona.\nTerritorio.\nLa diocesi si estende su due province della Toscana ed \u00e8 costituita per la maggior parte da comuni della provincia di Arezzo e, in misura minore, da comuni in provincia di Siena; un piccolo lembo del suo territorio si estende nelle Marche, in provincia di Pesaro e Urbino.\nSede vescovile \u00e8 la citt\u00e0 di Arezzo, dove si trova la cattedrale dei Santi Pietro e Donato. Sono concattedrali della diocesi la chiesa di Santa Maria Assunta nella citt\u00e0 di Cortona e la basilica di San Giovanni Evangelista nella citt\u00e0 di Sansepolcro, i cui nomi concorrono a formare l'unico titolo vescovile. Nel territorio, oltre alla concattedrale di Sansepolcro, sorgono altre cinque basiliche minori: San Domenico e San Francesco ad Arezzo, Santa Margherita a Cortona, Santa Maria Assunta alla Verna, e Santa Maria del Sasso a Bibbiena.\nFanno parte della diocesi numerosi santuari, tra cui:\nIl territorio, che si estende per , \u00e8 suddiviso in 246 parrocchie.\nStoria.\nL'odierna diocesi nasce nel 1986 dalla piena unione di tre antiche sedi episcopali: Arezzo, attestata dal IV secolo, Cortona, eretta nel 1325, e Sansepolcro, istituita nel 1515.\nDiocesi di Arezzo.\nAntichissima \u00e8 la diocesi di Arezzo. La tradizione indica in san Romolo, discepolo di San Paolo e successivamente leggendario vescovo di Fiesole, il primo evangelizzatore di Arezzo.\nNell'archivio capitolare esiste una pergamena dell'XI secolo sul retro della quale vi \u00e8 un catalogo di vescovi aretini dal IV secolo fino a Teodaldo nel 1036: si tratta di una serie ininterrotta di vescovi copiati dai dittici antichi, ossia dalle tavolette di legno che, fino al X secolo, servivano a ricordare nella liturgia il nome dei defunti per cui pregare.\nQuesto lungo elenco, dopo il XVI secolo, \u00e8 stato manipolato con la modifica dell'ordine originario dei nomi, con l'interpolazione di nomi di vescovi inventati o con l'omissione di nomi di altri vescovi. Il catalogo cos\u00ec modificato, con l'aggiunta di datazioni pi\u00f9 o meno fantasiose, \u00e8 stato accettato dall'Ughelli nella sua \"Italia sacra\", da Cappelletti nell'opera \"Le Chiese d'Italia dalla loro origine sino ai nostri giorni\", e da Pius Bonifacius Gams nelle \"Series episcoporum Ecclesiae Catholicae\". Agli inizi del Novecento lo studioso Ubaldo Pasqui ha pubblicato il catalogo originario, con testo critico, nei \"Documenti per la storia della citt\u00e0 di Arezzo nel medioevo\", restituendo in questo modo l'ordine esatto dei vescovi aretini.\nIl primo vescovo del catalogo \u00e8 san Satiro, che secondo la \"Passio Donati\" sarebbe morto durante il pontificato di papa Giulio I (337-352). Il successore, san Donato, \u00e8 il patrono della citt\u00e0 e della diocesi; \u00e8 ricordato nel martirologio geronimiano alla data del 7 agosto e di lui parla Gregorio Magno nei suoi \"Dialoghi\". Le fonti agiografiche attestano l'esistenza di san Gaudenzio, Decenzio e Lorenzo; questi ultimi due sono menzionati nella vita di san Florido, vescovo di Citt\u00e0 di Castello sul finire del VI secolo, e assieme a san Donato, sono gli unici vescovi aretini, dei primi 6 secoli, recensiti da Pietri nella sua \"Prosopographie de l'Italie chr\u00e9tienne\".\nI primi vescovi aretini attestati da fonti storiche e documentarie risalgono solo al VII secolo. Si tratta di Servando, documentato da un diploma datato al 650 circa; e Cipriano, che prese parte al sinodo romano del 680, indetto da papa Agatone contro l'eresia monotelita.\nIl documento del 650 rappresenta la prima testimonianza della lunga vertenza, che si protrasse fino al XII secolo, tra i vescovi di Siena e di Arezzo, su una serie di chiese e di pievi, che i vescovi aretini avrebbero occupato all'inizio dell'invasione longobarda in concomitanza con una momentanea soppressione del vescovado senese. Un primo accordo fu raggiunto nel 714-715 all'epoca dei vescovi Adeodato di Siena e Luperziano di Arezzo, ma la questione fu ripresa, con alterne vicende, ancora nei secoli successivi.\nTra i vescovi del primo millennio si devono ricordare in particolare Pietro I, che istitu\u00ec nell'840 il collegio canonicale presso la cattedrale; e Giovanni (872-900), scrittore ecclesiastico, fondatore del monastero vescovile delle sante Flora e Lucilla.\nTra X e XI secolo, la diocesi vide il fiorire di numerosi altri monasteri benedettini, tra cui Santa Maria a Badia Prataglia, Santa Trinit\u00e0 in Alpe, San Gennaro a Capolona, San Salvatore della Berardenga, San Salvatore in Silvamunda. Il pi\u00f9 noto fu l'eremo di Camaldoli, fondato poco prima del 1027 da san Romualdo, su un terreno donato dal vescovo aretino Teodaldo; nei pressi dell'eremo sorse qualche anno dopo il monastero di Camaldoli, che fu a capo di una importante congregazione benedettina, diffusa in tutta l'Italia centrale.\nIl potere comitale e politico dei vescovi aretini sulla citt\u00e0 di Arezzo e il suo territorio, iniziato con i benefici e le immunit\u00e0 concesse a partire dall'epoca carolingia, ebbe termine nel corso del XII secolo per l'affermarsi del potere e dell'autonomia comunale; l'ultimo vescovo a sottoscriversi come \"episcopus et comes\" di Arezzo fu Girolamo nel 1164, bench\u00e9 il titolo di \"comes\" fosse gi\u00e0 in disuso dal 1130.\nA partire dall'epoca longobarda, la cattedrale diocesana si trovava fuori dalle mura cittadine, sul colle del Pionta, nei pressi della tomba del patrono san Donato. Questo luogo divenne il centro ecclesiastico e culturale di Arezzo, ulteriormente arricchito da altri edifici ecclesiastici e fortificato all'epoca dei vescovi Adalberto e Teodaldo nella prima met\u00e0 dell'XI secolo. Nel 1203, il vescovo Amedeo trasfer\u00ec la cattedrale entro le mura cittadine; dapprima la cattedra vescovile fu posta nella chiesa benedettina di San Pietro Maggiore, e poi, a partire dal 1278, fu iniziata la costruzione della nuova cattedrale con il vescovo Guglielmino degli Ubertini, portata a termine nel 1511. Nella cattedrale di Arezzo, oltre a san Donato, \u00e8 sepolto papa Gregorio X; nello stesso edificio sacro si tenne il conclave che elesse nel 1276 il suo successore, Innocenzo V. Fu il primo conclave in cui i cardinali si riunirono in clausura per eleggere il papa, come stabilito dalla \"Ubi Periculum\" del 1274. Il borgo ecclesiastico della Pionta fu raso al suolo nel XVI secolo.\nLa plurisecolare lotta fra l'arcidiocesi di Siena e la sede aretina per la giurisdizione su diciannove pievi, in territorio senese ma sotto l'autorit\u00e0 ecclesiastica dei vescovi di Arezzo, si concluse nel XII secolo, quando papa Onorio II dette ragione ad Arezzo, a cui quelle pievi appartenevano \"a tempore Romanorum\".\nL'ampia diocesi aretina, che fin dall'inizio fu immediatamente soggetta alla Santa Sede, sub\u00ec diversi smembramenti a partire dal XIV secolo per l'erezione di altre diocesi toscane: Cortona nel 1325, Pienza e Montalcino nel 1462, Sansepolcro nel 1515, Montepulciano nel 1561 e l'Abbazia territoriale di Monte Oliveto Maggiore nel 1765.\nNel periodo post tridentino si distinsero in particolare i vescovi Stefano Bonucci (1574-1589), gi\u00e0 superiore generale dei Serviti, che tuttavia fu pi\u00f9 un dotto che un uomo di governo; Pietro Usimbardi (1589-1612), che impose una disciplina ecclesiastica pi\u00f9 rigorosa e l'obbligo dell'insegnamento della dottrina cristiana; e Tommaso Salviati (1638-1671), che, sulla scia del milanese Carlo Borromeo, introdusse le riforme conciliari in diocesi e fond\u00f2 nel 1641 il seminario vescovile, che riusc\u00ec a mantenere imponendo la tassazione dei benefici parrocchiali.\nDurante l'episcopato del cardinale Giovanni Antonio Guadagni (XVIII secolo), papa Clemente XII concesse in perpetuo ai vescovi di Arezzo le insegne arcivescovili, il pallio e la croce astile. L'ultimo vescovo ad usufruire delle insegne arcivescovili del pallio e della croce astile fu Giovanni Telesforo Cioli; nel 1986 il privilegio fu revocato. I vescovi di Arezzo si fregiavano anche dei titoli di Principe del Sacro Romano Impero in Toscana e di Conte di Cesa.\nNel febbraio 1796, Arezzo fu sconvolta da uno sciame sismico di oltre trenta scosse di terremoto; il 15 febbraio i movimenti tellurici cessarono, e questo fatto fu attribuito, in ambiente ecclesiale, al miracolo della Madonna del Conforto, un'immagine sacra oggi custodita nella cattedrale di Arezzo. Nello stesso 1796, cominci\u00f2 la campagna militare di invasione dell'Italia da parte delle truppe napoleoniche. Anche Arezzo fu conquistata, ma nel 1799 fu il centro del movimento del \"Viva Maria\", ispirato proprio all'immagine della Madonna del Conforto, una delle insorgenze antinapoleoniche avvenute in quegli anni nella penisola. La devozione vero la Madonna del Conforto \u00abdivenne in breve una delle espressioni devozionali pi\u00f9 intense della religiosit\u00e0 civica\u00bb.\nA partire dall'Ottocento la storia della diocesi \u00e8 segnata da una serie di episcopati abbastanza lunghi; si contano infatti solo 8 vescovi dal 1802 al 1983, tra cui il vescovo Emanuele Mignone, che occup\u00f2 la cattedra aretina per 42 anni dal 1919 al 1961. Ma anche, nel corso del XIX secolo, da periodi di sede vacante, in particolare quello fra il 1860 e il 1867, nel periodo iniziale dell'unit\u00e0 d'Italia quando le autorit\u00e0 governative impedivano il libero insediamento della gerarchia ecclesiastica.\nDiocesi di Cortona.\nCortona, anticamente parte della diocesi di Arezzo, fu elevata a diocesi il 19 giugno 1325 da papa Giovanni XXII con la bolla \"Vigilis speculatoris\", come ricompensa alla fedelt\u00e0 dei cortonesi, guelfi, mentre ad Arezzo, citt\u00e0 ghibellina, si scomunicava e si deponeva il vescovo Guido di Pietramala. La diocesi fu posta sotto l'immediata soggezione della Santa Sede.\nLa diocesi era molto piccola e comprendeva la maggior parte del \"comitatus\" cortonese. Il territorio era costituito da 10 pievi, sei delle quali ricavate dalla diocesi di Arezzo (Cortona, Sant'Eusebio, Montanare, Bacialla [Terontola], Creti e Poggioni), due dalla diocesi di Chiusi (Poppello e Cignano) e due dalla diocesi di Citt\u00e0 di Castello (Falzano e Rubbiano); il tutto per un totale di 81 tra parrocchie, monasteri e altri luoghi di culto. Primitiva cattedrale della diocesi fu la chiesa extraurbana di San Vincenzo, gi\u00e0 chiesa priorale dei benedettini di Arezzo; il 9 giugno 1507, con bolla di papa Giulio II, la sede fu trasferita nell'attuale duomo.\nIl primo vescovo fu Raniero Ubertini, prevosto della cattedrale di Arezzo e fratello di Boso vescovo aretino, che nel 1331 scamp\u00f2 ad una congiura ordita contro di lui. A partire dalla met\u00e0 del XV secolo i vescovi cortonesi provenivano quasi esclusivamente dal capitolo della cattedrale fiorentina ed appartenevano a nobili famiglie di Firenze. Tra questi si ricordano Cristoforo Bordini (1477-1502), Giovanni Sernini de Cucciati (1516- 1521) e il cardinale Silvio Passerini (1521-1529), che risedettero solo saltuariamente a Cortona, impegnati nella curia o nella diplomazia pontificia. Nel 1515, Cortona ricevette la visita di papa Leone X, ospite di Silvio Passerini, suo amico, e in seguito fatto vescovo cortonese.\nAltri noti vescovi di Cortona furono Matteo Concini (1560-1562) e Gerolamo Gaddi (1562-1572), che presero parte al concilio di Trento; Francesco Perignani, a cui si deve l'istituzione del seminario diocesano nel 1573, uno dei primi in Italia, anche se entr\u00f2 pienamente in funzione solo un secolo dopo, con la costruzione di un nuovo edificio, l'odierno palazzo Vagnotti, inaugurato nel 1696.\nNel 1728, durante l'episcopato di Luigi Gherardi, la citt\u00e0 e la diocesi festeggiarono solennemente la canonizzazione di santa Margherita, la principale e pi\u00f9 importante santa locale, vissuta nel XIII secolo. In occasione del VI centenario della morte della santa, nel 1897, venne ampliata e completata in stile neogotico la basilica di Santa Margherita.\nL'ultimo vescovo residente \u00e8 stato Giuseppe Franciolini, il cui episcopato fu il pi\u00f9 lungo della storia della diocesi, quasi 46 anni, dal marzo 1932 a febbraio 1978.\nNel 1984 la diocesi acquis\u00ec la parrocchia di Sant'Andrea di Sorbello, nel comune di Cortona, dalla diocesi di Citt\u00e0 di Castello.\nAl momento dell'unione con Arezzo e Sansepolcro, la diocesi di Cortona comprendeva 31 parrocchie, di cui 4 nella citt\u00e0 episcopale, le restanti nelle frazioni di Bocena, Calcinaio, Camucia, Cantalena, Cegliolo, Centoia, Chianacce, Creti, Farneta, Fratta, Mercatale, Monsigliolo, Montanare, Montecchio, Ossaia, Pergo, Pietraia, Poggioni, Riccio, San Lorenzo Rinfrena, Sant'Angelo, San Marco in Villa, Santa Maria Nuova, Terontola, Teverina e Torreone.\nDiocesi di Sansepolcro.\nLa citt\u00e0 di Sansepolcro crebbe nel territorio della diocesi di Citt\u00e0 di Castello attorno ad un oratorio, contenente una reliquia della Terrasanta, attribuito ai pellegrini del X secolo; successivamente i monaci camaldolesi costruirono un monastero, il cui abate, almeno fin dal 1013, con diplomi confermati dagli imperatori e dai papi, aveva giurisdizione temporale sui territori di propriet\u00e0 abbaziale ed inoltre era esente dalla giurisdizione ecclesiastica del vescovo di Citt\u00e0 di Castello (\"abbazia nullius dioecesis\").\nNel XIV secolo gli aretini si impadronirono della citt\u00e0 ed il vescovo Guido di Pietramala la fortific\u00f2 facendone una roccaforte ghibellina; nell'ambito civile-temporale i vescovi aretini entrarono in conflitto con gli abati camaldolesi, che rivendicavano gli antichi diritti temporali sulla citt\u00e0 di Borgo San Sepolcro. Ancora nel 1402 papa Bonifacio IX ribad\u00ec l'esenzione del monastero camaldolese dalla giurisdizione episcopale ed insieme ribad\u00ec una serie di privilegi nell'ambito civile.\nPer porre fine definitivamente ai contrasti, il toscano papa Leone X eresse Sansepolcro in sede vescovile con la bolla \"Praeexcellenti praeeminentia\" del 22 settembre 1515. Alla nuova diocesi furono assegnati i pingui territori dell'abbazia \"nullius\" dei camaldolesi di Sansepolcro e quelli di un'altra abbazia camaldolese, contestualmente soppressa, di Santa Maria in Bagno: entrambi questi territori erano compresi all'interno del territorio della diocesi di Citt\u00e0 di Castello. Inoltre le furono assegnate 34 parrocchie dalla diocesi di Arezzo.\nL'esecuzione della bolla pontificia fu ritardata di cinque anni ed il primo vescovo fu nominato il 17 settembre 1520. Si trattava di Galeotto Graziani, gi\u00e0 abate camaldolese del monastero cittadino, che divenne la nuova sede vescovile, mentre la chiesa abbaziale, dedicata a San Giovanni evangelista, fu eretta in cattedrale diocesana. La diocesi era suffraganea dell'arcidiocesi di Firenze.\nTra i vescovi pi\u00f9 famosi si ricordano Niccol\u00f2 Tornabuoni, Dionisio Bussotti, Giovanni Lorenzo Tilli (che istitu\u00ec il seminario nel 1711), Roberto Costaguti, Pompeo Ghezzi, Domenico Bornigia e Abele Conigli.\nNel XVIII secolo la diocesi si ingrand\u00ec con l'incorporazione dell'arcipretura \"nullius\" di San Pancrazio di Sestino (1788) e dell'abbazia \"nullius\" di Sant'Ellero di Galeata (1784), per un totale di 46 nuove parrocchie, tre delle quali erano nel territorio della diocesi di Montefeltro.\nIl 7 ottobre 1975 cedette le parrocchie della valle del Bidente alla diocesi di Forl\u00ec e quelle della valle del Savio alla diocesi di Cesena.\nDiocesi di Arezzo-Cortona-Sansepolcro.\nIl 7 ottobre 1975 Telesforo Giovanni Cioli, gi\u00e0 vescovo di Arezzo, fu nominato anche vescovo di Sansepolcro. Lo stesso Cioli, il 15 febbraio 1978, fu nominato anche vescovo di Cortona: in questo modo le tre sedi si trovarono unite \"in persona episcopi\".\nIl 30 settembre 1986, in forza del decreto \"Instantibus votis\" della Congregazione per i vescovi, fu stabilita la \"plena unione\" delle tre diocesi; la nuova circoscrizione ecclesiastica assunse il nome di diocesi di Arezzo-Cortona-Sansepolcro e divenne suffraganea dell'arcidiocesi di Firenze.\nIl vescovo Giovanni D'Ascenzi gest\u00ec questa delicata fase istituzionale, provvedendo anche alla ridefinizione del numero e del territorio delle parrocchie, dei vicariati e delle zone pastorali.\nLa diocesi \u00e8 stata visitata dai papi Giovanni Paolo II nel 1993 (Arezzo, Cortona, Camaldoli e La Verna) e Benedetto XVI nel 2012 (Arezzo e Sansepolcro).\nIl 15 luglio 2017 ha ceduto all'arcidiocesi di Perugia-Citt\u00e0 della Pieve la parte della parrocchia di Terontola che si trovava nel comune di Tuoro sul Trasimeno.\nAttualmente il territorio diocesano, che per superficie si colloca al 10\u00ba posto nell'elenco delle diocesi italiane, \u00e8 caratterizzato da un'ampia eterogeneit\u00e0 geografica e socio-culturale. Il primo trentennio di vita della nuova diocesi \u00e8 stato connotato da una drastica riduzione del numero dei sacerdoti diocesani, conseguenza di una diminuzione di vocazioni che ha assunto toni pi\u00f9 evidenti che altrove, e dalla chiusura di numerose case religiose, sia maschili che femminili. Ci\u00f2 ha chiesto un profondo ripensamento dell'attivit\u00e0 pastorale e delle strutture pastorali.\nIstituzioni culturali diocesane.\nTra le principali istituzioni culturali diocesane si devono ricordare in particolare i due musei diocesani, le tre biblioteche vescovili e i tre archivi storici diocesani.\nLa diocesi annovera due musei diocesani. Il museo d'arte sacra di Arezzo (\"Mudas Museum\"), collocato all'interno del palazzo vescovile aretino, venne istituito nel 1963, ma aperto regolarmente al pubblico solo nel 1985; il museo espone opere d'arte e suppellettile liturgica, databili dal XII al XIX secolo, proveniente dal duomo e dalle chiese del territorio diocesano, significative per la storia e la conoscenza della cultura religiosa ed artistica aretina. Il museo di Cortona nasce nel 1945 ed \u00e8 ospitato nell'ex chiesa del Ges\u00f9 e nell'adiacente edificio appositamente costruito; \u00abraccoglie al suo interno le grandiose opere d'arte di Beato Angelico, Bartolomeo della Gatta, Lorenzetti, Luca Signorelli, Giuseppe Maria Crespi e Gino Severini, insieme ad arredi liturgici, reliquiari e paramenti sacri di notevole valore storico ed artistico; ricordiamo particolarmente l'Annunciazione del Beato Angelico, il Compianto sul Cristo morto del Signorelli, l'Estasi di Santa Margherita del Crespi, i cartoni della Via Crucis di Gino Severini.\u00bb \nGli ex seminari diocesani ospitano inoltre le tre biblioteche di propriet\u00e0 della diocesi. La biblioteca del seminario di Arezzo \u00e8 costituita da circa 13.000 volumi compresi i manoscritti, i codici miniati, gli incunaboli e le cinque centine. La biblioteca di Cortona, la cui nuova sistemazione \u00e8 stata inaugurata nel 2009, \u00e8 costituita da circa 15.000 volumi, tra cui 10 incunaboli e 505 edizioni del XVI secolo, nonch\u00e9 un centinaio di manoscritti di interesse locale. La biblioteca di Sansepolcro \u00e8 costituita da un patrimonio librario di circa 30.000 volumi, di cui circa 150 cinquecentine, 240 edizioni del XVII secolo e 1.500 edizioni del XVIII secolo. Altre due importanti e storiche biblioteche si trovano nei monasteri di Camaldoli e della Verna.\nInfine la diocesi \u00e8 dotata degli archivi storici delle tre antiche diocesi, costituiti non solo dal materiale documentario delle rispettive curie, ma anche quelli dei rispettivi capitoli delle cattedrali e dei seminari. L'Archivio storico diocesano di Sansepolcro, dichiarato di interesse storico particolarmente importante dalla Soprintendenza Archivistica e Bibliografica della Tosana il 16 ottobre 2019, conserva anche la documentazione delle antiche giurisdizioni ecclesiastiche di Bagno di Romagna, Galeata e Sestino.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nVescovi di Arezzo.\nIl pi\u00f9 antico catalogo dei vescovi di Arezzo si trova sul retro di una pergamena dell'XI secolo dell'archivio capitolare, e riporta una serie di 41 vescovi da Satiro fino a Teodaldo, nella prima met\u00e0 dell'XI secolo. Diversi autori, tra cui Ughelli, Cappelletti e Gams, hanno successivamente manipolato il catalogo, o modificando l'ordine dei vescovi, o inserendone altri, ed aggiungendovi annotazioni cronologiche, anche per quei vescovi non documentati da alcuna fonte coeva. La presente cronotassi si attiene al catalogo originario, come indicato da Pasqui, Lanzoni e Hofmeister; si omettono i riferimenti cronologici per quei vescovi noti solo per la loro presenza nel catalogo stesso.\nIstituti religiosi presenti in diocesi.\nNel 2018 contavano case in diocesi i seguenti istituti religiosi:\nStatistiche.\nLa diocesi nel 2020 su una popolazione di 361.760 persone contava 343.845 battezzati, corrispondenti al 95,0% del totale."}
{"id": "300817", "revid": "1543377", "url": "https://it.wikipedia.org/wiki?curid=300817", "title": "Fernando Gonz\u00e1lez", "text": "Soprannominato \"El Bombardero de La Reina\" o anche \"Mano de Piedra\" per i suoi colpi potenti, sebbene sia giunto ad alti livelli solo a 26 anni, Gonz\u00e1lez \u00e8 stato un tennista abbastanza completo, dotato di un buon diritto da fondo sia in \"lungolinea\" sia \"anomalo\", un buon servizio ed una discreta sensibilit\u00e0 nel gioco di volo. Adatto in maniera particolare alle superfici sintetiche e particolarmente veloci.\n\u00c8 stato uno dei migliori atleti cileni di sempre, tanto da essere l'unico sportivo del suo paese ad essersi aggiudicato per tre volte (2004, 2007 e 2008) il \"C\u00f3ndor de oro\", premio assegnato dal C\u00edrculo de Periodistas Deportivos de Chile a partire dal 1949.\nBiografia.\nVita sportiva.\nAlle Olimpiadi di Atene 2004 ha vinto la medaglia d'oro nel doppio maschile assieme a Nicol\u00e1s Mass\u00fa e la medaglia di bronzo nel singolo maschile.\nNel 2005 s'e aggiudicato i titoli di Auckland battendo il belga Olivier Rochus, di Amersfoort battendo l'argentino Agust\u00edn Calleri e di Basilea superando in quattro set il cipriota Marcos Baghdatis. Vanta anche un titolo a Palermo nel 2002.\nNel 2005 ha partecipato alla Masters Cup di Shanghai per sostituire Andre Agassi dopo una partita. Nel match decisivo del primo turno contro l'argentino Gast\u00f3n Gaudio sprec\u00f2 tre match point e perse al terzo set. In quell'occasione fu il primo cileno a presentarsi al torneo di fine anno dopo Marcelo R\u00edos.\nNel 2006 Gonz\u00e1lez, dopo esser arrivato ai quarti di finale nel torneo masters di Montecarlo, ha raggiunto la decima posizione nella classifica ATP, diventando il terzo cileno nella storia del tennis, dopo R\u00edos e Mass\u00f9, a raggiungere i top ten. In seguito ha compiuto ulteriori progressi, specialmente nelle superfici veloci, giungendo alla finale del torneo masters di Madrid (indoor), persa poi contro Roger Federer.\nNel 2007 ha raggiunto la finale degli Australian Open, diventando il primo tennista cileno ad aver raggiunto i quarti di finale in tutti e quattro i tornei dello Slam. Il cileno \u00e8 per\u00f2 stato sconfitto dal favorito Roger Federer in tre set (7-62 6-4 6-4). A Roma, dopo aver fermato in semifinale la corsa di Filippo Volandri (giustiziere di Federer al terzo turno), \u00e8 arrivato in finale ma \u00e8 stato duramente battuto da Nadal (6-2 6-2). Dopo alcuni risultati negativi sull'erba ed agli US Open, il 16 settembre ha vinto il titolo di Pechino, battendo in finale lo spagnolo Tommy Robredo.\nNel corso della sua carriera Gonz\u00e1lez ha battuto (quasi) tutti i pi\u00f9 quotati tennisti del momento, come Pete Sampras, Andre Agassi, Andy Roddick, Lleyton Hewitt, Marat Safin, David Nalbandian, Rafael Nadal e Novak \u0110okovi\u0107, e alla Masters Cup di Shanghai del 2007 anche Roger Federer contro cui in precedenza aveva perso 10 volte su 10. Dopo aver perso per\u00f2 contro Andy Roddick e Nikolaj Davydenko \u00e8 uscito di scena nel girone eliminatorio.\nNel 2008, dopo un deludente Australian Open, ha vinto in casa il titolo a Vi\u00f1a del Mar. Dopo aver rischiato di cedere in semifinale allo sconosciuto uruguagio Pablo Cuevas (Gonz\u00e1lez ha salvato due match point in tale partita) s'\u00e8 aggiudicato il torneo approfittando del ritiro dell'argentino Juan M\u00f3naco. Il 4 maggio ha vinto il titolo a Monaco di Baviera battendo 6-3 al set decisivo l'italiano Simone Bolelli.\nA partire dall'aprile 2010 comincia ad accusare problemi fisici, dopo oltre un mese di pausa partecipa al Roland Garros dove doveva difendere la semifinale dell'anno precedente ma viene eliminato gi\u00e0 al secondo turno dal numero 56 del mondo Aleksandr Dolgopolov. Decide allora di fermarsi per oltre due mesi a causa di una tendinite rotulea bilaterale, ma nella restante parte di stagione disputa solo due match conclusi con una sconfitta e un ritiro al primo turno degli US Open contro il croato Ivan Dodig, a seguito del quale sceglie di fermarsi nuovamente per operarsi all'anca riuscendo a tornare nel circuito soltanto nell'aprile 2011 al Serbia Open di Belgrado. Nel prosieguo della stagione disputa solamente qualche challenger con l'ultimo acuto al torneo di Wimbledon dove raggiunge il terzo turno, ma viene eliminato per mano di Jo-Wilfried Tsonga.\nTorna nuovamente nel gennaio 2012 al Movistar Open di Vi\u00f1a del Mar partecipando grazie ad una wild card uscendo al secondo turno contro il brasiliano Jo\u00e3o Souza. Una settimana dopo annuncia che, dopo la partecipazione al Sony Ericsson Open di Miami si ritirer\u00e0 dall'attivit\u00e0 agonistica., in febbraio viene eliminato al primo turno al Brasil Open di S\u00e3o Paulo e al Copa Claro di Buenos Aires.\nIl 22 marzo, dopo la sconfitta contro Nicolas Mahut al primo turno del Master 1000 di Miami, si ritira ufficialmente."}
{"id": "300822", "revid": "1745361", "url": "https://it.wikipedia.org/wiki?curid=300822", "title": "Terra bruciata", "text": ""}
{"id": "300823", "revid": "767487", "url": "https://it.wikipedia.org/wiki?curid=300823", "title": "Albiorix (astronomia)", "text": "Albiorix \u00e8 il ventiseiesimo satellite naturale di Saturno (in ordine di scoperta). Fu individuato nel 2000 da un gruppo di astrofisici dell'Universit\u00e0 di Harvard guidato da Matthew Holman. Prima di ricevere un nome ufficiale dall'Unione Astronomica Internazionale, Albiorix era noto con la designazione provvisoria S/2000 S 11; \u00e8 anche conosciuto come Saturno XXVI. Il nome Albiorix \u00e8 uno pseudonimo di Toutatis, una divinit\u00e0 celtica.\nIl diametro di Albiorix \u00e8 pari a circa ; il satellite orbita attorno a Saturno mantenendo una distanza media pari a circa , con un periodo orbitale di 784,226 giorni, in direzione retrograda. L'eccentricit\u00e0 dell'orbita \u00e8 pari a 0,4791."}
{"id": "300824", "revid": "460676", "url": "https://it.wikipedia.org/wiki?curid=300824", "title": "TV Talk", "text": "TV Talk \u00e8 un programma televisivo di genere talk show trasmesso dal 2005 su Rai 3 in cui si discute principalmente di programmi, personaggi e dietro le quinte della TV italiana, talvolta anche di altri mezzi di comunicazione di massa. \nIl programma nasce come costola de Il grande talk dopo la scissione da TV2000 con cui la Rai ha co-prodotto per tre edizioni.\nCaratteristiche.\n\"TV Talk\" \u00e8 un programma condotto da Massimo Bernardini con Cinzia Bancone, Silvia Motta e Sebastiano Pucciarelli. Gli autori sono lo stesso Bernardini insieme a Furio Andreotti, Sebastiano Pucciarelli, Amabile Stifano e Alessandro Clemente. Il format \u00e8 quello di un talk show composto da un gruppo di analisti, studenti e giovani laureati che dibatte sulla settimana televisiva appena conclusa. Agli ospiti del panorama mediatico italiano, si affiancano gli opinionisti Giorgio Simonelli, Riccardo Bocca, Lella Costa, Saverio Raimondo.\nAll'interno del programma \u00e8 presente una rubrica di analisi degli ascolti televisivi che segue Silvia Motta.\nIn redazione collaborano Domenico Cuomo, Giorgia Domeniconi, Silvia Giacometti, Stefania Tronconi, Jane Ungania, Silvia Benini, Giorgia Buran e Federica Bocellari. \nProduttrice del programma Silvia Bordegari affiancata dalle assistenti Giorgia Ercolani e Camilla D\u2019Angeli.\nFino al 2007 il programma andava in onda dagli Studi della Fiera di Milano, gli stessi da cui erano gi\u00e0 andate in onda storiche trasmissioni come \"Lascia o raddoppia?\" di Mike Bongiorno, o \"Portobello\" di Enzo Tortora. Nella stagione 2007-2008 e poi dal 2010 ad oggi va in onda dallo studio TV3 del Centro di produzione Rai di Corso Sempione a Milano. Dal 2008 al 2010, invece, \u00e8 andato in onda dal Centro di produzione Rai di Via Mecenate, sempre a Milano e ha fatto vedere la Rai, Mediaset, LA7, Sky e TV2000, con la caduta dei muri.\nNel periodo tra settembre e novembre 2013 il programma venne replicato il luned\u00ec in prima serata su Rai 5, successivamente, dopo la presentazione del nuovo palinsesto del canale, la replica di \"TV Talk\" \u00e8 passata da Rai 5 a Rai Storia la domenica mattina alle 9:30.\nA partire dall'edizione 2015-2016 \"TV Talk\" viene prodotto interamente ed esclusivamente da Rai 3, abbandonato quindi dalla struttura Rai Cultura. \nNel 2020 l'edizione del programma viene interrotta il 7 marzo, a causa della pandemia COVID-19. Qualche settimana dopo il programma vede luce con un formato web. Infatti, nasce \"Tv Talk - Home Edition\", trasmesso in diretta al sabato alle 15 sulla pagina Facebook della trasmissione, sempre con la conduzione di Massimo Bernardini e la partecipazione di Cinzia Bancone, Sebastiano Pucciarelli e Silvia Motta. La trasmissione \u00e8 tornata regolarmente in onda da sabato 23 maggio 2020 per concludere poi la stagione a fine giugno.\nDurante la presentazione dei Palinsesti Rai che si \u00e8 tenuta il 16 luglio 2020, il programma \u00e8 stato confermato anche per la stagione 2020-2021 ed ha avuto inizio il 26 settembre 2020, con il rientro in studio di tutti i componenti del programma, alcuni ospiti ed un gruppo ridotto di analisti.\nIl 9 ottobre 2021 inizia la diciasettesima edizione del programma, sempre su Rai 3. \nSpin off.\nTv Talk Remix.\nNel 2017 nasce \"TV Talk Remix\", versione ridotta nella seconda serata di Rai 3 in cui si raccontano gli avvenimenti televisivi pi\u00f9 importanti della settimana appena trascorsa.\nTv Talk - Home Edition.\nNel 2020 a causa dello stop della trasmissione su Rai 3, per via della pandemia COVID-19, dal 21 marzo al 16 maggio il programma \u00e8 stato trasmesso in diretta su Facebook. Infatti ogni sabato pomeriggio alle 15 con Massimo Bernardini, Cinzia Bancone, Stebastiano Pucciarelli e Silvia Motta son stati trattati alcuni argomenti della settimana in tv, con la partecipazione di alcuni ospiti speciali.\nSabato 9 maggio vi \u00e8 stato anche un appuntamento speciale, con ospite il cantante Jovanotti, il quale ha discusso con i conduttori della trasmissione del suo nuovo programma Non voglio cambiare pianeta, disponibile sulla piattaforma di Rai Play."}
{"id": "300838", "revid": "767487", "url": "https://it.wikipedia.org/wiki?curid=300838", "title": "Numero di P\u00e9clet", "text": "Il numero di P\u00e9clet (abbreviato come formula_1) \u00e8 un gruppo adimensionale usato in fluidodinamica, dato dal rapporto tra il calore trasferito per avvezione all'interno di un fluido e quello trasferito per conduzione.\nPrende il nome da Jean Claude Eug\u00e8ne P\u00e9clet.\nDefinizione matematica.\nPu\u00f2 essere ottenuto come prodotto del numero di Reynolds formula_2 per il numero di Prandtl formula_3:\ndove:\nInterpretazione fisica.\nIl numero di P\u00e9clet pesa gli effetti sul sistema considerato del trasporto avvettivo (macroscopico) rispetto all'influenza del trasporto diffusivo (microscopico).\nNumero di P\u00e9clet di massa.\nIl numero di P\u00e9clet di massa invece tiene conto del peso relativo tra flusso convettivo e flusso diffusivo.\n\u00c8 definito come:"}
{"id": "300842", "revid": "30232", "url": "https://it.wikipedia.org/wiki?curid=300842", "title": "Fresa", "text": ""}
{"id": "300843", "revid": "1318658", "url": "https://it.wikipedia.org/wiki?curid=300843", "title": "Translation Lookaside Buffer", "text": "Il \"translation lookaside buffer\" (in acronimo TLB) \u00e8 una memoria tampone che l'MMU usa per velocizzare la traduzione degli indirizzi virtuali. Il TLB possiede un numero fisso di elementi della tabella delle pagine, la quale viene usata per mappare gli indirizzi virtuali in indirizzi fisici. La memoria virtuale \u00e8 lo spazio visto da un processo che pu\u00f2 essere pi\u00f9 grande della memoria fisica reale. Questo spazio \u00e8 catalogato in pagine di dimensioni prefissate. Generalmente solo alcune pagine vengono caricate nella memoria fisica in zone dipendenti dalla politica di rimpiazzo pagine. La tabella delle pagine (generalmente caricata in memoria) tiene traccia di dove le pagine virtuali sono caricate nella memoria fisica. Il TLB \u00e8 una \"cache\" della tabella della pagine, cio\u00e8 solamente un sottoinsieme del suo contenuto viene memorizzato.\nFunzionamento.\nLa memoria tampone \u00e8 tipicamente una memoria associativa (CAM), nel quale la chiave di ricerca \u00e8 l'indirizzo virtuale e il risultato della ricerca \u00e8 un indirizzo reale o fisico (che spesso non sono la stessa cosa). Se la ricerca produce un risultato, il valore tradotto \u00e8 presente nella CAM e il risultato viene utilizzato. Se non viene prodotto nessun risultato, la ricerca procede nella tabella delle pagine, che richiede molti pi\u00f9 cicli per essere completata, specialmente quando la tabella \u00e8 mantenuta in una memoria esterna.\nVarianti e ottimizzazioni.\nGli elementi contenuti nel TLB fanno riferimento agli indirizzi di memoria fisica. Il TLB pu\u00f2 risiedere tra la CPU e la \"cache\" o tra la \"cache\" e la memoria primaria. Nel primo caso, la \"cache\" \u00e8 indirizzata utilizzando l'indirizzamento fisico, nel secondo caso l'indirizzamento virtuale.\nSe la cache \u00e8 indirizzata virtualmente, le richieste sono inviate direttamente dalla CPU alla \"cache\", la quale accede al TLB se necessario. Se la \"cache\" \u00e8 fisicamente indirizzata, la CPU effettua una ricerca nel TLB per ogni operazione in memoria, e il risultante indirizzo fisico \u00e8 inviato alla \"cache\". Entrambe le soluzioni possiedono pregi e difetti. La cache indirizzata virtuale non richiede l'accesso al TLB ma deve essere, in ambiente multiprocessore, invalidata ad ogni commutazione di contesto.\nUn'ottimizzazione comune per la \"cache\" a indirizzamento fisico consiste nell'effettuare la ricerca nel TLB in parallelo con l'accesso alla \"cache\". I bit meno significativi di ogni indirizzo virtuale (per esempio, in un sistema a memoria virtuale con pagine di 4 KB, i 12 bit meno significativi di un indirizzo virtuale) non cambiano nella traduzione dell'indirizzo virtuale-fisico.\nPer ogni accesso alla \"cache\", vengono effettuate due operazioni: l'inserimento nella \"cache\" dei dati, e successivamente un confronto del \"tag\" della linea individuata nella cache.\nSe la \"cache\" \u00e8 strutturata in modo da poter essere indicizzata usando solo i bit che non cambiano durante la traduzione, pu\u00f2 effettuare la sua operazione di indicizzazione mentre il TLB traduce i bit pi\u00f9 significativi dell'indirizzo.\nA questo punto, l'indirizzo tradotto passa dal TLB alla \"cache\", che confronta il \"tag\" per determinare se l'accesso \u00e8 stato effettuato (\"hit\") o \u00e8 stato mancato (\"miss\").\nNel secondo caso, possono essere utilizzati due differenti schemi nelle architetture di calcolatori moderne. Con la gestione \"hardware\" del TLB, la stessa CPU scorre le tabelle delle pagine per verificare se \u00e8 presente una voce per il rispettivo indirizzo virtuale di memoria. Se presente, la voce viene memorizzata all'interno del TLB e viene rieffettuato l'accesso al TLB (questo pu\u00f2 diventare complicato a seconda di quante volte viene restituito un \"miss\" del TLB). Se non c'\u00e8 nessun riscontro nella tabella delle pagine, occorre un'eccezione di \"page fault\", e il sistema operativo preleva il dato richiesto dalla memoria virtuale e lo trasferisce nella cache. Con la gestione software del TLB, un \"TLB miss\" genera un'eccezione e il sistema operativo deve effettuare la ricerca nelle tabelle delle pagine e poi la traduzione via \"software\". Il sistema operativo carica la traduzione nel TLB e riavvia il programma dall'istruzione che aveva causato il \"TLB miss\"."}
{"id": "300844", "revid": "709565", "url": "https://it.wikipedia.org/wiki?curid=300844", "title": "Dina Meyer", "text": "Biografia.\nNata nel quartiere newyorkese del Queens, di origini ebraiche, racconta di aver amato fin da piccola la danza e la recitazione, ma sceglie definitivamente quest'ultima dopo aver conseguito la laurea alla Long Island University.\nLa Meyer debutta nel 1993 interpretando il personaggio di Lucinda Nicholson nella serie di culto \"Beverly Hills 90210\". Tre anni dopo appare nel suo primo film, \"Strapped\", e nel 1995 partecipa al film \"Johnny Mnemonic\", nel ruolo di Jane. Nel 1996 fa parte del cast di \"Dragonheart\", accanto a Dennis Quaid e Julie Christie. \nSuccessivamente l'attrice compare in altre produzioni fantascientifiche per il cinema e la televisione: \"Starship Troopers\" di Paul Verhoeven, \"Star Trek - La nemesi\" e la serie \"Birds of Prey\" nel ruolo di Barbara Gordon/Oracolo. \nNel 2002 interpreta la moglie di Sylvester Stallone nel thriller \"D-Tox\". Nel 2004 interpreta l'horror di successo \"Saw - L'enigmista\" e torna nei sequel \"Saw II - La soluzione dell'enigma\", \"Saw III - L'enigma senza fine\" e \"Saw IV\". Nel 2009 viene inserita nel cast del film \"Piranha 3D\", diretto da Alexandre Aja e remake di \"Piranha - La morte viene dall'acqua\".\nFa delle piccole apparizioni nelle serie televisive \"Friends\" e \"Miss Match\". Nel 2005 interpreta il personaggio di Amber Hargrove in \"Point Pleasant\", serie televisiva della Fox.\nDoppiatrici italiane.\nNelle versioni in italiano dei suoi film, Dina Meyer \u00e8 stata doppiata da:"}
{"id": "300845", "revid": "34392", "url": "https://it.wikipedia.org/wiki?curid=300845", "title": "Handicap", "text": ""}
{"id": "300847", "revid": "1516566", "url": "https://it.wikipedia.org/wiki?curid=300847", "title": "Bove (araldica)", "text": "In araldica il bove simboleggia il \"lavoro\" e la \"mansuetudine\". Il bove \u00e8 rappresentato con la coda pendente, a differenza del toro che si riconosce per la coda rivolta sul dorso. Talora compare anche la \"vacca\" riconoscibile dalle mammelle gonfie di latte."}
{"id": "300852", "revid": "767487", "url": "https://it.wikipedia.org/wiki?curid=300852", "title": "Jacques Basler", "text": "Biografia.\nVive e lavora nei suoi studi in Svizzera (Fribourg) e nell'isola di Filicudi, in Sicilia (Italia)."}
{"id": "300856", "revid": "124333984", "url": "https://it.wikipedia.org/wiki?curid=300856", "title": "Mary Read", "text": "Biografia.\nLe notizie biografiche che si hanno su di lei sono, per la maggior parte, dovute ai racconti del capitano Charles Johnson, biografo dei bucanieri (forse figura di fantasia, riconducibile allo scrittore Daniel Defoe), contenuti in \"A General History of the Pyrates\". La vicenda riguardante Mary Read nasce dal travestimento, ideato dalla madre, per nascondere le sue fattezze femminili. Mary era, infatti, figlia illegittima e sua madre, dopo la scomparsa in mare del marito e la morte di un figlio maschio, pens\u00f2 di vestirla come il fratellino, per ottenere aiuto dalla suocera. Spinta da un carattere orgoglioso ed indipendente, Mary crebbe come un uomo e sfrutt\u00f2 il travestimento per arruolarsi su una nave da guerra e diventare successivamente soldato, combattendo nelle Fiandre.\nNell'esercito conobbe e si innamor\u00f2 di un uomo e, rivelatogli il suo segreto, lo spos\u00f2. Rimasta presto vedova e tornata alla vita militare, si imbarc\u00f2 nei Paesi Bassi, su una nave diretta verso le Indie Orientali, ma la nave venne assalita dai pirati. Fu allora che Mary Read decise di unirsi ai bucanieri. Cessato il travestimento e rivelatasi donna, Mary Read abbracci\u00f2 la vita dei pirati dei Caraibi, in tutto e per tutto, partecipando agli abbordaggi, combattendo con coraggio ed impeto sulla nave di Calico Jack e ottenendo il rispetto degli altri pirati della nave, tra i quali un'altra piratessa, Anne Bonny. A bordo, entrambe erano solite vestire abiti femminili, assumendo quelli maschili in occasione degli atti di pirateria e degli scontri armati. Mary Read, trovatasi un nuovo innamorato a bordo, un giorno che questi venne sfidato a duello, intervenne, sfidando a sua volta lo sfidante e riuscendo ad ucciderlo, due ore prima del confronto programmato col suo amante. Le vicende di Mary Read si concludono nel 1720, quando la nave, su cui si trovava, venne catturata da una nave militare. Durante l'assalto, si distinse nuovamente per l'impeto, arrivando a sparare su alcuni dei suoi, da lei accusati di codardia.\nAnche sul patibolo, il suo orgoglio non venne meno e sembra che si sia rivolta a Calico Jack, rimproverandolo, secondo le note del capitano Johnson, perch\u00e9 \"se avesse combattuto come un uomo, adesso non starebbe l\u00ec a farsi impiccare come un cane\". Tuttavia, ci sono versioni che attestano che a pronunciare la frase fosse stata Anne Bonny, l'amante di Calico Jack. Sempre secondo Johnson, Mary si sarebbe anche pronunciata a favore dell'impiccagione per i pirati, cosa che avrebbe tenuto lontano i vigliacchi dalla pirateria, dato che, senza una pena cos\u00ec dura: \"molti di coloro che ora truffano le vedove e gli orfani e opprimono il vicino povero [...] si metterebbero a rubar sui mari, e l'oceano sarebbe stipato di furfanti, come la terra\". Tuttavia, la sentenza di condanna a morte venne sospesa, in quanto sia Mary Read che Anne Bonny dichiararono d'essere incinte, ed i successivi controlli confermarono tali affermazioni. Mor\u00ec l'anno seguente, nel 1721. Come giorno \u00e8 ipotizzato l'8 aprile, in prigione, forse a causa di complicanze del parto o colpita da una malattia."}
{"id": "300858", "revid": "319329", "url": "https://it.wikipedia.org/wiki?curid=300858", "title": "Gran Premio di Svizzera 1995", "text": "Il Gran Premio di Svizzera 1995, ottantaduesima edizione della corsa e valida come nona prova della Coppa del mondo di ciclismo su strada, si svolse il 20 agosto 1995 su un percorso di 235 km. Venne vinto dal belga Johan Museeuw che termin\u00f2 in 5h34'15\"."}
{"id": "300859", "revid": "1543377", "url": "https://it.wikipedia.org/wiki?curid=300859", "title": "Gran Premio di Svizzera 1994", "text": "Il Gran Premio di Svizzera 1994, ottantunesima edizione della corsa e valida come ottavo evento della Coppa del mondo 1994, si svolse il 21 agosto 1994 su un percorso di 243,6 km. Venne vinto dall'italiano Maurizio Fondriest al traguardo con il tempo di 6.14'11\" alla media di 39,061\u00a0km/h.\nPartenza a Basilea con 189 ciclisti di cui 115 portarono a termine il percorso."}
{"id": "300860", "revid": "29035", "url": "https://it.wikipedia.org/wiki?curid=300860", "title": "Corni di canzo", "text": ""}
{"id": "300865", "revid": "124981025", "url": "https://it.wikipedia.org/wiki?curid=300865", "title": "Grigna settentrionale", "text": "La Grigna (chiamata anche Grignone, Grigna Settentrionale o, precedentemente, monte Coden) \u00e8 la vetta pi\u00f9 alta del gruppo delle Grigne, posto in provincia di Lecco a cavallo tra il Lago di Como e la Valsassina.\nDescrizione.\nLa vetta massima raggiunge i 2410\u00a0m s.l.m. e, appena sotto, ospita il Rifugio Brioschi, uno dei rifugi storici delle Prealpi lombarde, di propriet\u00e0 del CAI di Milano.\nGeografia, alpinismo e speleologia.\nLa montagna \u00e8 essenzialmente composta da tre versanti: il sud-occidentale - il pi\u00f9 scosceso e alpinisticamente interessante, che scende verso la sponda est del Lago di Como - l'orientale - erboso e boscoso, che digrada regolare verso la Valsassina - e quello settentrionale che forma una grande conca di natura glaciale (Moncodeno) abbassandosi verso il Passo del Cainallo e la zona di Esino Lario, versante molto noto in ambito speleologico per la gran quantit\u00e0 di cavit\u00e0 e abissi, alcuni dei quali di notevole profondit\u00e0 come il \"Complesso del Releccio\", che rappresenta il secondo sistema carsico pi\u00f9 profondo d'Italia. La via normale di salita \u00e8 sul versante orientale, ed ha inizio a Pasturo.\nNel campo alpinistico la Grigna \u00e8 conosciuta per le arrampicate al \"Sasso Cavallo\", che nella parete sud contiene vie fino a 500\u00a0metri. Tra queste le pi\u00f9 famose sono la \"via del Det\", la \"Cassin\", la \"via della Luna\", l'\"altra faccia della Luna\", \"10 piani di morbidezza\", \"Ibis\" e \"Cavallo Pazzo\".\nIn occasione di giornate limpide, la Grigna \u00e8 visibile da tutta la pianura padana lombarda per via della posizione e dell'altezza.\nGrotte.\nNel campo speleologico la Grigna \u00e8 nota invece per i suoi abissi, che sono i pi\u00f9 profondi d'Italia e raggiungono i -1313\u00a0m (Complesso del Releccio). L'acqua che percorre queste grotte costituisce la sorgente del Fiumelatte, situata a 8\u00a0km di distanza, nel comune di Varenna a lungo studiata da Leonardo da Vinci che ne parla anche nel Codice Atlantico.\nPanorama.\nRinomatissimo \u00e8 il panorama che si pu\u00f2 godere dalla vetta, per il suo relativo isolamento (di circa 13\u00a0km dal Pizzo dei Tre Signori) per la distanza da altre vette di simile o maggiore altezza: comprende l'intero arco alpino nord-occidentale, l'Oberland Bernese, il Cervino, molto bene \u00e8 possibile vedere il Monte Rosa fino alle vette interne svizzere e alle catene montuose di confine con il Triveneto. In caso di giornata ventosa capita di avvistare persino il Duomo di Milano.\nRifugi e bivacchi.\nOltre al rifugio Luigi Brioschi posto sulla vetta, ci sono altri rifugi: il rifugio Bietti, riaperto di recente e di propriet\u00e0 del CAI di Mandello nella valle di Releccio a 1719\u00a0metri s.l.m. gestito dalla famiglia Nogara; Il Rifugio Arnaldo Bogani, del CAI di Monza a 1816\u00a0metri s.l.m. che si trova sul versante nord sotto la zona del Bregai sopra l'\"Alpe di Moncodeno\" nel comune di Esino Lario; Il rifugio Elisa in val Meria, sopra Mandello a 1515\u00a0metri s.l.m. di propriet\u00e0 del CAI di Mandello; Il Rifugio Pialeral, nel versante valsassinese.\nSono poi presenti dei bivacchi come il Merlini, alla bocchetta della bassa, il Riva-Girani in localit\u00e0 Comolli e il baitello del Manavello."}
{"id": "300868", "revid": "29035", "url": "https://it.wikipedia.org/wiki?curid=300868", "title": "Grigna meridionale", "text": ""}
{"id": "300879", "revid": "712828", "url": "https://it.wikipedia.org/wiki?curid=300879", "title": "Gand (Guerre stellari)", "text": ""}
{"id": "300882", "revid": "767487", "url": "https://it.wikipedia.org/wiki?curid=300882", "title": "Socialismo tascabile (Prove tecniche di trasmissione)", "text": "Socialismo tascabile (Prove tecniche di trasmissione) \u00e8 il primo album dei reggiani Offlaga Disco Pax uscito nel 2006 per la Santeria/Audioglobe.\nL'album.\nI testi delle canzoni sono recitati, non cantati, dal \"cantante\" e paroliere del gruppo Max Collini, ex militante del PCI classe 1967 con alcuni comizi alle spalle in giovent\u00f9. Per questa peculiarit\u00e0 sono stati superficialmente paragonati ai Massimo Volume, altro gruppo italiano dai testi recitati ma dalle caratteristiche molto diverse.\nI testi ironici, malinconici, divertenti, sono recitati su basi musicali dalle sonorit\u00e0 new wave tipiche degli anni ottanta che si rifanno a quelle di gruppi come Depeche Mode, New Order, Kraftwerk o dei gruppi di Giovanni Lindo Ferretti.\nI temi trattati sono storie (quasi) tutte vere di amore, invidia, rassegnazione, malinconia, nostalgia verso un passato che non c'\u00e8 pi\u00f9.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 23.\nIl titolo.\nIl titolo dell'album \u00e8 stato \"rubato\" ad Arturo Bertoldi, scrittore reggiano amico di Collini.\nDi seguito alcune dichiarazioni di Collini a tal proposito:\nI brani.\nPezzo autobiografico in due accordi ambientato nel 1986, anno in cui Collini consegue la maturit\u00e0. La storia riguarda il suo docente di agraria, soprannominato Kappler \"per il suo abito e il suo stile\", che fa tornare alla mente il professor Malipiero di gaberiana memoria.\n\u00c8 il brano dal testo considerato pi\u00f9 \"ermetico\" dell'album. Il titolo, che si riferisce ad Enver Hoxha, dittatore dell'Albania, deriva in realt\u00e0 da una citazione all'interno del testo della canzone Un'emozione da poco di Anna Oxa (il cui vero nome \u00e8 appunto Anna Hoxha). \u00c8 uno dei due pezzi del disco incisi con una batteria vera, suonata da Francesco Donadello degli amici Giardini di Mir\u00f2.\n1986: arriva Ylenia, quattordicenne che \"si era data all'idea, un po' estemporanea, di cambiare il mondo\". Il parlato di Collini si sovrappone ad un tipico tempo di valzer in tre quarti per sintetizzatore e batteria elettronica e alla traduzione in lingua rumena del testo.\nLa nostalgia per le \"chewing gum\" alla cannella. TeleCapodistria e il riflusso. Possono i \"chewing gum\" raccontare i cambiamenti della societ\u00e0? Lo spiega questo brano, una sorta di cover, in quanto il testo non \u00e8 di Collini, ma \u00e8 tratto dal racconto \u201cIl Piccolo Consumatore\u201d dello scrittore reggiano Arturo Bertoldi, che militava con Collini nel PCI. Il giro di basso \u00e8 una palese citazione di \"Allarme\" dei CCCP Fedeli alla linea, pezzo dell'album \"Affinit\u00e0-divergenze\" (1986). Nel brano vengono menzionate le gomme danesi Stimorol.\nQuinta traccia, caratterizzata da sonorit\u00e0 industrial, sul tema \"alternativi dei miei coglioni\", espressione ormai diventata gergale tra gli appassionati di indie rock italiano. Al termine del brano, gli Offlaga giungono perfino ad autocensurarsi quando, parlando di un video musicale coprono il nome del gruppo con un \"beep\". Il gruppo in questione \u00e8 quello dei Julie's Haircut, del quale comunque Collini parla in termini elogiativi, confessando di essere stato decisamente \"cattivo\" nel citarli. Citazione per Mark Lanegan e i Dead Kennedys. La base con la quale inizia la canzone \u00e8 la stessa della cover di \"\"When The Music's Over\", dei Doors, contenuta nell'Ep \"Dressed to Kill\"\" (1981), dei Gaznevada.\nOvvero \"Pacchetti tipo Loacker, ma molto pi\u00f9 buoni\". I Tatranky, un tempo fiore all'occhiello dell'industria dolciaria cecoslovacca, e allora prodotto di propriet\u00e0 della Danone, ora Kraft, vengono eretti a simbolo dei cambiamenti avvenuti nell'Europa dell'est dopo la caduta dell'Unione Sovietica nel 1991. La rapsodia boema degli Offlaga \u00e8 un epico pezzo di otto minuti, una sorta di \"Emilia paranoica\" degli anni 2000, dedicato alla Praga dei giorni nostri dove al Lucerna, celebre locale cittadino dove un tempo suonarono i Kraftwerk, oggi si balla al ritmo di \" Samantha Fox, i Modern Talking, Nik Kershaw\" e... Al Bano e Romina. \"La differenza, a volte astratta, tra un regime imposto con i carri armati ed uno imposto pi\u00f9 sottilmente col dollaro, il marco, l'euro\". Nella musica la new wave si fonde con sonorit\u00e0 tipiche del luogo, e la frase finale \"Ci hanno davvero preso tutto! \" \u00e8 seguita da un assolo malinconico di tastiera.\n\"Ho fatto l'esame di seconda elementare nel 1975\", afferma Collini all'inizio del pezzo, il cui video ha fatto incetta di premi a livello di musica indipendente. Un pezzo quasi dance condito di piccoli ricordi di infanzia con la nostalgia per quel \"piccolo mondo antico fogazzaro\": i Sandinisti, Space Invaders, Anna Oxa a Sanremo o il Toblerone, riferimento a \"Cioccolato IACP\", pezzo del gruppo che verr\u00e0 inserito nel secondo album, \"Bachelite\". Un pensiero finale anche all'identit\u00e0 culturale di sinistra nella Reggio Emilia del dopoguerra attraverso una rassegna della toponomastica locale.\nLa piccola Pietroburgo \u00e8 Cavriago, il paese natale di Orietta Berti, dove Lenin \u00e8 ancor oggi il sindaco onorario. Quest'ultima affermazione \u00e8 relativa ad una erronea convinzione di molti: in realt\u00e0 non esistono al comune di Cavriago documenti ufficiali che confermano questa tesi. E poi la descrizione del paese, il suo circolo culturale, la sua piazza Lenin con la statua che ha pure lacrimato. \nL'ultimo pezzo del disco racconta l'amara conclusione di una storia d'amore la cui immagine diventa una ciabatta di spugna. Al termine del brano alcuni minuti di silenzio anticipano una mini ghost track finale."}
{"id": "300887", "revid": "712828", "url": "https://it.wikipedia.org/wiki?curid=300887", "title": "Echani", "text": ""}
{"id": "300888", "revid": "712828", "url": "https://it.wikipedia.org/wiki?curid=300888", "title": "Cereano", "text": ""}
{"id": "300889", "revid": "919135", "url": "https://it.wikipedia.org/wiki?curid=300889", "title": "Decidibilit\u00e0", "text": "Il concetto di decidibilit\u00e0 si trova in logica matematica e in teoria della computabilit\u00e0 con accezioni differenti.\nDecidibilit\u00e0 in teoria della computabilit\u00e0.\nNella teoria della computabilit\u00e0 un sottoinsieme \"A\" dell'insieme N dei numeri naturali si dice decidibile o ricorsivo se esiste un algoritmo che ricevuto in input un qualsiasi numero naturale termina restituendo in output 0 o 1 a seconda che il numero appartenga o no all'insieme \"A\". Equivalentemente \"A\" \u00e8 decidibile se la sua funzione caratteristica \u00e8 una funzione ricorsiva.\nDecidibilit\u00e0 in logica matematica.\nDecidibilit\u00e0 di una formula.\nNella logica matematica una formula ben formata \u03c6 di una teoria del primo ordine T si dice decidibile in T se o \u03c6 o la sua negazione \u00ac\u03c6 sono dimostrabili in T. In caso contrario (se cio\u00e8 non sono dimostrabili n\u00e9 \u03c6 n\u00e9 \u00ac\u03c6) la formula si dice indecidibile in T.\nDecidibilit\u00e0 di enunciati in una teoria.\nNella logica matematica un enunciato rappresentato da una formula ben formata \u03c6 di una teoria del primo ordine T si dice decidibile in T se o \u03c6 o la sua negazione \u00ac\u03c6 sono dimostrabili in T. In caso contrario (se cio\u00e8 non sono dimostrabili n\u00e9 \u03c6 n\u00e9 \u00ac\u03c6) l'enunciato si dice indecidibile in T.\nEsempi classici di enunciati indecidibili sono dati dal teorema di Goodstein per l'aritmetica di Peano e dall'ipotesi del continuo per la teoria assiomatica degli insiemi. Tali enunciati sono stati dimostrati indecidibili sotto l'ipotesi che le teorie in questione siano consistenti. I teoremi di incompletezza di G\u00f6del forniscono una procedura con cui data una qualunque teoria consistente T in grado di rappresentare le operazioni di addizione e moltiplicazione sui numeri naturali \u00e8 possibile costruire enunciati indecidibili da T. Le formule associate a tali enunciati tuttavia sono talmente lunghe e complesse che la loro scrittura esplicita nel linguaggio del primo ordine \u00e8 di fatto impossibile da realizzare sia per un uomo sia per un computer.\nDecidibilit\u00e0 di una teoria.\nNella logica matematica una \"teoria\" individuata da un insieme di formule di un linguaggio si dice decidibile se tale insieme di formule \u00e8 un insieme ricorsivo, cio\u00e8 esiste un algoritmo che data una qualsiasi formula pu\u00f2 stabilire in tempo finito se questa appartiene alla teoria oppure no.\nUn esempio di teoria decidibile \u00e8 la logica proposizionale (in questo caso l'algoritmo di decisione \u00e8 quello individuato dalle tavole di verit\u00e0).\nEsempi di teorie non decidibili sono l'aritmetica di Peano, l'aritmetica di Robinson e la Teoria degli insiemi di Zermelo - Fraenkel."}
{"id": "300890", "revid": "124378603", "url": "https://it.wikipedia.org/wiki?curid=300890", "title": "Ducati Paso", "text": "La Ducati Paso fu la prima moto prodotta dalla Ducati in seguito all'acquisizione del marchio da parte del gruppo Cagiva. Fu prodotta in tre versioni: \"750 Paso\" (1986), \"Paso 906\" (1988) e \"907 I.E.\" (1990). Presentata al Salone di Milano del novembre 1985, la Ducati Paso deve il nome al pilota Renzo Pasolini, detto \"Paso\", deceduto il 20 maggio 1973 in un incidente di gara nell'Autodromo di Monza durante il Gran Premio delle Nazioni. La moto si caratterizza stilisticamente per la carenatura integrale. Negli stessi anni il gruppo Cagiva produsse due motocicli con carenatura analoga alla Paso ma in segmenti di mercato inferiori: la Cagiva Freccia, una monocilindrica di 125\u00a0cm\u00b3, e la Moto Morini Dart, una bicilindrica di 350 cm\u00b3 .\n750 Paso.\nIl marchio bolognese, acquistato nel 1983 dal gruppo Cagiva, nel tentativo di superare i trascorsi difficili della gestione IRI, costru\u00ec una moto con caratteristiche tecniche e d'immagine innovative in grado di opporsi alla concorrenza giapponese.\nPer raggiungere l'ambizioso obiettivo la Ducati si affid\u00f2 a Massimo Tamburini, valente tecnico riminese e cofondatore della Bimota, autore di moto di grande successo come la Ducati 916 e le MV Agusta F4 e Brutale. I problemi da superare erano molti, in particolare era necessario utilizzare l'unico motore in produzione dalla Ducati, il bicilindrico a L di 90\u00b0, serie Pantah, giunto con molti affinamenti fino ai giorni nostri e unico nella produzione di serie ad essere dotato di distribuzione desmodromica, ma ai tempi affetto da problemi di affidabilit\u00e0 dovuti per lo pi\u00f9 a lavorazioni meccaniche di modesta qualit\u00e0.\nIl progettista riminese vest\u00ec la motocicletta con una carenatura integrale, che celava alla vista ogni componente meccanica.\nLa moto venne dotata di dotazioni tecniche di ultima generazione: telaio in tubi quadri d'acciaio al cromo-molibdeno, forcella anteriore Marzocchi M1R, forcellone posteriore in lega leggera con biellismi ad azionamento progressivo, ruote da 16 pollici con pneumatici radiali di generosa sezione, motore con raffreddamento misto aria-olio, accensione elettronica e strumentazione completa, sebbene poco visibile durante la notte .\nIl tutto per realizzare una moto che costituiva un'assoluta novit\u00e0 nella produzione Ducati: non una sportiva, ma una moto con espressa vocazione sport-tourer.\nNonostante le premesse il successo commerciale stent\u00f2 ad arrivare poich\u00e9 la moto era pi\u00f9 costosa delle concorrenti, aveva prestazioni inferiori (erano dichiarati 73,44 cv a 7.900 giri per 200 km/h di velocit\u00e0) e aveva ancora qualche limite di affidabilit\u00e0 a causa di un impianto elettrico non perfettamente a punto e soprattutto di un'alimentazione mediante un carburatore automobilistico, montato al centro del V dei cilindri, che risentiva dell'insufficiente smaltimento di calore nella guida a bassa velocit\u00e0, dovuto alla ridotta misura degli sfoghi d'aria nella carenatura .\nPaso 906.\nAl Salone di Colonia 1988 venne presentata la \"Paso 906\", con cilindrata di 904 cm\u00b3 e 88 \u00a0CV a 8\u00a0000 giri per 220\u00a0km/h di velocit\u00e0 massima, caratterizzata da raffreddamento a liquido e cambio a 6 marce, anche se restavano invariati ciclistica, impianto elettrico e alimentazione.\n907 I.E..\nLa maturit\u00e0 fu raggiunta con la \"907 I.E.\", presentata al Salone di Colonia 1990, che perse tuttavia il nome \"Paso\".\nIl motore restava il medesimo 904\u00a0cm\u00b3 della Paso 906, ma il carburatore lasci\u00f2 il posto ad un moderno (per i tempi) impianto Weber-Marelli che integrava accensione ed iniezione elettronica risolvendo i problemi di alimentazione delle versioni precedenti. La potenza sal\u00ec a 90 \u00a0CV a 8.500 giri e la velocit\u00e0 a 230\u00a0km/h.\nAnche la parte ciclistica fu modificata con cerchi da 17\" che assecondavano una tendenza progettuale tuttora invalsa e diedero alla moto un'agilit\u00e0 e un equilibrio prima sconosciuti.\nLa produzione cess\u00f2 nel 1992."}
{"id": "300891", "revid": "1305772", "url": "https://it.wikipedia.org/wiki?curid=300891", "title": "Money (romanzo Ed McBain)", "text": "Money \u00e8 un romanzo dello scrittore Ed McBain, si inserisce come cinquantesima storia della saga dell'87\u00ba Distretto ambientata in un distretto di polizia di New York. Ristampato dalla Arnoldo Mondadori Editore nella collana Il Giallo Mondadori, con il numero 2855.\nTrama.\nLa vicenda principale \u00e8 imperniata su traffici di soldi falsi provenienti dal Medio Oriente che servono, tramite il traffico di droga, a finanziare gruppi di terroristi negli Stati Uniti. Vi \u00e8 coinvolta anche una associazione paragovernativa (segreta e parallela alla CIA) che contrasta i malviventi. La quale ha come copertura quella di essere una casa editrice (che in qualche modo ricorda la copertura del film \"I tre giorni del condor\".\nUscito appena poco prima dell'11 settembre pone alcune domande e tenta qualche risposta (forse ambigua), sulle questioni: chi finanzia i terroristi? Chi protegge gli americani da questi atti? Chi sono realmente i terroristi?"}
{"id": "300897", "revid": "92723", "url": "https://it.wikipedia.org/wiki?curid=300897", "title": "Archaeocyatha", "text": "Gli Archeociatidi, o Archeociati, (Archaeocyatha, Vologdin, 1937) sono metazoi primitivi simili ai poriferi caratteristici ed esclusivi dei mari del Cambriano inferiore (500-600 milioni di anni fa), al termine del quale si sono completamente estinti.\nLa loro dubbia posizione tassonomica ha valso loro la denominazione di fossili \"\u201cincertae sedis\u201d\" a dispetto dello scheletro calcareo a forma di calice o cilindro apparentemente simile a quello di alcune spugne o piccoli coralli.\nCaratteristiche.\nStrutturalmente possono essere descritti come uno spesso calice concamerato longitudinalmente da setti trasversali, disseminato in ogni sua parte di pori inalanti attraverso i quali l'organismo filtrava l'acqua.\nAl pari delle spugne erano quindi organismi sessili filtratori, radicati alle rocce per mezzo di peduncoli ramificati. Ritrovamenti fossili di Archeociatidi addossati tra loro testimoniano la loro attitudine coloniale di biocostruttori, in grado di formare barriere al pari degli attuali coralli.\nPer la loro presenza stratigrafica ben delimitata, sono considerati ottimi fossili guida per il Cambriano."}
{"id": "300899", "revid": "126257", "url": "https://it.wikipedia.org/wiki?curid=300899", "title": "Brisato", "text": ""}
{"id": "300909", "revid": "287204", "url": "https://it.wikipedia.org/wiki?curid=300909", "title": "Gneo Cornelio Lentulo Clodiano", "text": "Biografia.\nEra nato come Clodio e fu adottato nella gens Cornelia, probabilmente da Gneo Cornelio Lentulo, che fu console nel 97 a.C. I Lentuli erano un ramo della gens Cornelia; il nome deriva da \"lens\", lenticchia.\nFu eletto console nel 72 a.C. assieme a Lucio Gellio Publicola. Emanarono alcune leggi importanti: una che confermava la cittadinanza romana che Pompeo aveva concesso a Gneo Cornelio Balbo e a due suoi parenti che avevano combattuto per Roma durante la guerra contro Sertorio); un'altra legge, secondo la quale una persona assente da Roma perch\u00e9 in viaggio nelle province non poteva essere accusata di delitti capitali, fu emessa per proteggere Stenio di Thermae dalle macchinazioni di Verre, ma venne frustrata dall'influenza dello stesso Verre\nLentulo fece anche approvare una legge per esigere pagamenti da coloro cui era stata donata del terreno pubblico da Lucio Cornelio Silla.\nNella terza guerra servile contro Spartaco In un primo tempo sconfissero un generale di Spartaco, un celta di nome Crixo, in Apulia nella battaglia del Gargano. In seguito Lentulo Clodiano accamp\u00f2 il suo esercito sull'appennino tosco emiliano per fermare il gladiatore Spartaco in fuga verso le Alpi di concerto con l'altro console Lucio Gellio Publicola, ma venne sconfitto. Quando erano gi\u00e0 proconsoli, sia lui sia il suo collega furono sconfitti.\nFu eletto censore nel 70 a.C., di nuovo assieme a Gellio Publicola, dopo circa 15 anni che la carica non era stata eletta. Durante la loro permanenza nella carica espulsero dal Senato 64 membri per indegnit\u00e0, tra cui Lentulo Sura e Gaio Antonio che fu in seguito collega di Cicerone nel consolato. Tuttavia la maggior parte fu assolta e ripristinata nella carica.\nTennero un \"lustrum\", con cui il numero dei cittadini fu ridotto a 450.000.\nEntrambi furono legati di Pompeo contro i pirati del Mar Mediterraneo. Lentulo fu comandante della flotta romana del mare Adriatico nella primavera estate del 67 a.C., Gellio di quella nel mar Tirreno.\nAl senato Lentulo appoggi\u00f2 la legge Manilia che affidava a Pompeo il comando delle legioni contro Mitridate.\nCome oratore, aveva un gran talento ed una buona voce.\nIl figlio, con lo stesso nome, fu inviato con Metello Cretico e L. Flacco nel territorio degli Elvezi."}
{"id": "300915", "revid": "1318658", "url": "https://it.wikipedia.org/wiki?curid=300915", "title": "Villa Barbaro", "text": "Villa Barbaro (anche nota come Villa Barbaro Basadonna Manin Giacomelli Volpi) a Maser (Treviso) \u00e8 una villa veneta, costruita da Andrea Palladio tra il 1554 e il 1558-1560 circa per l'umanista Daniele Barbaro e per suo fratello Marcantonio Barbaro, ambasciatore della Repubblica di Venezia, trasformando il vecchio palazzo medievale di propriet\u00e0 della famiglia in una splendida abitazione di campagna consona allo studio delle arti e alla contemplazione intellettuale, decorata con un ciclo di affreschi che rappresenta uno dei capolavori di Paolo Veronese.\nIl complesso della villa, che comprende anche un tempietto palladiano, \u00e8 stato inserito dall'UNESCO nel 1996 - assieme alle altre ville palladiane del Veneto - nella lista dei patrimoni dell'umanit\u00e0.\nStoria.\nLa villa sorge a mezza costa sui colli Asolani, poco lontano da una sorgente che secondo la tradizione fu un luogo di culto e forse anche sede di un tempio. Prima di entrare nel patrimonio della famiglia Barbaro, il terreno appartenne ai Pisani e ai Giustinian. L'esatta collocazione temporale della costruzione della villa \u00e8 incerta: Adalberto dal Lago la ritiene databile tra il 1560 e il 1570, altri studiosi retrodatano il completamento dei lavori al 1558, Anthony Hobson propone come anno di inizio dei lavori il 1560: proprio in quell'anno Palladio aveva consegnato le illustrazioni che uno dei due fratelli Barbaro, Daniele, gli aveva chiesto per il proprio commentario sugli scritti di Vitruvio (\"M. Vitruvii de architectura\", Venezia 1567).\nLa personalit\u00e0 dei committenti influenz\u00f2 senza dubbio il progetto: \u00e8 da attribuire a Daniele, patriarca di Aquileia, fine umanista e studioso di filosofia, matematica e ottica, la volont\u00e0 di conferire alla villa un significato sacrale, mentre il disegno del ninfeo retrostante la villa si deve a Marcantonio, energico politico e amministratore, ma allo stesso tempo fine intenditore d'architettura (ricevette un esplicito omaggio da Palladio nei \"Quattro Libri\" per l'ideazione di una scala ovata). Entrambi i Barbaro ebbero un ruolo chiave in molte scelte architettoniche della Repubblica e furono instancabili promotori dell'inserimento di Palladio nell'ambiente veneziano.\nPer via femminile, la villa pass\u00f2 dai discendenti di Marcantonio ai Trevisan, da questi ai Basadonna, quindi ai Manin del ramo di Ludovico Manin, ultimo doge della Repubblica di Venezia. Questi ultimi la vendettero nel 1838 a Gian Battista Colferai che l'aveva in affitto gi\u00e0 da qualche anno, ma le sue eredi, per non spendere sostanze in un bene indiviso, la lasciarono andare completamente in rovina. Fu l'industriale friulano Sante Giacomelli, che acquist\u00f2 la propriet\u00e0 nel 1850, a restaurare e rinnovare la villa, avvalendosi dell'opera di Zanotti e Eugenio Moretti Larese.\nDurante la prima guerra mondiale nell'edificio aveva sede il comando del generale Squillaci. Batterie dell'esercito sparavano dalle colline oltre il Piave, ma l'edificio rimase miracolosamente indenne. Nel 1934 fu acquisito da Giuseppe Volpi di Misurata, il quale l'affid\u00f2 alle cure della figlia Marina, che se ne innamor\u00f2, vi si stabil\u00ec e continu\u00f2 negli anni l'opera di restauro. La villa \u00e8 attualmente abitata da Vittorio Dalle Ore, che spos\u00f2 la figlia di Marina, Diamante Luling Buschetti, deceduta nell'aprile 2018. Nel 1996 \u00e8 stata dichiarata dall'UNESCO patrimonio dell'umanit\u00e0 assieme alle altre ville palladiane del Veneto. Il complesso \u00e8 anche sede di un'azienda agricola che produce il vino DOCG che prende il nome della villa.\nArchitettura.\nLa realizzazione della villa per i fratelli Barbaro a Maser costituisce per Palladio un punto di arrivo importante nella definizione della nuova tipologia di edificio di campagna. Per la prima volta infatti (anche se la soluzione ha precedenti in ville quattrocentesche) la casa dominicale e le barchesse sono allineate in un'unit\u00e0 architettonica compatta. A Maser ci\u00f2 probabilmente \u00e8 da collegarsi alla particolare localizzazione della villa sulle pendici di un colle: la disposizione in linea garantiva una migliore visibilit\u00e0 dalla strada sottostante, e del resto l'orografia del terreno avrebbe imposto costosi terrazzamenti a barchesse disposte secondo l'andamento del declivio.\nSe \u00e8 vero che per molti versi la villa mostra marcate differenze rispetto alle altre realizzazioni palladiane, ci\u00f2 \u00e8 senza dubbio frutto dell'interazione fra l'architetto e una committenza d'eccezione. Daniele Barbaro \u00e8 un uomo raffinato, profondo studioso d'architettura antica e mentore di Palladio dopo la morte di Giangiorgio Trissino nel 1550: sono insieme a Roma nel 1554 per completare la preparazione della prima traduzione ed edizione critica del trattato \"De architectura\" di Vitruvio che vedr\u00e0 le stampe a Venezia nel 1556. Al decennio successivo risale il \"M. Vitruvii de architectura\", che come ricordato fu illustrato da Palladio.\nNella costruzione della villa Palladio interviene con abilit\u00e0, riuscendo a trasformare una casa preesistente agganciandola alle barchesse rettilinee e scavando sulla parete del colle un ninfeo con una peschiera dalla quale, grazie a un sofisticato sistema idraulico, l'acqua viene trasportata negli ambienti di servizio e quindi raggiunge giardini e brolo. Nella didascalia della pagina dei \"Quattro Libri\" che riguarda la villa, Palladio mette in evidenza proprio questo \"exploit\" tecnologico che si richiama all'idraulica romana antica. \u00c8 evidente che, piuttosto che le venete ville-fattoria, il modello di villa Barbaro sono le grandi residenze romane, come villa Giulia o Villa d'Este che Pirro Ligorio realizzava a Tivoli a per il cardinale Ippolito d'Este (al quale per altro Barbaro dedica il \"M. Vitruvii de architectura\").\nEsterno.\nIl corpo centrale, nonostante sporga notevolmente rispetto alle barchesse, se osservato frontalmente sembra rientrare dolcemente nel fronte dei porticati. Un effetto particolarmente dinamico risulta invece evidente quando si osserva la villa percorrendo la strada in leggera curva ai piedi del colle. Il prospetto della facciata, che si innalza sopra un basso podio, presenta interessanti analogie con quello del Tempio di Portuno, analizzato da Palladio nel tredicesimo capitolo dell'ultimo de \"I quattro libri dell'architettura\": quattro semicolonne ordine ionico reggono un'importante trabeazione sormontata da un timpano carico di decorazione in stucco. La trabeazione, sulla quale \u00e8 leggibile l'epigrafe dedicatoria \"DAN\u2022BARBARUS\u2022PAT\u2022AQUIL - ET\u2022MARCUS\u2022ANT\u2022FR\u2022FRANC\u2022E\", \u00e8 interrotta in corrispondenza del balcone del piano nobile dall'unico foro ad arco: le finestre del piano terra sono infatti sormontate da frontoncini curvilinei, quelle del piano nobile da frontoncini triangolari.\nBen pi\u00f9 semplici sono le aperture dei fianchi, tre per piano oltre ad una porta sormontata da un balcone con arco a tutto sesto, anch'essi dotati di piccoli frontoni.\nLe barchesse, pure a due piani, sono caratterizzate da un porticato a cinque arcate.\nLe ali agricole sono affiancate da due colombaie, leggermente avanzate: sopra le tre arcate, ben pi\u00f9 distanziate rispetto alle precedenti, giganteggiano due meridiane: quella a ovest segna l'ora e l'inizio delle stagioni, quella est \u00e8 un calendario zodiacale e indica mensilmente la data d'ingresso del Sole nel corrispondente segno dello Zodiaco.\nDalla villa scende un'ampia scalinata, affiancata dai semplici giardini un tempo arricchiti da siepi in bosso disposte a formare eleganti disegni secondo la moda italiana. Essi continuano idealmente oltre la strada in un'esedra semicircolare con al centro la fontana del Nettuno, ed ancora oltre nel viale alberato che si allontana verso la pianura.\nPi\u00f9 semplice, e ad un solo piano, \u00e8 il prospetto verso la collina.\nSu retro si apre il \"giardino segreto\", ornato da una peschiera e dall'esedra del ninfeo. Anche quest'ultimo ricorda la struttura di un tempio: sopra il fronte semicircolare decisamente allungato, arricchito di stucchi e statue inserite in nicchie a esedra e rettangolari, si innalza un basso timpano.\nInterno.\nSia il corpo centrale che le barchesse sono suddivisi in due piani. La pendenza del terreno comporta che mentre il piano nobile risulta soprelevato nel prospetto frontale, sul retro, verso la collina, esso da direttamente accesso al giardino segreto.\nGli ambienti del piano terra, dal soffitto piuttosto basso, erano in parte adibiti ad uso agricolo.\nIl portico, bench\u00e9 progettato seguendo le proporzioni degli antichi monumenti dell'epoca romana, ha una funzione strettamente legata alla vita quotidiana della Villa: protegge dalle intemperie e permettere di passare rapidamente da un lato all'altro della Villa, ma \u00e8 soprattutto uno spazio di grande respiro per i lavori di campagna.\nDai porticati si accede attraverso due doppie scalinate direttamente al piano nobile, riservato alla famiglia e agli ospiti.\nFulcro delle stanze di rappresentanza \u00e8 la \"sala a crociera\", l'ambiente centrale del corpo avanzato. Da qui, oltre a due piccoli ambienti di servizio, si pu\u00f2 accedere alle sale verso la facciata: a ovest la \"stanza di Bacco\", ad est il \"Tribunale d'Amore\" (\"sala dell'amore coniugale\" o di Venere). Dirigendosi verso il colle si entra invece nella \"stanza dell'Olimpo\" e per questa a destra si accedeva nell'appartamento di Daniele Barbaro, a sinistra in quello di Marcantonio e Giustiniana Barbaro.\nDecorazione.\nIl ciclo di Paolo Veronese.\nAll'interno della villa il pittore Paolo Veronese realizza quello che \u00e8 considerato uno dei pi\u00f9 straordinari cicli di affreschi del Cinquecento veneto.\nLa forza e la qualit\u00e0 dello Spazio illusionistico che si sovrappone a quello palladiano hanno fatto pensare a una sorta di conflitto fra pittore e architetto, tanto pi\u00f9 che Veronese non viene citato nella didascalia della tavola dei \"Quattro Libri\" dedicata alla villa. Del resto, evidentemente influenzato (e probabilmente intimorito) dal gusto e dalla personalit\u00e0 dei Barbaro, \u00e8 molto probabile che Palladio abbia ritagliato per s\u00e9 un ruolo tecnico e di coordinamento generale, lasciando ai committenti - se non, secondo alcuni, allo stesso Veronese - largo spazio per l'invenzione: lo prova il fantasioso disegno della facciata che difficilmente pu\u00f2 essergli attribuito.\n\u00c8 stato rilevato che i paesaggi dipinti nelle sale siano stati derivati da una serie di incisioni pubblicate da Hieronymus Cock nel 1551 e da altre, opera di Battista Pittoni, apparse nel 1561. Vi sono dunque buone ragioni per ritenere che il Veronese abbia lavorato al ciclo di Maser tra il 1560 e il 1561.\nProbabilmente fu la \"sala dell'Olimpo\" ad essere affrescata per prima, immediatamente seguita da quella a crociera e dalle due sale verso la facciata. Per ultimi furono realizzati gli affreschi delle due sale pi\u00f9 piccole rivolte verso la collina dove appaiono le vedute derivate dal Pittoni.\nSala a crociera.\nVeronese realizza per questa sala una complessa finta architettura con colonne, bassorilievi e nicchie con suonatrici, nella quale si aprono finte porte popolate di realistici personaggi (un paggio e una bambina) e ampi balconi con paesaggi a cui fanno eco quelli reali fuori dalle grandi finestre.\nSpade, lance, alabarde ed altri oggetti appoggiati negli angoli rafforzano l'effetto trompe l'oeil e sembrano invitare il visitatore a lasciare i fardelli delle battaglie quotidiane per lasciarsi andare ai piaceri della vita in villa.\nSala di Bacco.\nNella sala di Bacco, nel riquadro sopra la porta in cui sono dipinte le figure di Ap\u00f2llo e Venere, la posa di Ap\u00f2llo sembra riproporre quella omonima dipinta nel Salone di Casa Vasari, ad Arezzo. La stessa immagine vasariana verr\u00e0 ripresa da Caravaggio per lo sgherro di spalle in primo piano dipinto nella Chiamata di Levi d'Alfeo, della cappella Contarelli nella chiesa di S. Luigi dei Francesi, a Roma. Con probabilit\u00e0 il Merisi conobbe l'iconografia vasariana grazie a Cristoforo Roncalli da Pomarance, omonimo del mercante bergamasco, in contatti con il notaio Pietro Vasari, fratello di Giorgio. Il mercante bergamasco benefic\u00f2 la famiglia del suo omonimo, artigiani bergamaschi, con il suo cognome e con i propri beni.\nTribunale d'amore.\nSulla volta \u00e8 rappresentato il Tribunale dell'Amore. La giovane sposa in ginocchio tra il marito, con una cinghia in mano, e il difensore sta per essere giudicata per la sua condotta. Il giudice seduto sulla nuvola \u00e8 assistito dalla giustizia con un mazzo di fiori in una mano e una clava nell'altra pronta ad eseguire la sentenza, e da Venere, nuda, che si mette un dito sulle labbra pronta ad invitare alla prudenza la sposa. Un volo di putti che lanciano fiori, gigli, suggeriscono il lieto fine alla vicenda.\nSala dell'Olimpo.\nLa sala prende il nome dalle numerose divinit\u00e0 olimpiche dipinte al centro della volta a botte. All'interno di un ottagono, dolcemente assisi su troni di nuvole, appaiono Afrodite, Ermes, Artemide, Zeus, Ares ed Apollo, recanti ciascuno i corrispondenti segni zodiacali. Al centro, una figura femminile gi\u00e0 identificata come la \"Sapienza divina\", intenta a scacciare con il piede un drago, oggi ritenuta invece la dea del grano e dell'agricoltura Demetra. Completano la volta quattro comparti a monocromo, raffiguranti le forze che regolano la vita dell'uomo (l\u2019\"Amore\", la \"Fedelt\u00e0\", l\u2019\"Abbondanza\" e la \"Fortuna\"), e le quattro figure delle divinit\u00e0 simbolo degli elementi (Era l\u2019\"Aria\", Efesto il \"Fuoco\", Rea o Cibele la \"Terra\" e Poseidone l\u2019\"Acqua\").\nSui finti loggioni appaiono invece dei personaggi reali: da un lato Giustiniana Giustiniani, moglie di Marcantonio Barbaro, accompagnata dalla vecchia nutrice e dal figlio Alvise, al lato opposto si affacciano invece due figli pi\u00f9 grandi, Almor\u00f2 e Daniele.\nLe lunette della volta ospitano due gruppi di divinit\u00e0 alludenti alle quattro stagioni.\nLe pareti, scandite da colonne corinzie, presentano su ciascuno dei lati lunghi due paesaggi fluviali con rovine romane e un sovrapporta con figure monocrome che ricordano gli ignudi michelangioleschi della volta della Cappella Sistina. Due figure allegoriche, la \"Pace\" e, forse, per contrasto, la \"Discordia\", occupano le nicchie ai lati dall'arco che conduce alla sala a crociera.\nSala del cane.\nSulla volta, in un'allegoria, tre donne si contendono le ricchezze della cornucopia. Sono Venezia, seduta da padrona sul mondo, a destra, l'Ambizione, al centro che vuole sottrarle i preziosi, e l'Invidia, a sinistra, che trama nell'ombra nascondendo un coltello.\nSala della lucerna.\nSpeculare alla stanza precedente presenta la medesima organizzazione decorativa. Al centro del soffitto le raffigurazioni allegoriche della Fede e della Carit\u00e0 mentre in corrispondenza dell'innesto della volta a botte, sulle trabeazioni dipinte, la Forza (rappresentata da Ercole) che si appoggia alla Prudenza, sopra la porta, e dal lato opposto una figura maschile simboleggiante la Virt\u00f9 che frena la Passione. Nella lunetta della parete di fondo un altro gruppo sacro, la cosiddetta Madonna della pappa per la figura di San Giuseppe raffigurata nell'atto di porgere una ciotola con del cibo a Maria. \u00c8 stato ipotizzato che queste ultime due fossero le stanze da letto, essendo presenti in entrambe le uniche raffigurazioni di soggetto religioso, incentrate inoltre sul tema della Sacra Famiglia.\nSculture e stucchi del Vittoria.\nAd occuparsi delle decorazioni, oltre a Veronese, fu chiamato Alessandro Vittoria, brillante allievo di Jacopo Sansovino, che cur\u00f2 le rifiniture a stucco di tutta la villa.\nFrontone.\nAl centro del frontone campeggia lo stemma dei Barbaro sorretto da un'aquila bifronte e dalla tiara papale. Ai lati figure ignude, putti e due mostri marini.\nNinfeo.\nMarcantonio Barbaro, oltre che procuratore della Serenissima, era anche un architetto e scultore dilettante: date le incongruenze dell'assetto e soprattutto di alcune delle figure che decorano in ninfeo, si ipotizza che abbia anch'egli partecipato al progetto.\nNell'esedra, decorata con bucrani, festoni, putti e trofei, si aprono dieci nicchie all'interno delle quali si alternano d\u00e8i e semidei (Diana, Apollo, Pan, Leda, ... ). Quattro telamoni dalle forme piuttosto sproporzionate sorreggono una bassa trabeazione con un motivo ad onda e, pi\u00f9 sopra, un timpano con putti e motivi floreali. All'interno di due complesse cornici si legge:\nDue figure alate sorreggono, in corrispondenza della chiave di volta dell'arco che d\u00e0 accesso alla finta grotta e alla sorgente, lo stemma dei Barbaro.\nTempietto.\nAi piedi del declivio su cui sorge la villa, Palladio realizza in seguito un raffinato tempietto destinato ad assolvere la doppia funzione di cappella gentilizia e chiesa parrocchiale per il borgo di Maser. Non si conosce con certezza la data di inizio dei lavori di costruzione; nel fregio sono incisi il millesimo 1580, i nomi del patrono, Marcantonio Barbaro, e di Palladio. Assieme al Teatro Olimpico \u00e8 l'ultima opera dell'architetto, che la tradizione vuole morto proprio a Maser durante la direzione dei lavori.\nMuseo delle carrozze.\nUno degli annessi, su verso la collina, ospita la collezione di circa trenta veicoli del XIX e XX secolo."}
{"id": "300917", "revid": "8911", "url": "https://it.wikipedia.org/wiki?curid=300917", "title": "Nullus dolor est quem non longinquitas temporis molliat ac nulliat", "text": ""}
{"id": "300918", "revid": "2056819", "url": "https://it.wikipedia.org/wiki?curid=300918", "title": "Vivel del r\u00edo Mart\u00edn", "text": ""}
{"id": "300925", "revid": "38783", "url": "https://it.wikipedia.org/wiki?curid=300925", "title": "Cefalocordati", "text": ""}
{"id": "300928", "revid": "842", "url": "https://it.wikipedia.org/wiki?curid=300928", "title": "Acorn", "text": ""}
{"id": "300930", "revid": "1226", "url": "https://it.wikipedia.org/wiki?curid=300930", "title": "Cancro alla prostata", "text": ""}
{"id": "300934", "revid": "842111", "url": "https://it.wikipedia.org/wiki?curid=300934", "title": "Santo Uffizio", "text": ""}
{"id": "300937", "revid": "6923", "url": "https://it.wikipedia.org/wiki?curid=300937", "title": "Chevrolet Matiz", "text": ""}
{"id": "300938", "revid": "74801", "url": "https://it.wikipedia.org/wiki?curid=300938", "title": "Accursio Di Leo", "text": "Biografia.\nPrimo di tre figli, fa le sue prime esperienze di teatro gi\u00e0 da giovanissimo.\nNel 1942 vince il concorso ed entra all'Accademia d'arte drammatica diretta da Silvio D'Amico. Tra i suoi maestri Anton Giulio Bragaglia, Wanda Capodaglio, Tatiana Pavlova e Guido Salvini; suoi compagni d'accademia sono Vittorio Gassman, Nino Manfredi, Bice Valori, Paolo Panelli, Luciano Salce, Vittorio Caprioli e Adolfo Celi. Nel saggio dell'Accademia, sua prima regia, dirige proprio Gassman. Nel 1948 \u00e8 aiuto regista di Anton Giulio Bragaglia, e firma le sue prime regie: \"Orfeo\" e \"La voce umana\" di Jean Cocteau. In seguito da professionista dirige Paolo Ferrari, Arnoldo Fo\u00e0 e Salvo Randone. Nel Teatro Stabile di Catania dirige Turi Ferro, Umberto Spadaro, Turi Pandolfini e molti altri.\nGrande conoscitore degli autori classici, in particolare di Pirandello, ma al tempo stesso assertore di un recupero degli autori siciliani popolari e del teatro dialettale, e della rivalutazione di autori poco rappresentati quali Beniamino Joppolo e Rosso di San Secondo, Di Leo \u00e8 stato anche attore di cinema per registi quali Giuseppe Ferrara e Francesco Rosi; intensa la collaborazione con quest'ultimo, che lo ha voluto in molti suoi film.\nAppassionato cultore del teatro medievale, delle antiche laudi e sacre rappresentazioni, si \u00e8 distinto per la sua opera di regista di eventi religiosi sul territorio (la Casazza di *Collesano, portata in scena nel *1975, nel 1980 e nel *1985, la Dimostranza di San Ciro a Marineo, La Sacra Rappresentazione di Pasqua a Cefal\u00f9) e di spettacoli popolari itineranti (Il mastro di campo a Mezzojuso, L'arruccata di li Ventimiglia a Castelbuono).\nAccursio Di Leo lasci\u00f2 il teatro \"ufficiale\", quello professionistico, che non sentiva pi\u00f9 vicino alla propria sensibilit\u00e0, per dedicarsi a un'opera di animazione culturale, dirigendo corsi di interpretazione scenica in vari centri della Sicilia e seguendo gruppi amatoriali e giovani nei licei.\nNotevole \u00e8 l'opera di regista teatrale svolta da Di Leo soprattutto in Sicilia. Nell'autunno del 1970 il suo spettacolo di folklore siciliano \"Sicily, land of love\" fu rappresentato a New York, Long Island, Boston. Accursio Di Leo ha partecipato alla nascita di varie istituzioni, dallo Stabile di Catania al Piccolo Teatro di Palermo. Ha recitato anche per la televisione con i fratelli Taviani e in \"Casa paterna\", di Maurizio Di Liberto.\nHa lavorato anche in Rai sin dagli anni cinquanta, curando la regia di spettacoli televisivi per bambini e a Radio Rai in trasmissioni sul teatro (\"Teatro fuori le mura\") e sulle tradizioni popolari.\nHa lavorato sino all'agosto 1997 mettendo in scena \"Liol\u00e0\" di Pirandello con il gruppo teatrale I Selinidi di Castelvetrano.\nCos\u00ec lo ricordava Il \"Giornale di Sicilia\" con un articolo di Salvatore Rizzo: \"Se il teatro siciliano ha potuto fare tesoro del suo patrimonio immenso, tramandando certe sue opere nascoste fino ai nostri giorni e ai nostri giovani, se ha potuto far conoscere oltre lo Stretto l'altra sua faccia che non fosse solo quella ufficiale di Verga, Pirandello, Martoglio... se nutrite schiere di attori si sono formate sulla pratica della scena, tutto questo \u00e8 merito di Accursio Di Leo che, impavido come un ventenne, continuava ad allestire e a dirigere, a spulciare tra le pieghe dei testi perch\u00e9 anche i pi\u00f9 usurati non fossero assaliti dalla noia della consuetudine, cimentandosi, come investito da una missione laica, nella conservazione di una tradizione tra Ottocento e Novecento ma anche nell'entusiastica sperimentazione di nuovi autori, colti e popolari\"."}
{"id": "300940", "revid": "1522738", "url": "https://it.wikipedia.org/wiki?curid=300940", "title": "Takhisis", "text": ""}
{"id": "300941", "revid": "39692", "url": "https://it.wikipedia.org/wiki?curid=300941", "title": "Placozoi", "text": ""}
{"id": "300943", "revid": "648716", "url": "https://it.wikipedia.org/wiki?curid=300943", "title": "Mesozoa", "text": "Il termine stesso mesozoi, ossia animali \"di mezzo\", vuol sottolineare la condizione di primitivit\u00e0 di questo phylum, a met\u00e0 strada fra i protisti unicellulari ed i metazoi. Si tratta di organismi pluricellari dalla non chiara origine evolutiva, ritenuti come una via verso la pluricellularit\u00e0 meno vincente rispetto a quella degli eumetazoi.\nRapporti evolutivi.\nFino a non molto tempo fa si riteneva che i mesozoi fossero dei platelminti estremamente regrediti in rapporto alla vita parassitaria, ma questa teoria non \u00e8 oggi ritenuta plausibile per i caratteri di forte primitivit\u00e0. All'avvicinamento dei mesozoi ai protisti rispetto ai platelminti convergono anche studi biochimici ed embriologici, ad esempio manca lo stadio di gastrula e lo sviluppo procede fino alla morula (vengono chiamati anche moruloidei o planuloidei). Questo non sta a significare che i mesozoi siano un anello di congiunzione fra protisti e metazoi, ma piuttosto un \"vicolo cieco\" dell'evoluzione della pluricellularit\u00e0 a partire dai ciliati anzich\u00e9, come forse \u00e8 successo per gli altri animali, dai flagellati.\nDescrizione.\nSi tratta di animali vermiformi, lunghi fino a 7\u00a0mm, di solito molto pi\u00f9 piccoli, privi di apparati circolatorio, nervoso ed escretore, costituiti da un numero limitato di cellule costante da specie a specie (fenomeno di eutelia). Le cellule sono disposte in due strati: uno interno, rappresentato da un numero variabile di cellule allungate a funzione riproduttiva (cellule assiali), ed uno esterno, ciliato, deputato al movimento e alla digestione (somatoderma).\nCiclo vitale.\nIl ciclo vitale dei Mesozoi presenta due fasi ben differenziate (metagenesi): gli adulti vermiformi si trovano soprattutto nei sacchi urinari dei cefalopodi bentonici e possiedono un tipico aspetto allungato, essendo costituiti da una a 10 cellule riproduttive oblunghe (cellule assiali), circondate da un manicotto di 20-30 cellule cigliate esterne, che rappresentano il soma. Nell'ospite si riproducono asessualmente e, quando la densit\u00e0 diviene eccessiva, producono gameti che danno luogo ad una \"generazione larvale\" che fuoriesce e va ad insediarsi in un nuovo ospite.\nSono parassiti endocellulari o endocavitari di invertebrati marini, ermafroditi, riproducentisi sia sessualmente che asessualmente, divisi in due ripartizioni comprendenti organismi piuttosto diversi, le cui affinit\u00e0 vengono talora messe in discussione.\nCollegamenti esterni.\nInformazioni Mesozoi"}
{"id": "300945", "revid": "292162", "url": "https://it.wikipedia.org/wiki?curid=300945", "title": "Phoenix theophrasti", "text": "La palma da dattero di Creta (Phoenix theophrasti ) \u00e8 una pianta della famiglia delle Arecacee diffusa a Creta ed in alcune localit\u00e0 della Grecia e Turchia.\nStoria.\nNota sin dall'antichit\u00e0, ed un tempo molto diffusa sull'isola di Creta, si trova raffigurata su alcune monete romane coniate a Ierapetra. Fu dedicata nella classificazione botanica di Linneo (1707-1778) al filosofo e naturalista greco Teofrasto (372-287 a.C.).\nDescrizione.\nIl fusto pu\u00f2 raggiungere una altezza di 10 m ed \u00e8 in genere attorniato da germogli basali pi\u00f9 corti. \u00c8 sormontato da una fitta chioma composta da foglie pennate, lunghe 3\u20135 m con foglioline inferiori esili e spinose e quelle superiori piatte e di colore glauco. Le infiorescenze sono brevemente peduncolate.I frutti sono drupe lunghe 1,5\u00a0cm e larghe 1\u00a0cm, con un unico seme. Sono di solito considerati immangiabili, dato che la polpa \u00e8 troppo sottile e fibrosa e il gusto \u00e8 acre: tuttavia sono talvolta mangiati lo stesso dalle persone che vivono dove cresce la pianta.\nDistribuzione e habitat.\n\u00c8 una delle due specie di palme endemica dell'Europa (l'altra \u00e8 la palma nana).\nConsiderata endemica dell'isola di Creta, ove \u00e8 presente in otto differenti stazioni, se ne \u00e8 in epoca recente accertata la presenza anche in quattro zone della Turchia.\nCresce prevalentemente in terreni sabbiosi, ben drenati, in prossimit\u00e0 del mare.\nPropagazione.\nSi propaga da seme e per divisione di piccoli polloni laterali."}
{"id": "300947", "revid": "1573940", "url": "https://it.wikipedia.org/wiki?curid=300947", "title": "Strepsiptera", "text": "Gli Strepsitteri (Strepsiptera ) sono un ordine di insetti cosmopoliti terrestri di piccole dimensioni, con livree di colori uniformi e poco vistose, caratterizzati da dimorfismo e dimegetismo sessuale.\nStoria.\nL'Ordine \u00e8 conosciuto fossile dal Terziario; il reperto pi\u00f9 antico (\"Mengea tertiaria\") proviene dall'ambra del Baltico, oligocenica (Era Cenozica)\ninferiore ed \u00e8 ascrivibile alla famiglia, tuttora vivente, dei Mengeidae.\nTassonomia.\nL'ordine degli Strepsitteri comprende circa 400 specie ed \u00e8 suddiviso in due sottordini: Mengeoidei e Stilopoidei ().\nComprende le seguenti famiglie:\nSviluppo.\nSono insetti olometaboli (ipermetaboli) e, per la serie femminile degli Stilopoidei, catametaboli, nonch\u00e9 vivipari. Si riproducono anfigonicamente, ma talora anche partenogenicamente. Qualche specie (es. \"Halictoxenos\", Pierce) presenta fenomeni di poliembrionia. La fecondazione \u00e8 sempre estravulvare: il maschio inietta lo sperma nel lacunoma della femmina facendo penetrare l'organo copulatorio attraverso la membrana cefalotoracica negli Stilopoidei oppure, nei Mengeoidei, attraverso un punto qualsiasi della parete del corpo della compagna.\nMorfologia esterna.\nMaschi: Cranio trasverso, occhi emisferici con 20-70 corneole ben separate (alcuni autori le interpretano come occhi composti modificati), ocelli assenti, antenne 4-7 articolate, con uno o pi\u00f9 articoli prolungati, apparato boccale masticatore ma incompleto e involuto (labrum e labium vestigiali), mandibole grandi, subconiche o cultriformi o anche ridotte, mascelle formate da un'appendice 2-3 articolata (il primo articolo viene interpretato come cardine+stipite, gli altri come palpo; protorace piccolo e di forma anulare, metatorace pi\u00f9 grande dei due segmenti precedenti e col noto diviso trasversalmente in due parti separate da un'area membranacea detta postlubium, e la posteriore sovrasta la porzione anteriore dell'addome; zampe prive di trocantere, tarso 2-5 articolato, talora \u00e8 presente anche il pretarso che, in questo caso, porta due unghie; ali anteriori ridotte a brevi formazioni appiattite e claviformi somiglianti ai bilancieri dei ditteri; ali posteriori ampie, membranacee, con nervature longitudinali, che si ripiegano a ventaglio; addome con 10 uriti, il nono porta l'organo copulatore che \u00e8 uncinato all'apice. \nFemmine: di due tipi, molto diversi, a seconda del Sottordine.\nMengeoidei: forme neoteniche, a tegumento molle, corpo allungato, convesso dorsalmente e piatto ventralmente, cranio ipognato, antenne 3-5 articolate con antennomeri non flabellati come nei maschi, tarso 3-4 articolato, ali assenti, addome di 10 uriti. Conducono vita libera.\nStilopoidei: forme catametaboliche con corpo allungato e piriforme distinto cefalotorace che associa capo, protorace e mesotorace e una porzione posteriore che associa metatorace e nove uriti. Mancano occhi, antenne, zampe ed ali, apparato boccale ridottissimo. Possiedono una caratteristica \"camera ventrale\" nella regione ventrale che, per\u00f2, risulta esterna al corpo: qui sboccano i tubuli ventrali o genitali, a fondo ma che si perforano per la fuoriuscita delle larve.\nSviluppo postembrionale.\nLo sviluppo postembrionale e la morfologia degli stadi preimmaginali varia a seconda del Sottordine. Nei Mengeoidei la femmina d\u00e0 vita ad un gran numero di larve (un esemplare lungo 0,5\u00a0mm, ad esempio, ne produce circa 2500). Le larve del primo tipo sono dette 'triungulinidi' per la loro somiglianza alle larve dei Coleotteri Meloidi e Ripiforidi: sono oligopode, campodeiformi e di colore ruggine, con 5 ocelli per parte, antenne rudimentali a forma di areole circolari, apparato boccale rudimentale costituito da due mandibole ridottissime, due piastrine ovoidali interpretate come mascelle e una piastra mediale interpretata come labium. Come negli adulti le zampe mancano di trocantere, addome di 10 uriti col decimo fornito di macrochete. Fuoriescono dalla vulva materna, camminano e saltano in cerca di un ospite, nel quale penetrano attraverso una membrana articolare e ne raggiungono il lacunoma.\nNegli Stilopoidei le larve del primo tipo (1500-200 ogni femmina) hanno 4 ocelli per parte, il decimo urite provvisto di 2 macrochete; esse abbandonano il corpo materno tramite i 'tubuli ventrali', passando per la camenra ventrale e fuoriescono all'aperto forzando la 'membrana cefalotoracica', gi\u00e0 precedentemente perforata dal maschio per la copula. Una volta libere anch'esse saltano e camminano in cerca di un ospite.\nNel corpo dell'ospite le larve di Strepsiptera si sviluppano prima in larve del secondo tipo che comprendono due et\u00e0 (seconda e terza) che si nutrono dell'emolinfa e del corpo adiposo della vittima.\nNegli Stilopoidei le larve sono tra loro diverse a seconda del sesso. La cuticola della terza et\u00e0 funziona da pupario da cui emerger\u00e0 l'immagine.\nCostumi.\nSono parassiti endofagi generalmente di altri insetti: i Mengeoidei parassitizzano Thysanura Lepismoidea, mentre gli Stilopoidea parassitizzano specie di Orthoptera, Mantodea, Rhynchota, Diptera, Tabanidae ed Imenotteri Aculeata, sia solitari che sociali.\nLa presenza delle larve parassite nel corpo dell'ospite produce vari fenomeni che sono in relazione al numero di larve sopportate, del tempo che \u00e8 intercorso dalla parassitizzazione, della specie, del sesso dell'ospite. Gli insetti vittime degli Strepsitteri sono detti 'stilopizzati' (dal nome del Genere \"Stylops\" descritto da Kirby nel 1830). L'ospite presenta alterazioni vistose fisiologiche e di comportamenti, adiodococinesi, alterazione degli istinti riproduttivi e parentali, una diminuzione della fecondit\u00e0 fino alla inibizione totale o anche l'interruzione della vitellogenesi.\nClassificazione.\nIl Sottordine del Mengeoidea \u00e8 formato dalla sola famiglia dei Mengeidae. \nGli Stilopoidei comprendono 6 famiglie: Mirmecolacidae, Callipharixenidae, Sthicotrematidae, Stilopidae, Halictophagidae, Elenchidae."}
{"id": "300952", "revid": "66020574", "url": "https://it.wikipedia.org/wiki?curid=300952", "title": "Nullus dolor est quem non longinquitas temporis minuat ac molliat", "text": "La frase latina nullus dolor est quem non longinquitas temporis minuat ac molliat (lett.: \"non vi \u00e8 nessun dolore che la lunghezza del tempo non diminuisca e allievi\") si trova nelle \"Epistulae ad familiares\" di Marco Tullio Cicerone (ad Fam., 4, 5).\nLa frase riprende il \"topos\" del tempo come consolatore dei mali, suggerendo che grazie ad esso i dolori umani sono cancellati o, almeno, leniti.\nTale \"topos\", non solo ha altri precedenti nell'antichit\u00e0, ma ha continue riprese anche nelle culture moderne."}
{"id": "300954", "revid": "767487", "url": "https://it.wikipedia.org/wiki?curid=300954", "title": "Bedotiidae", "text": "Diffusi nelle acque dolci del Madagascar, i pesci della famiglia dei Bedotidae facevano parte fino a qualche anno fa della grande famiglia degli Aterinidi ed \u00e8 accomunato ai Melanotenidi australi.\nI Bedotidi sono pesci di piccole dimensioni, che variano da 4,5 cm (\"Rheocles lateralis\") a 14 (\"Rheocles alaotrensis\").\nCaratteristica di questi pesci \u00e8 una doppia pinna dorsale.\nI predatori naturali di questa famiglia sono principalmente i Channidae.\nAlimentazione e riproduzione.\nTutti i Bedotidi si cibano di piccoli invertebrati acquatici e terrestri. &lt;br&gt;\nDopo ogni accoppiamento, la coppia posiziona le uova in un nido di alghe galleggianti, dove incuberanno per sei giorni, fino alla schiusa.\nAcquariofilia.\nIl genere \"Bedotia\" \u00e8 oggetto di interesse da parte degli acquariofili, per via della livrea colorata delle specie, tra cui \"Bedotia geayi\", certamente la pi\u00f9 diffusa."}
{"id": "300955", "revid": "767487", "url": "https://it.wikipedia.org/wiki?curid=300955", "title": "L'uomo venuto dall'impossibile", "text": "L'uomo venuto dall'impossibile (\"Time After Time\") \u00e8 un film del 1979 diretto da Nicholas Meyer.\nIl film prende spunto dal romanzo \"La macchina del tempo\" (1895) di Herbert George Wells per elaborare una trama completamente originale. Il soggetto del film fu ispirato alla prima parte del romanzo in fase di scrittura \"Time After Time\" di Karl Alexander, che fu pubblicato pi\u00f9 o meno nello stesso periodo della distribuzione del film.\nTrama.\nLo scrittore H. G. Wells realizza alla fine dell'Ottocento una vera macchina del tempo. La macchina viene per\u00f2 utilizzata da un altolocato medico psicopatico, responsabile dei delitti di Jack lo squartatore, che la usa per fuggire nel futuro, sottraendosi cos\u00ec alla caccia di Scotland Yard.\nWells, sentendosi responsabile di una potenziale tragedia (che il Jack possa \"inquinare\" un futuro che lo stesso Wells immagina utopisticamente libero dalla violenza e dalla malvagit\u00e0) parte all'inseguimento del pericoloso assassino. Si trova cos\u00ec nel 1979, cio\u00e8 il \"presente\".\nCon l'aiuto di un'impiegata di banca riuscir\u00e0 a fermare lo Squartatore, ma non prima di essersi reso conto che il futuro non \u00e8 come lo aveva immaginato (significativa la scena in cui Jack lo Squartatore, mostrando ad H.G. Wells la violenza rappresentata da un qualsiasi telegiornale, sostiene che \"La violenza di questo mondo ha superato perfino la mia, ai nostri tempi io sarei stato imprigionato come un mostro, qui, adesso, sono considerato un povero frustrato\"). Wells comunque concluder\u00e0 che \"Tutti i tempi sono uguali, solo l'amore li rende un po' sopportabili.\"\nProduzione.\nNicholas Meyer, intrigato dalla prima parte del romanzo \"Time After Time\" in fase di scrittura da parte del suo amico di college Karl Alexander, opzion\u00f2 il libro e lo adatt\u00f2 in una sceneggiatura dallo stesso nome, consentendo la vendita della sceneggiatura solo se fosse stato lui il regista. L'accordo venne opzionato dalla Warner Bros. e il film divenne il film d'esordio di Meyer come regista. Meyer ha liberamente permesso ad Alexander di mutuare il romanzo dalla sceneggiatura; il romanzo \u00e8 stato pubblicato pi\u00f9 o meno nello stesso periodo di uscita nelle sale del film.\nMary Steenburgen dopo questo film (esattamente 10 anni dopo) sar\u00e0 nuovamente protagonista in una storia di \"amore e viaggi nel tempo\", questa volta nei panni della donna del passato che si innamora di un uomo del futuro, in \"Ritorno al futuro - Parte III\" di Robert Zemeckis."}
{"id": "300959", "revid": "1534511", "url": "https://it.wikipedia.org/wiki?curid=300959", "title": "T\u00fdr", "text": "T\u00fdr \u00e8 il dio della guerra della mitologia norrena, identificato come equivalente di Marte in quella romana, nonch\u00e9 patrono della giustizia.\nL\"Edda poetica\" lo descrive come figlio di Hymir, mentre nelle tarde edizioni dell\"Edda in prosa\" si afferma che fosse figlio di Odino e di Hr\u00f3\u00f0r, gigantessa successivamente moglie di Hymir.\nEtimologia.\nIl nome \"T\u00fdr\" significa \"dio\" (cfr. \"Hangatyr\", \"dio degli impiccati\", uno degli epiteti di Odino ), ma \u00e8 da notare che diretti riferimenti al dio e all'epiteto di \"capo degli d\u00e8i\" siano tuttora oggetto di dibattito.\nTale dibattito ha origine nella parola proto-indoeuropea \"*Dyeus P\u0259t\u0113r\", che insieme a \"*Dhegh\u014dm *m\u0101t\u0113r\n(o Pltvi Mh2ter)\" (Madre Terra) costituivano l'apice della religione indoeuropea. Il termine della divinit\u00e0 maschile che letteralmente significa \"Padre Cielo\" \u00e8 stato successivamente trasformato in \"\"Zeus Pater\" attraverso l'uso comune in Grecia e nell'antica Roma e in seguito si \u00e8 caratterizzato nelle divinit\u00e0 Zeus e Giove (\"Iuppiter\").\nNel mondo germanico il termine che descrive la divinit\u00e0 proto-indoeuropea si \u00e8 caratterizzato in \"*deywos\" e successivamente \"Teiwaz\" e infine nel proto-germanico T\u00eewaz; l'evoluzione del nome del dio potrebbe essere passata in una fase intermedia a \"Tyz\" prima di arrivare al definitivo T\u00fdr.\nIl culto.\nLa pi\u00f9 antica testimonianza del dio si trova nel gotico \"Tyz\"\", bench\u00e9 il \"Teiw\" trovato sull'elmo di Negau possa essere un probabile riferimento a T\u00fdr, piuttosto che a un dio generico, e precede il gotico (e il runico) di molti secoli.\nIl culto di T\u00eewaz ad un certo punto \u00e8 stato superato da quello di Odino e Thor, nel periodo precedente le invasioni barbariche. Un riferimento a questi culti non ben definiti nella religione germanica si pu\u00f2 notare dal fatto che Thor \u00e8 per antonomasia il dio del fulmine per questa religione, proprio come la maggior parte degli d\u00e8i che possono essere identificati con T\u00fdr nelle altre religioni: Zeus, Giove, ecc. Questo pu\u00f2 far supporre che tutte le divinit\u00e0 derivate da quella proto-indoeuropea fossero in antichit\u00e0 possessori del tuono e la sua attribuzione al figlio di Odino sia avvenuta solo in epoca pi\u00f9 recente.\nRappresenta comunque un dio-guerriero diverso dall'Ares greco, pi\u00f9 impetuoso e giovanile; nella mitologia norrena la figura pi\u00f9 simile a questo modello di dio della guerra \u00e8 probabilmente Thor, descritto senza dubbio come il pi\u00f9 forte di tutti gli d\u00e8i, e questo fatto potrebbe significare un ulteriore collegamento fra queste due divinit\u00e0, anche se T\u00fdr ha incarnato pi\u00f9 che altro la doppia figura di dio della guerra, della giustizia e del diritto, dato che si presenta come il modello di guerriero maturo, esperto, riflessivo e pronto al sacrificio personale.\nUn ulteriore collegamento fra la divinit\u00e0 norrena e la divinit\u00e0 proto-indoeuropea si pu\u00f2 trovare con la somiglianza del dio nei confronti della controparte vedica Indra: entrambe le divinit\u00e0 hanno infatti il ruolo di guida enfatizzato durante i periodi di guerra; bench\u00e9 tuttavia questa visione sia accettata, Odino \u00e8 descritto come il dio onnisciente del pantheon norreno e in particolare della stirpe degli \u00c6sir.\nIl filologo Jacob Grimm ipotizz\u00f2 che la moglie di T\u00fdr, citata la stanza 40 dell'Edda poetica \"Lokasenna\" senza mai nominarla, si possa identificare con Zisa, divinit\u00e0 femminile il cui culto era attestato presso i Suebi.\nAl dio T\u00fdr \u00e8 dovuto il nome inglese del giorno \"Tuesday\": i popoli germanici, notando somiglianze tra il dio Marte dei romani e il proprio dio della guerra, presero l'idea del giorno di marted\u00ec e la mutuarono apponendo il nome del proprio dio.\nIl sacrificio.\nNon a caso \u00e8 proprio T\u00fdr, secondo una prima versione, a combattere contro Fenrir, l'enorme lupo, offrendogli un braccio da sbranare (che cos\u00ec perde per sempre) per riuscire a farlo avvicinare a sufficienza e fermarlo.\nUna seconda ricostruzione della vicenda narra che il lupo, figlio del dio Loki e della gigantessa Angrbo\u00f0a, stava minacciando talmente gli \u00c6sir da indurli a incatenarlo in un luogo lontano con la scusa di volerlo sottoporre a una prova di forza. Nonostante l'opera dei fabbri di Odino, tuttavia, per ben due volte il possente lupo riesce a liberarsi, costringendo il padre degli d\u00e9i a ricorrere alle arti dei nani che vivevano a Ni\u00f0avellir: il sommo dio prepara quindi un laccio, in apparenza fragile, e sfida nuovamente il lupo, il quale, avvertendo l'inganno, pretende a mo' di pegno una mano tra le sue fauci durante l'incatenamento; a sacrificarsi \u00e8 proprio T\u00fdr, perdendo il braccio ma consentendo l'immobilizzazione del feroce lupo."}
{"id": "300962", "revid": "123620004", "url": "https://it.wikipedia.org/wiki?curid=300962", "title": "Cosimo Ridolfi", "text": "Biografia.\nNacque da nobile famiglia fiorentina e, tra le tante attivit\u00e0 che svolse, sicuramente quella che pi\u00f9 lo rese illustre - dapprima sotto il Granducato di Toscana poi nel Regno d'Italia - \u00e8 quella legata alle ricerche di agronomia, che svolse sul campo, fin dalla giovent\u00f9, nella sua fattoria di Meleto nei pressi di Castelfiorentino in Valdelsa, in collaborazione con il suo fattore Agostino Testaferrata, dove cre\u00f2 la prima scuola di agraria in Italia.\nNel Granducato di Toscana durante l'illuminato periodo lorenese, con l'aumentare della popolazione si present\u00f2 il problema di risolvere la scarsit\u00e0 di cibo e di alimenti. In questo ambiente il Ridolfi, che ben rappresenta il temperamento filantropico della classe moderata della Toscana di quel periodo, raccolse le esperienze d'avanguardia che nel campo dell'agronomia erano presenti in Europa e le ripropose in Toscana, a beneficio tutti coloro che lavoravano nell'agricoltura, dai latifondisti ai fattori.\nPer divulgare le sue ricerche nel 1827 cre\u00f2 il \"Giornale Agrario della Toscana\" assieme a Giovan Pietro Vieusseux e a Raffaello Lambruschini, e per aiutare i risparmiatori nel 1828 ispir\u00f2 la creazione di una Cassa di risparmio che favorisse gli investimenti in agricoltura. Questa banca ha proseguito la sua operativit\u00e0 con il nome di Cassa di Risparmio di Firenze fino al 25 febbraio del 2019, data in cui \u00e8 stata incorporata dal gruppo Intesa Sanpaolo. Dal 1840 al 1845 tenne la cattedra di agronomia presso l'Universit\u00e0 di Pisa e dal 1842 al 1865 fu presidente dell'Accademia dei Georgofili.\nL'attivit\u00e0 politica.\nNel Granducato di Toscana fu Ministro dell'interno nel 1847 e il 2 giugno 1848 divenne presidente del consiglio dei ministri. Ma, poich\u00e9 il momento politico era particolarmente gravido di tensioni, si dimise dalla carica il 30 luglio. L'anno successivo fu eletto alla presidenza del consiglio dei deputati. Quando il partito democratico and\u00f2 al potere fu oggetto di contestazioni e manifestazioni ostili: pertanto si ritir\u00f2 a Meleto; ma il 10 gennaio 1849 torn\u00f2 a Firenze per partecipare alla discussione per la costituente. Nel periodo successivo visse lontano dalla vita politica, dedito alle attivit\u00e0 legate al miglioramento agricolo. Al momento della caduta della dinastia dei Lorena, nel 1859, fu chiamato a far parte del Governo Provvisorio Toscano come ministro dell'Istruzione, con l'interim degli affari esteri; dopo l'unione della Toscana al Piemonte, il 23 marzo 1860 fu nominato senatore del Regno."}
{"id": "300963", "revid": "287204", "url": "https://it.wikipedia.org/wiki?curid=300963", "title": "Fernando Gonzalez", "text": ""}
{"id": "300969", "revid": "181699", "url": "https://it.wikipedia.org/wiki?curid=300969", "title": "Ete Morto", "text": "L'Ete Morto \u00e8 un fiume della regione Marche, affluente di destra del fiume Chienti.\nIl fiume, dalle caratteristiche di torrente, nasce nei pressi del comune di Sant'Angelo in Pontano, in provincia di Macerata, e nel suo percorso di circa attraversa quasi esclusivamente la provincia di Fermo. Tra gli altri tocca il paese di Francavilla d'Ete.\nCostituisce per\u00f2, nel suo tratto pressoch\u00e9 iniziale, il confine tra le province di Macerata e Fermo.\nGiunto presso Casette d'Ete, affluisce nel fiume Chienti, che dopo pochi chilometri sfocia nel mare Adriatico.\nProprio a ridosso del punto di confluenza nel Chienti, s'incontra l'Abbazia di Santa Croce al Chienti.\nL'Ete Morto ha una portata d'acqua generalmente molto scarsa. In caso di maltempo, per\u00f2, \u00e8 soggetto a gravi esondazioni (1999, 2000, 2004, 2011), che in alcuni casi (2011) hanno prodotto anche vittime. Vuole una leggenda locale che in questi frangenti il torrente si vendichi della deviazione del suo corso nel XVIII secolo."}
{"id": "300970", "revid": "584834", "url": "https://it.wikipedia.org/wiki?curid=300970", "title": "Montesanto", "text": ""}
{"id": "300983", "revid": "21880", "url": "https://it.wikipedia.org/wiki?curid=300983", "title": "Toxicoscordion fremontii", "text": "Il giglio della stella (Toxicoscordion fremontii ) \u00e8 una pianta perenne monocotiledone appartenente alla famiglia Melanthiaceae.\nEtimologia.\nL'epiteto specifico \"fremontii\" intende commemorare lo statunitense John Charles Fr\u00e9mont (1813-1890), soldato, politico, esploratore e appassionato di botanica.\nDescrizione.\n\"Toxicoscordion fremontii\" cresce da un bulbo di forma quasi sferica con un diametro di 20 - 35 mm. Le foglie, che crescono dalla base della pianta, possono raggiungere i 50 cm, ma normalmente si aggirano intorno ai 25\u00a0cm. I fiori, che appaiono da marzo a giugno, crescono in grappoli. Hanno tre petali e tre, quasi indistinguibili, sepali, disposti simmetricamente. Ciascun fiore raggiunge una larghezza da 1 a 4\u00a0cm.\nDistribuzione e habitat.\n\u00c8 ampiamente diffusa lungo la costa ovest degli Stati Uniti, in particolare della California. Cresce tra il livello del mare e i 1.000 m."}
{"id": "300989", "revid": "287204", "url": "https://it.wikipedia.org/wiki?curid=300989", "title": "Evaporatore rotante", "text": "Levaporatore rotante \u00e8 un'apparecchiatura utilizzata comunemente per allontanare i solventi da una soluzione di un composto d'interesse, tramite evaporazione a bassa pressione. Il nome comune dello strumento \u00e8 \"evaporatore rotante\", a cui ogni produttore d\u00e0 un suo nome identificativo.\n\u00c8 costituito da cinque elementi principali:\nI palloni, il condensatore e gli elementi di raccordo fra questi sono realizzati in vetro, e tutto il sistema montato deve garantire una perfetta tenuta del vuoto.\nPrincipio di funzionamento.\nL'evaporazione viene favorita dall'applicazione all'evaporatore rotante di un'opportuna depressione (vuoto), che abbassa la temperatura di ebollizione del solvente. Tipicamente nell'applicazione con gli evaporatori rotanti conviene utilizzare pompe a membrana, costruite con materiali inerti alle aggressioni di solventi organici o di acidi (tipicamente usati nel laboratorio di chimica organica).\nMolto spesso gli utenti sottovalutano l'importanza che la pompa da vuoto riveste nel corretto processo di evaporazione, alla pompa a membrana va, infatti, il merito di evitare all'utente l'utilizzo di una temperatura di lavoro alta. Sotto vuoto tutti i solventi bollono, e quindi evaporano, a temperature pi\u00f9 basse rispetto a quelle necessarie lavorando a pressione atmosferica. Una pompa da vuoto a membrana sufficientemente potente consente quindi di non aumentare la temperatura del bagno di riscaldamento dell'evaporatore rotante, evitando cos\u00ec di rovinare prodotti termolabili (praticamente tutti i prodotti sono termolabili, sebbene a temperature diverse). A tal proposito basti pensare che la comune acqua bolle, a pressione atmosferica, a 100\u00a0\u00b0C (\u00e8 infatti considerata un solvente alto-bollente) ma sotto un vuoto pari a 1,5/2,0 mbar bolle ad una temperatura di circa 20\u00a0\u00b0C. Detti livelli di vuoto, che un tempo erano irraggiungibili con le normali pompe ad acqua, oggi sono realizzabili con pompe da vuoto a membrana triplo stadio con valvole e membrane in PTFE e Kalrez.\nDetto ci\u00f2, risulta quindi evidente che il vero cuore di un corretto processo di evaporazione \u00e8 costituito dalle pompe da vuoto a membrana. Attualmente fra le pompe a membrana in grado di raggiungere i livelli di vuoto pi\u00f9 spinti si contraddistingue la Vacuubrand GmbH , societ\u00e0 tedesca per prima specializzatasi in pompe a membrana in PTFE e Kalrez a triplo o quadruplo stadio, in grado di raggiungere livelli di vuoto pari 0,6 mbar con pompe completamente inattaccabili da solventi organici ed acidi.\nUn ulteriore aiuto alla evaporazione viene dato dal riscaldamento del pallone tramite il bagno termostatico a temperatura regolabile. La rotazione del pallone, infine, creando un velo di soluzione continuamente rinnovata su tutta la superficie del pallone, aumenta la superficie della soluzione, incrementando ulteriormente la velocit\u00e0 di evaporazione. Non vi \u00e8 relazione tra la velocit\u00e0 di rotazione del pallone di evaporazione e la velocit\u00e0 di evaporazione della massa liquida.\nI vapori di solvente generati si allontanano incontrando quindi la superficie del condensatore opportunamente raffreddata, e qui condensano formando gocce che cadono e vengono raccolte nel pallone di raccolta.\nIl pi\u00f9 comune condensatore \u00e8 quello a serpentina, in cui circola acqua fredda o una soluzione refrigerata. Altri condensatori utilizzano ghiaccio, ghiaccio secco o miscele frigorifere come ghiaccio e sale.\nL'evaporatore rotante \u00e8 in genere collegato ad una sorgente di vuoto tramite un tubo di gomma. Tipiche sorgenti di vuoto sono le pompe da vuoto a membrana e le economiche pompe ad acqua, queste ultime in via di abbandono perch\u00e9 inquinanti in quanto non si ha recupero del solvente il quale potrebbe (se inquinante, non o poco biodegradabile) inquinare l'acqua il cui consumo \u00e8 tra l'altro eccessivo. Nelle configurazioni pi\u00f9 complete l'evaporatore rotante \u00e8 collegato alla fonte di vuoto tramite un controllore di vuoto che consente di operare l'evaporazione alle condizioni di vuoto pi\u00f9 opportune per lo specifico solvente da allontanare. In questo modo si evita l'aspirazione di una parte del solvente che non verrebbe condensato e finirebbe disperso nell'ambiente. Inoltre grazie ai moderni controllori del vuoto, in grado di gestire anche la portata della pompa, sar\u00e0 possibile evitare completamente il rischio di \"bumping\", ossia la formazione di schiume e spruzzi nel pallone di evaporazione.\nLa soluzione da evaporare viene immessa nel pallone di evaporazione, che viene collegato al dispositivo di rotazione e di collegamento al condensatore. Il pallone viene immerso nel bagno riscaldante e viene avviata la rotazione. Quindi viene applicato il vuoto al sistema ed inizia l'evaporazione. Un rubinetto alla base del condensatore consente l'immissione di aria per rompere il vuoto al termine della evaporazione. Al termine delle operazioni si \u00e8 ottenuta la separazione del soluto, che rimane nel pallone di evaporazione, dal solvente, che \u00e8 finito nel pallone di raccolta.\nApplicazioni.\nL'evaporatore rotante \u00e8 ampiamente utilizzato soprattutto nei laboratori chimici di sintesi organica e in tutte quelle situazioni dove sia necessario concentrare o tirare a secco rapidamente delle soluzioni, recuperando contemporaneamente e separatamente il solvente ed il soluto.\nI comuni evaporatori rotanti da laboratorio utilizzano palloni di evaporazione da 50\u00a0ml fino a 3.000\u00a0ml; il pallone da 1.000\u00a0ml \u00e8 considerato standard.\nEsistono anche evaporatori rotanti industriali di grande capacit\u00e0, con palloni da 10 a 50 litri."}
{"id": "300995", "revid": "47767", "url": "https://it.wikipedia.org/wiki?curid=300995", "title": "Olinto de Pretto", "text": ""}
{"id": "300996", "revid": "123903495", "url": "https://it.wikipedia.org/wiki?curid=300996", "title": "Prova ontologica", "text": "La prova ontologica (dal greco \"\u00f2ntos\", genitivo di \"\u00f2n\", participio presente di \"eim\u00ec\", \"essere\") \u00e8 una dimostrazione logica dell'esistenza dell'Essere. Per traslazione, nella scolastica divenne la dimostrazione \"a priori\" dell'esistenza di Dio.\nSin dal tempo dei presocratici si ebbero numerosi tentativi e confutazioni di prove ontologiche: pensiamo all'Essere di Parmenide, o al discorso di Socrate sugli d\u00e8i (che gli valse l'accusa di empiet\u00e0). La maggior parte di simili argomenti si basavano sull'identit\u00e0 tra essere e pensare.\nPremesse.\nParmenide fu il primo a porre la questione ontologica, sostenendo che il semplice fatto di pensare un qualunque oggetto dimostra per ci\u00f2 stesso la sua esistenza. Basandosi sulla logica di non-contraddizione, l'Essere per lui necessariamente \u00e8, e non pu\u00f2 non essere.\nSecondo Platone, l'esistenza della dimensione ontologica \u00e8 testimoniata dal fatto che le nostre conoscenze del mondo sensibile si basano su forme e modelli matematici che non trovano riscontro in esso, ma risultano da un processo di reminiscenza con cui giungono a risvegliarsi gradualmente nel nostro intelletto, e che egli chiama Idee.\nAristotele, partendo da una prospettiva pi\u00f9 empirica, sosteneva che tutto si muove perch\u00e9 qualcosa lo muove: il corpo A \u00e8 mosso dal corpo B che \u00e8 mosso a sua volta dal corpo C, e cos\u00ec via. Secondo logica, la catena non pu\u00f2 essere infinita, per cui all'origine vi \u00e8 un Motore immobile: \"motore\" perch\u00e9 \u00e8 la meta finale da cui tutto il resto \u00e8 attratto, \"immobile\" perch\u00e9 \u00e8 perfetto in se stesso e non ha bisogno di nient'altro al di fuori di s\u00e9.\nCon Agostino l'Essere diventa il corrispettivo ontologico del Dio cristiano. La sua riflessione nasce dal fatto che non potremmo cercare Dio se non avessimo gi\u00e0 in qualche modo la nozione della sua esistenza. Nel dubbio Dio gi\u00e0 si rivela, come idea innata e come esigenza fondamentale del pensiero: \u00abIl nostro cuore non ha pace finch\u00e9 non riposi in Te\u00bb.\nLa scolastica.\nFu tuttavia con la tradizione scolastica, nella persona di Anselmo d'Aosta, che inizi\u00f2 la vera ricerca di una prova ontologica. Egli, famoso per il \"credo ut intelligam\" del suo \"Proslogion\" e con quattro prove ontologiche \"a posteriori\" nel suo \"Monologion\", diede il via ad una lunga tradizione, che vide impegnati Cartesio, Gottfried Leibniz, Immanuel Kant, Kurt G\u00f6del.\nAnselmo d'Aosta.\nAnselmo d'Aosta (1033-1109), nel suo \"Proslogion\" (3,5) databile al 1077, formula la prima dimostrazione ontologica dell'esistenza di Dio (sebbene un analogo sia rinvenibile in Sant'Agostino, \"De doctrina christiana\"): ognuno, secondo Anselmo, persino lo stolto che \u00abin cuor suo [pensa che] Dio non esiste\u00bb, deve convincersi che sia pensabile intellettualmente qualcosa di immensamente grande, di cui non \u00e8 possibile pensare alcunch\u00e9 di maggiore. Ammettiamo dunque che \u00abci\u00f2 di cui non si pu\u00f2 pensare il maggiore\u00bb esista nel solo intelletto, e non nella realt\u00e0; \nma se \u00e8 dunque nel solo intelletto, si pu\u00f2 almeno pensare che esista anche nella realt\u00e0, il che sarebbe maggiore di quello che per definizione non poteva essere minore di nient'altro, poich\u00e9 vi aggiungeremmo la fondamentale caratteristica della reale \"esistenza\". Ne seguirebbe quindi una contraddizione: qualcosa sarebbe maggiore del pi\u00f9 grande. A questo punto occorre ammettere che solo attribuendogli l'esistenza riusciremmo a pensarlo davvero come \u00abil pi\u00f9 grande\u00bb, perch\u00e9 ci\u00f2 che esiste \u00e8 di necessit\u00e0 maggiore di quel che pu\u00f2 essere semplicemente pensato come privo di consistenza:\nLa prova di Anselmo \u00e8 mentalista (o \"a priori\"), perch\u00e9 pu\u00f2 essere compresa da chiunque con il semplice ausilio della propria mente e della propria interiorit\u00e0; in effetti \u00e8 da lui esposta per superare le obiezioni empiriche di cui soffriva la sua precedente argomentazione (\"a posteriori\") dell'opera \"Monologion\". Si tratta di un discorso rivolto contro l\"'insipiens\", l'insipiente dei Salmi che affermava \u00abDio non esiste\u00bb; l'intento di Anselmo mira principalmente a dare prova della coerenza della fede in Dio, e non tanto a dimostrare come la dimensione ideale del pensiero corrisponda alla dimensione effettuale della realt\u00e0. Il suo argomento tuttavia sar\u00e0 chiamato \"ontologico\", proprio nel senso che deduce o fa derivare effetti ontologici a partire da premesse concettuali.\nEsso si basa in particolare sulla \"disputatio\", cio\u00e8 la versione scolastica del metodo dialettico socratico. Dovendo dimostrare l'esistenza di Dio, ovvero la Perfezione, l'ente primo, Anselmo non pu\u00f2 procedere come in qualsiasi altro caso: deve infatti compiere una dimostrazione \"a priori\" (cio\u00e8 che non si basi sui sensi), l'unica in grado di dimostrare il fondamento ontologico di ogni cosa. Procede quindi \"per assurdo\": in tal modo pu\u00f2 condurre la sua prova senza precedenti assiomi o teoremi, ma semplicemente basandosi sulla ragione e su due princ\u00ecpi fondamentali: il \"principio di non contraddizione\", che ci permette di distinguere il vero dal falso, secondo il principio aristotelico per cui se non si \u00e8 coerenti non si dice nulla di significativo; e il \"principio del terzo escluso\", secondo il quale, se ho una soluzione falsa, il suo opposto dev'essere per forza vero: non ho una terza via di scelta.\nIntorno al 1070 il monaco francese Gaunilone (994-1083) contest\u00f2 questa prova \"a priori\" nel suo \"Liber pro insipiente\", con un argomento peraltro presente come appendice al \"Proslogion\" di Anselmo, il quale la discute e ne risponde.\nSecondo Gaunilone non ci si pu\u00f2 fondare sull'esistenza nel pensiero per concludere l'esistenza nella realt\u00e0 sensibile (si possono pensare cose impossibili), per cui la definizione di divinit\u00e0 presa da Anselmo o \u00e8 dedotta da qualcosa d'altro (dato di rivelazione, quindi non \u00e8 prova \"a priori\") o \u00e8 completamente arbitraria e quindi si pone il problema della stessa pensabilit\u00e0 della definizione.\nIn altri termini, egli obiettava che \u00abse io penso un'isola perfettissima, allora questa esiste anche nella realt\u00e0?\u00bb. Anselmo rispose che non si potevano porre sullo stesso piano Dio e un'isola, poich\u00e9 questa prova \u00e8 applicabile solo alla perfezione massima, ovvero Dio, \u00abci\u00f2 di cui non si pu\u00f2 pensare nulla di pi\u00f9 grande\u00bb.\nLa seconda obiezione di Gaunilone fu la seguente: \u00abammettendo che la prova di Anselmo sia valida, com'\u00e8 possibile che la mente umana, limitata, riesca ad ospitare il pensiero dell'infinita figura di Dio?\u00bb. Anselmo rispose che la sua prova definiva Dio soltanto attraverso la teologia negativa, negandogli cio\u00e8 ogni difetto ed imperfezione, affermando soltanto che Dio \"\u00e8\", ma non \"che cosa\" Egli \u00e8.\nTommaso d'Aquino.\nMentre Anselmo d'Aosta procedeva \"a priori\" nella sua prova ontologica dell'esistenza di Dio, per Tommaso d'Aquino (1225-1274), invece, il fatto che Dio esista ci \u00e8 dato anche dalla fede; egli cio\u00e8 procede sia \"a priori\" che \"a posteriori\". Una prova che sia solo \"a priori\", infatti, \u00e8 valida da un punto di vista assoluto, che \u00e8 lo stesso di Dio; ma l'uomo, che vive in una dimensione relativa, ha bisogno di dati di partenza.\nTommaso quindi propone cinque \"vie\", ma evitando di parlare di \"dimostrazioni\": le sue argomentazioni non sono teoremi matematicamente o logicamente dimostrati, ma cammini che permettono di intravedere con la ragione l'esistenza di Dio.\nPer rendere valide le sue argomentazioni, Tommaso ricorre alle categorie aristoteliche di \"potenza\" e di \"atto\", alle nozioni di \"essere necessario\" e di \"essere contingente\" (desunte da Avicenna), ai gradi di perfezione (di stampo platonico) e alla presenza di finalit\u00e0 negli esseri privi di conoscenza.\nCartesio.\nCartesio, nella quinta delle \"Meditazioni Metafisiche\", ripropose una prova analoga a quella di Anselmo anche se leggermente differente, utilizzandola come strumento al fine esclusivo di convalidare il suo \"Cogito ergo sum\". Per Dio egli intende \u00abuna sostanza infinita, indipendente, sommamente intelligente, sommamente potente\u00bb, ovvero la \u00absomma di tutte le perfezioni\u00bb la cui idea \u00e8 \u00abinnata\u00bb nell'intelletto ed improducibile da esso stesso al pari dell'idea di infinito attuale. Se Dio assomma tutte le perfezioni, contenute in s\u00e9 come note di un concetto, non pu\u00f2 mancare dell'esistenza; se non esistesse, sarebbe meno perfetto della perfezione che gli era stata accordata. Pensare un Dio perfettissimo manchevole dell'attributo dell'esistenza \u00e8 contraddittorio, dice Cartesio, \u00abcome pensare un monte senza valle\u00bb.\nDopo Cartesio, Spinoza argomenter\u00e0 che la ragione per cui Dio esiste si trova in Dio stesso (prova \"a priori\"), mentre l'uomo, non avendo in s\u00e9 la propria ragion d'essere, esiste per volere di un ente necessario (prova \"a posteriori\"). A differenza dunque di Cartesio, che si era arenato in un ragionamento circolare (Dio gli garantiva la certezza di s\u00e9 che gli serviva a sua volta per dimostrare Dio), Spinoza pone proprio la prova ontologica, e non il \"cogito\", a fondamento di tutto.\nAnche per Leibniz quella di Cartesio era una forma di arroganza, che riduceva l'esistenza di Dio a una conseguenza della propria personale coscienza di esistere. Per Leibiniz, invece, non basta che Dio sia una possibilit\u00e0 del proprio pensiero, ma occorre dimostrare che la Sua possibilit\u00e0 \u00e8 necessaria \"a priori\", come condizione dell'esistenza di ogni altra monade. Poich\u00e9 Dio rappresenta la possibilit\u00e0 stessa che qualcosa esista, la Sua esistenza non pu\u00f2 essere una semplice eventualit\u00e0 priva di consistenza. Una tale possibilit\u00e0 deve potersi fondare su un'esistenza effettiva gi\u00e0 in atto, perch\u00e9 senza di questa nient'altro esisterebbe. Dio, pertanto, \u00e8 aristotelicamente l'atto puro a cui tutto anela, perch\u00e9 in Lui la possibilit\u00e0 di essere giunge a coincidere con la necessit\u00e0.\nKant.\nKant ha cercato di dimostrare l'inconsistenza di una prova ontologica basata su questi presupposti, occupandosene nella \"Dialettica trascendentale\", dove distingue tre generi di prove: \"ontologica\", \"cosmologica\" e \"fisico-teologica\".\nIl criticismo di Kant partiva in effetti dal presupposto che l'essere non fosse una qualit\u00e0 autonoma, ma soltanto una copula, un attributo assegnato dall'io ad ogni giudizio sintetico riguardante esclusivamente l'esperienza empirica. Questa concezione fu criticata da alcuni suoi contemporanei, i quali fecero notare che quella di Kant era un'instabile teoria della conoscenza, basata su un soggettivismo arbitrario, che impediva, ad esempio, di usare il concetto di essere nel suo valore ontologico, snaturandolo e restringendolo all'ambito dei fenomeni sensibili. Per Fichte, che pure mantiene un'impostazione critico-trascendentale, era illogico ammettere come faceva Kant che l'intuizione intellettuale, ossia lo strumento filosofico per eccellenza con cui poter dedurre l'essere dall'idea, non avesse valore. Cos\u00ec anche per Schelling l'Essere non \u00e8 un semplice attributo, ma ha invece una sua propria realt\u00e0 ontologica, costitutiva del pensiero stesso dell'io; quest'ultimo infatti si d\u00e0 un oggetto per esercitare la propria attivit\u00e0, perch\u00e9 altrimenti non potrebbe esistere un pensiero senza contenuto. Non l'essere come apparenza \"fenomenica\", ma l'essere come risultato reale di una tale attivit\u00e0 inconscia rappresenta il limite e al contempo la condizione stessa del criticismo, che diventa cos\u00ec idealismo trascendentale.\nSu queste basi l'ultimo Schelling riformul\u00f2 la prova dell'esistenza di Dio, per lui conoscibile logicamente solo \"per viam negationis\", tramite cio\u00e8 una conoscenza puramente logica che serve per\u00f2 alla ragione ad aprirsi al sapere positivo e rivelato della fede.\nHegel fu poi il pi\u00f9 critico di tutti nei confronti di Kant, contestandogli di anteporre la critica della conoscenza alla conoscenza stessa, creando una distinzione fasulla tra il conoscere l'oggetto e i modi del conoscere: \nNell'ambito della neoscolastica agli inizi del Novecento, il teologo Alberto Grammatico, contestando le confutazioni kantiane, riafferm\u00f2 infine la validit\u00e0 della dimostrazione tomista, da lui giudicata espressione di un \"realismo metafisico\" in opposizione alle \u00abvarie avventure del pensiero contemporaneo germogliato dal nominalismo\u00bb.\nG\u00f6del.\nIn seguito, anche G\u00f6del concep\u00ec l'Essere come una propriet\u00e0 necessaria e costitutiva in s\u00e9 e per s\u00e9, da porre a fondamento del pensiero logico e dell'ordine matematico dell'universo; da qui la sua \"ontologischer Beweis\", ossia la dimostrazione dell'esistenza di Dio, che parte da cinque assiomi e si avvale di un rigoroso teorema logico-formale. La chiave dell'argomentazione g\u00f6deliana, che \u00e8 un raffinamento della dimostrazione di Leibniz, sta nella definizione di Dio come l'insieme di tutte le perfezioni possibili, altrimenti dette \"propriet\u00e0 positive\", le quali soddisfano le seguenti condizioni (o assiomi) di partenza:\nUna volta stabilite queste condizioni, si pu\u00f2 dare una definizione di \"Dio\" basata su di esse:\nSi ottiene il primo seguente risultato:\nInfatti, in un mondo finito, tutte le propriet\u00e0 sono un numero finito, quindi in particolare c'\u00e8 un numero finito di propriet\u00e0 positive. Intersecando la prima con la seconda, poi la loro intersezione con la terza e cos\u00ec via, in un numero finito di passi arriviamo alla propriet\u00e0 \u00abT\u00bb uguale all'intersezione di tutte le propriet\u00e0 positive, che risulta ancora una propriet\u00e0 positiva. Essendo positiva, \u00abT\u00bb non \u00e8 vuota, cio\u00e8 esiste un elemento D che la soddisfa: tale elemento soddisfa tutte le propriet\u00e0 positive per costruzione, cio\u00e8 D \u00e8 Dio. Dato che Dio esiste, non possiede la propriet\u00e0 di non essere se stesso; la propriet\u00e0 \u00abnon essere Dio\u00bb \u00e8 non positiva, dunque \u00abessere Dio\u00bb \u00e8 positiva: perci\u00f2 qualsiasi altro elemento E che possieda tutte le propriet\u00e0 positive deve necessariamente coincidere con Dio.L'argomento ontologico vero e proprio, esteso ad un numero qualsiasi (anche infinito) di propriet\u00e0 positive, \u00e8 il seguente:\nInfatti, se un elemento soddisfa la propriet\u00e0 di \u00abessere Dio\u00bb, per definizione di Dio soddisfa qualsiasi propriet\u00e0 positiva, dunque soddisfa \u00abT\u00bb, cio\u00e8 \u00abT\u00bb \u00e8 maggiore di \u00abessere Dio\u00bb; essendo la seconda positiva per ipotesi, anche \u00abT\u00bb \u00e8 positiva, dunque non vuota: esiste un elemento D che la soddisfa, cio\u00e8 Dio esiste (l'unicit\u00e0 di Dio si ricava come sopra).\nCon la condizione sulle propriet\u00e0 maggiori si ottiene anche che:\nDio possiede, infatti, ogni propriet\u00e0 positiva per definizione. Viceversa, se una propriet\u00e0 \u00e8 posseduta da Dio, allora \u00e8 maggiore o uguale alla propriet\u00e0 positiva \u00abessere Dio\u00bb (soddisfatta da un unico elemento), dunque \u00e8 positiva anch'essa.\nIl lavoro di G\u00f6del vuole mostrare come viene ricavata l'esistenza di Dio partendo, alternativamente, da due ipotesi pi\u00f9 \"deboli\" (la finitezza del mondo o la positivit\u00e0 di essere Dio) per giungere all'insieme di tutte le perfezioni possibili. E per G\u00f6del non \u00e8 logicamente plausibile ammettere la possibilit\u00e0 di un unico Essere provvisto di tutte le \"propriet\u00e0 positive\", tra cui la stessa esistenza, senza attribuirgli una realt\u00e0 effettiva, perch\u00e9 ci\u00f2 sarebbe una palese contraddizione in termini.\nLa sua prova, riscoperta dieci anni dopo la sua morte, ha anche acceso un ampio dibattito circa la possibilit\u00e0 di un impiego delle tecniche di logica modale nella teologia razionale.\nTra le critiche nei suoi confronti invece, il matematico Piergiorgio Odifreddi, sostenendo che il Dio di G\u00f6del sarebbe immanente e non trascendente, gli ha contestato come i cinque assiomi sarebbero molto vicini alla tesi da dimostrare, per cui \u00abnon \u00e8 difficile dimostrare un risultato assumendolo (quasi) come ipotesi\u00bb.\nRoberto Magari ha sostenuto la fragilit\u00e0 in particolare dell'assioma per cui se una propriet\u00e0 non \u00e8 positiva lo \u00e8 la sua negazione e viceversa. Sostituendo questo assioma con uno pi\u00f9 debole e plausibile, che si limiti cio\u00e8 a proibire che una propriet\u00e0 e la sua negazione siano entrambe positive, lasciando invece la possibilit\u00e0 che entrambe non siano positive, si lascia aperta la possibilit\u00e0 che non esistano enti necessariamente esistenti e quindi, in definitiva, il teorema finale si riduce all'affermazione \u201cDio pu\u00f2 esistere, ma pu\u00f2 anche non esistere\u201d. \u00c8 quindi necessario assumere il secondo assioma come lo ha enunciato G\u00f6del, per quanto poco plausibile esso possa essere.\nLa prova ai giorni nostri.\nLe prove ontologiche sono tuttora oggetto di studio e di indagine.\nIl contributo centrale degli ultimi decenni \u00e8 stato dato dal filosofo statunitense Alvin Plantinga che ha fornito una complessa ricostruzione dell'argomento in termini modali. Tra gli altri, lo studioso Giacomo Samek Lodovici, in uno scritto dichiaratamente divulgativo, ha rivalutato la quinta via di San Tommaso d'Aquino, confutando le obiezioni che le erano state mosse da Kant e da altri, e mettendo in rilievo come, a suo modo di vedere, essa sia la dimostrazione di Dio pi\u00f9 chiara ed efficace che mai sia stata proposta.\nUna ricerca della Stanford University pubblicata nel 2011 ha applicato all'argomento di Sant'Anselmo PROVER9, un software utilizzato dai matematici per dimostrare una tesi con metodo deduttivo, dato un sistema di assiomi.\nIl programma di teologia computazionale \u00e8 riuscito ad accertare la correttezza formale del ragionamento e a ridurre le premesse necessarie da tre a una."}
{"id": "300998", "revid": "1005847", "url": "https://it.wikipedia.org/wiki?curid=300998", "title": "Paolo Moci", "text": "Biografia.\nNacque a Sanremo il 24 settembre 1911, e dopo aver conseguito il diploma di ragioniere e perito commerciale presso l'istituto commerciale \"Massimo Tortelli\" di Genova, divenne avanguardista presso la locale Centuria Aviatori, partecipando ai corsi di volo a vela su libratore Z\u00f6gling presso il campo d'aviazione di Genova-Casella. Il 24 maggio 1932 si iscrisse al corso di pilotaggio per piloti di complemento della Regia Aeronautica, effettuando il suo primo volo su velivolo Fiat AS.1 il 1\u00ba aprile successivo. Nell'ottobre dello stesso anno fu nominato sottotenente pilota di complemento, e vinto il relativo concorso inizi\u00f2 a frequentare la Regia Accademia Aeronautica di Caserta, I corso \"Marte\". Nel settembre 1935 \u00e8 assegnato all'11\u00aa Squadriglia del 9\u00ba Stormo Bombardamento Terrestre, transitando in forza al 12\u00ba Stormo Bombardamento Veloce, equipaggiato con i moderni bombardieri Savoia-Marchetti S.79 Sparviero nel luglio 1936.\nPur in servizio al 12\u00ba Stormo BV fu iscritto a partecipare alle Olimpiadi di Berlino (1-16 agosto 1936) quale pilota di aliante nelle gare di presentazione di questo nuovo sport olimpico. Durante gli allenamenti, eseguiti sull'aeroporto militare di Centocelle a Roma, aveva portato a quota 1.400 metri il primato italiano di altezza su veleggiatore con l'Orion LT.16. Nel gennaio 1937 fu trasferito alla 207\u00aa Squadriglia, partendo per combattere nella guerra civile spagnola nel marzo successivo in forza alla 285\u00aa Squadriglia dell'Aviazione Legionaria con il nome di copertura di \"Pablo Cini\". Vol\u00f2 sui bombardieri S.79 Sparviero e S.M.81 Pipistrello insieme ad altri piloti che divennero molto famosi come Samuele Ranieri Cupini, Ettore Muti, Roberto Dagasso, Emilio Pucci di Barsento, Ferdinando Raffaelli, Giovanni Raina, Adolfo Rebez a svariati altri. Partecip\u00f2 alle fasi iniziali del bombardamento di Guernica (26 aprile 1937), quando tre S.79, scortati da cinque caccia Fiat C.R.32, bombardarono il ponte della Renter\u00eca e la strada a est della citt\u00e0 basca, senza colpire l'abitato per espresso ordine del tenente colonnello Morelli. rientr\u00f2 in Italia nel settembre 1938, venendo assegnato come collaudatore al I Centro sperimentale di Guidonia della Regia Aeronautica, di cui era responsabile l'allora colonnello Mario Pezzi. Nell'ottobre successivo viene promosso capitano per merito di guerra, e nell'aprile 1939 partecipa all'occupazione dell'Albania, ricevendo un encomio solenne dal Sottosegretario di Stato per l'Aeronautica. Nell'agosto dello stesso anno passa al \"Reparto alta quota\" dove effettua 21 voli di prova sul Fiat C.R.32 per sperimentare il nuovo paracadute progettato dal tenente colonnello Prospero Freri che serviva a favorire l'uscita dalla vite piatta.\nAll'entrata in guerra del Regno d'Italia, il 10 giugno 1940, \u00e8 assegnato al 12\u00ba Stormo, partecipando alle operazioni contro la flotta inglese e contro obiettivi terrestri e navali in Medio Oriente e nel settore Grecia\u2013Albania. Il 18 ottobre, partendo dall'aeroporto di Gadurr\u00e0 nell'isola di Rodi, guida un'azione di bombardamento eseguita da una formazione di quattro S.M.82 Marsupiale sulle raffinerie di petrolio di Manama, nel Bahrein e questo resta, per quell'epoca, il volo di una formazione di bombardieri portato alla maggiore distanza dalla base di partenza (4.100\u00a0km percorsi per una durata di 15 ore e 33 minuti). Quel giorno, cos\u00ec come in altri 131 voli di guerra, suo compagno di volo era Ettore Muti, con il quale ha eseguito altri 128 voli di collegamento e 23 di allenamento. Nel novembre 1940 passa in forza al 41\u00ba Gruppo Autonomo B.T., divenuto poi 41\u00ba Gruppo Aerosiluranti. Promosso maggiore il 23 giugno 1941, con il 41\u00ba Gruppo A.S. partecipa ad attacchi contro navi militari e da carico nel Mediterraneo centrale e orientale fino al settembre 1942, quando viene nuovamente assegnato al Centro sperimentale di Guidonia, in forza al II Nucleo del Reparto di Volo.\nNel luglio del 1943 \u00e8 mandato presso il Centro sperimentale della Luftwaffe di Rechlin in qualit\u00e0 di ufficiale di collegamento, e l\u00ec ha modo di provare in volo i caccia Messerschmitt Me 410 Hornisse e Focke-Wulf Fw 190D. Rientra in Italia dopo la caduta del fascismo, ed \u00e8 promosso tenente colonnello il 16 agosto. Il 25 dello stesso mese viene informato dell'uccisione, in circostanze misteriose, dell'amico Ettore Muti, e recatosi in visita alla salma presso la camera mortuaria dell'ospedale militare del Celio, organizza i funerali per il mattino seguente, e sottrae il berretto di Muti, che porta evidenti i segni di entrata (dietro) e uscita (davanti) del proiettile che lo ha ucciso.\nMandato in licenza l'8 settembre 1943, dopo la notizia della firma dell'armistizio con gli anglo-americani organizza un piano di fuga per s\u00e9 ed altri aviatori. Il 16 settembre, avendo sottratto un S.79 ai tedeschi che occupavano l'aeroporto dell'Urbe e trasportando una stazione radio clandestina, con relativi codici, lascia Roma a bordo del trimotore per raggiungere il governo legittimo in Puglia. Atterrato a Lecce dopo un volo a bassissima quota, prosegue per Brindisi dove incontra il Capo del governo, Maresciallo d'Italia Pietro Badoglio. Assegnato allo Stato maggiore della Regia Aeronautica come caporeparto tecnico e logistico, diviene in seguito capo della Sezione logistica. Il 26 novembre 1944 inizia attivamente a partecipare alla guerra di liberazione quale comandante del 28\u00ba Gruppo (XXVIII Gruppo) dello Stormo B.T. \"Baltimore\", subentrando a Carlo Emanuele Buscaglia, nel frattempo deceduto. Volando sui Martin 187 Baltimore Mk.IV/V opera contro obiettivi tedeschi in Jugoslavia e nei Balcani, meritando il soprannome di \"Mister Stopping train\" (\"signor bloccatreni\") per aver colpito in pieno nella stazione di Bos Novi un treno merci carico di munizionamenti il 26 marzo 1945. Comp\u00ec l'ultima missione il 5 maggio, quando partito per bombardare lo scalo ferroviario di Zagabria, in Croazia, fu raggiunto in volo dall'avvenuta notizia della fine della guerra.\nDopo la fine del conflitto, nel maggio 1946, viene destinato al ricostituendo Stato Maggiore dell'Aeronautica con il compito di organizzarne la sezione tecnica del 3\u00ba Reparto. Il 15 aprile 1948 ha l'incarico di ricostruire il centro sperimentale di Guidonia, diventando comandante del Nucleo sperimentale di volo. In questo periodo, oltre al collaudo di prototipi e velivoli nazionali ed esteri, organizza l'esecuzione di alcuni voli fotografici di ricognizione in Jugoslavia utilizzando i Supermarine Spitfire e Lockheed P-38 Lightning opportunamente modificati. Ispirandosi al Bristol Freighter 170 propone la trasformazione degli S.79 ancora funzionanti in cargo bimotore, nonostante l'interesse dello Stato maggiore, ma la SIAI-Marchetti non ader\u00ec all'iniziativa. Infine predispose il trasferimento di una parte del centro sperimentale nella nuova base di Pratica di Mare. Nel marzo del 1948 diviene membro della'Associazione per il Turismo Aereo Internazionale (ATAI), e il 13 maggio dello stesso anno fu insignito dal Presidente della Repubblica Luigi Einaudi dell'onorificenza di Cavaliere dell'Ordine militare d'Italia. nel 1949 frequenta il 12\u00ba corso Superiore presso la Scuola di applicazione dell'AMI di Firenze.\nIl 17 ottobre 1950 assume il comando del 4\u00ba Stormo Caccia Terrestre \"Francesco Baracca\", allora equipaggiato con i North American P-51D Mustang, che il 20 agosto 1951 inizi\u00f2 a ricevere i nuovi aviogetti De Havilland DH.100 Vampire. Il 21 settembre successivo, dopo un duro ciclo addestrativo, part\u00ec al comando di 16 aerei per Wiesbaden (Germania ovest) al fine di partecipare alla grande manovra della NATO denominata \"Cirrus\". Gli eccellenti risultati gli valsero le congratulazioni del comandante delle forze NATO, generale Dwight Eisenhower, di quello delle forze aeree generale Nordstadt, e del Capo di stato maggiore dell'AM generale Aldo Urbani, e la promozione a colonnello arrivata il 16 dicembre. Nello stesso periodo organizza la prima pattuglia acrobatica del dopoguerra riconosciuta dallo stato maggiore aeronautica, \"Guizzo\", che in seguito prender\u00e0 il nome di \"Getti tonanti\".\nIl 1\u00ba marzo 1952 pass\u00f2 al comando del 5\u00ba Cacciabombardieri (poi 5\u00aa Aerobrigata), di stanza sull'aeroporto di Verona-Villafranca, allora equipaggiato con i Republic F-47D Thunderbolt, iniziando la transizione sui nuovissimi Republic F-84G Thunderjet a partire dal mese di aprile. Con questi ultimi esegue con i suoi piloti decolli simultanei, anche notturni, di 24 velivoli in 2'10\" e di 36 velivoli in 3'10\" e guida voli di formazione con 12, 24, 36 velivoli in occasione di parate militari. Gli eccellenti risultati ottenuti consentirono al suo reparto di essere assegnato alla 56th Tactical Allied Force. Negli anni sessanta, in qualit\u00e0 di capodelegazione, partecipa negli USA alla valutazione del velivolo Lockheed F-104G Starfighter e supera in collaudo la velocit\u00e0 di Mach 2,2.\nAssume quindi vari incarichi di vertice tra cui: Ispettore dell'Aviazione per la marina (MARINAVIA), Sottocapo di Stato maggiore della difesa, comandante della II Regione aerea e presidente della sezione aeronautica del Consiglio superiore delle Forze armate negli anni 1969-1970. Promosso generale di squadra aerea con incarichi speciali, assume la carica di presidente del Consiglio superiore delle Forze armate sino al 1971.\nDal 1972 al 1977 diventa Direttore generale dell'aviazione civile presso il Ministero dei trasporti e dell'aviazione civile.\nNel 2000, pubblica \"Scritti e Discorsi - 1940/1998\" per l'Ufficio Storico Aeronautica militare, e in quello stesso anno diviene Cavaliere di gran croce dell'Ordine militare d'Italia. Con il titolo \"Seguendo la Bandiera - vita di un aviatore\", edito (2001) da Giorgio Apostolo Editore - Milano, ha scritto le sue memorie e nel 2003 il libro \u00e8 stato il vincitore assoluto della 5\u00aa edizione del premio letterario AAA. Si spense a Roma il 1\u00ba maggio 2002.\nIl medagliere con le principali decorazioni, buona parte dell'oggettistica e dei documenti, appartenuti al generale Paolo Moci, sono stati donati dalla famiglia al Museo storico dell'Aeronautica Militare di Vigna di Valle, Bracciano, come pure all'Ufficio storico del 5\u00ba reparto dell'AMI, a Roma."}
{"id": "301001", "revid": "842", "url": "https://it.wikipedia.org/wiki?curid=301001", "title": "Siluro fotonico", "text": ""}
{"id": "301007", "revid": "21880", "url": "https://it.wikipedia.org/wiki?curid=301007", "title": "Phagocytellozoa", "text": ""}
{"id": "301010", "revid": "73936", "url": "https://it.wikipedia.org/wiki?curid=301010", "title": "Modello Standard (fisica)", "text": ""}
{"id": "301011", "revid": "209263", "url": "https://it.wikipedia.org/wiki?curid=301011", "title": "Catania Calcio", "text": ""}
{"id": "301012", "revid": "38120", "url": "https://it.wikipedia.org/wiki?curid=301012", "title": "Le notti bianche (disambigua)", "text": ""}
{"id": "301014", "revid": "1573940", "url": "https://it.wikipedia.org/wiki?curid=301014", "title": "Calcarea", "text": "Le calcispongie o spugne calcaree (Calcarea ) costituiscono una classe di Poriferi accomunati da endoscheletro formato da macrosclere calcaree incoerenti di calcite cristallina e carbonato di calcio, generalmente non connesse, non ramificate, a 1, 3 o 4 raggi. Attorno all'osculo, presentano tipicamente una corona di spicole a funzione protettiva.\nDescrizione.\nFormano colonie di piccoli individui vasiformi aggregati da tubi interconnessi alla base. Le calcispongie si presentano in tutti i tipi morfologici e spesso hanno una simmetria raggiata evidente, inoltre, sono gli unici poriferi a disporre di miociti. Sono spesso piccole (meno di 10\u00a0cm di altezza) e incolori, perci\u00f2 passano spesso inosservate\nDistribuzione e habitat.\nLa maggioranza delle specie vive in habitat marini poco profondi.\nRiproduzione.\nSi riproducono sia per gemmazione che per via sessuata, dando luogo ad una caratteristica fase larvale detta \"anfiblastula\", cigliata solo in parte (la parenchimella \u00e8 presente solo in pochissime specie).\nTassonomia.\nSi dividono in 3 sottoclassi e 6 ordini:"}
{"id": "301015", "revid": "1573940", "url": "https://it.wikipedia.org/wiki?curid=301015", "title": "Demospongiae", "text": "Le Demospongiae () dette anche \"spugne silicee\" o \"spugne cornee\", rappresentano la classe pi\u00f9 vasta del phylum Porifera, comprendendo il 95% delle specie note, tra cui le familiari spugne da bagno.\nDescrizione.\nDiffuse in tutti i mari ed a tutte le profondit\u00e0 (esiste anche una famiglia d'acqua dolce), presentano spicole silicee a 1 o 4 raggi (mai 6), oppure combinazioni reticolate di spicole silicee e spongina, oppure complessi fibrosi di sola spongina. Le spicole silicee costituiscono delle vere e proprie fibre ottiche naturali, il che fa ipotizzare un ruolo di queste strutture nel successo evolutivo delle spugne silicee rispetto a quelle calcaree.\nMolto variabili nella forma del corpo, si presentano tuttavia solo nel modello strutturale leucon, il pi\u00f9 complicato, spesso cilindrico o irregolare. Le dimensioni possono variare da pochi mm sino ai 2 m di diametro degli esemplari pi\u00f9 grandi.\nMolte specie possiedono cellule ameboidi specializzate nell'attacco chimico, secernenti sostanze erosive che sciolgono il calcare, permettendo alle cellule dell'animale di penetrare nelle rocce o sulle conchiglie ancorandosi saldamente.\nRiproduzione.\nSi riproducono per gemmazione e per via sessuale, producendo una larva completamente cigliata nota come parenchimella (l'anfiblastula \u00e8 pi\u00f9 rara).\nSistematica.\nIn passato le Demospongie venivano suddivise in 3 sottoclassi: Ceractinomorpha, con macrosclere monassone e microsclere variabili, mai stellate, con abbondante spongina, Tetractinomorpha, con macrosclere tetrassone e monassone e microsclere spesso stellate, ed Homoscleromorpha.\nLe tre sottoclassi sono risultate in realt\u00e0 dei raggruppamenti parafiletici e pertanto oggi non vengono pi\u00f9 considerate valide.\nFanno parte della classe Demospongiae i seguenti ordini:"}
{"id": "301016", "revid": "1573940", "url": "https://it.wikipedia.org/wiki?curid=301016", "title": "Sclerospongiae", "text": "Le sclerospongie (Sclerospongiae ), dette anche spugne coralline, costituiscono una piccola classe di poriferi scoperta negli anni settanta e poco conosciuta.\nLe Sclerospongiae sono state dapprima proposte come una singola classe di spugne nel 1970 da Hartman e Goreau. \u00c8 stato in seguito notato da Vacelet che Sclerospongiae esistevano in diversi ordini di Porifera: anche se non prossime tassonomicamente, diverse spugne hanno acquisito evolutivamente la capacit\u00e0 di crescere una struttura calcarea. Rappresentano un probabile relitto filogenetico di un gruppo diffuso nel Paleozoico e sono considerate da alcuni autori una sottoclasse delle Demospongiae. Infatti, fossili di Sclerospongiae sono noti sin dal periodo Cambriano.\nPossiedono uno scheletro coralliforme tipico, massiccio, costituito da cristalli di aragonite che formano una matrice calcarea in cui sono incluse spicole silicee e fibre cornee di spongina. La parte vivente di queste spugne si accresce, come un'impiallacciatura, sopra e dentro gli spazi irregolari presenti nello scheletro. \nPresentano il tipo morfologico \"leucon\"."}
{"id": "301017", "revid": "125206734", "url": "https://it.wikipedia.org/wiki?curid=301017", "title": "Utada Hikaru", "text": "Con il suo album di debutto \"First Love\", pubblicato all'et\u00e0 di 16 anni, detiene il record di album pi\u00f9 venduto nella storia del Giappone con oltre 7 milioni di copie vendute in patria e altri 3 milioni all'estero, portandola ad un totale di oltre 10 milioni di copie. Il secondo album \"Distance\" e il terzo album \"Deep River\" occupano invece, rispettivamente, la quarta e l'ottava posizione nella classifica degli album pi\u00f9 venduti di sempre in Giappone. \u00c8 anche conosciuta per aver realizzato, nel 2002, nel 2005 e nel 2019 i brani principali per i videogiochi della Square Enix \"Kingdom Hearts\", \"Kingdom Hearts II\" e \"Kingdom Hearts III\" rispettivamente \"Hikari\", \"Passion\" e \"Chikai\".\nNel 2006 ha raggiunto la decima posizione nella classifica dei migliori cantanti giapponesi di tutti i tempi compilata da HMV.\nAl 2010, Utada ha venduto oltre 52 milioni di copie dei suoi album in tutto il mondo.\nBiografia.\nL'esordio e il successo in Giappone (1998-2001).\nLa sua vita \u00e8 segnata fin dagli inizi dalla musica: sua madre, Junko Utada, negli anni settanta era una delle cantanti pi\u00f9 famose del Giappone, conosciuta col nome d'arte Keiko Fuji e famosa nel genere enka, mentre suo padre, Teruzane Utada, divenne un produttore musicale dopo il matrimonio con Junko. Fin da bambina si appassiona alla musica, ascoltando band come Queen e Bon Jovi, ma appassionandosi pi\u00f9 tardi al R&amp;B; inoltre, la permanenza negli Stati Uniti (Utada frequenta anche il primo anno della Columbia University, che abbandona poi in seguito causa incompatibilit\u00e0 con i suoi impegni lavorativi) consente ad Utada di acquisire padronanza della lingua inglese. A 10 anni inizia a scrivere i suoi primi testi e prima di compiere 12 anni ha gi\u00e0 pubblicato tre singoli negli Stati Uniti, col nome Cubic U. Con il nome Cubic U pubblica anche un album, intitolato \"Precious\".\nInizia la sua carriera vera e propria nel 1998, a 15 anni, con il singolo \"Automatic/Time Will Tell\", che viene subito programmato intensamente dalle radio giapponesi, cos\u00ec come il successivo \"Movin' On Without You\" (1999), scritta per la pubblicit\u00e0 di un'auto della Nissan. Il suo album di debutto, \"First Love\", pubblicato nel 1999 con la Toshiba-Emi, \u00e8 l'opera musicale di maggior successo nella storia del Giappone, con oltre 7 milioni di copie vendute al suo attivo. La canzone che d\u00e0 il titolo all'album diventa la sigla del dorama \"Majo no j\u014dken\", trasmesso sul network TBS nella primavera di quell'anno.\nNel 2001 pubblica il suo secondo album, intitolato \"Distance\". Anch'esso riscuote un enorme successo in Giappone, stabilendo il record di oltre tre milioni di copie vendute soltanto nella prima settimana di uscita. Successivamente l'album si riveler\u00e0 il pi\u00f9 venduto in Giappone degli anni 2000 e il quarto in assoluto.\nIl successo internazionale (2002-2010).\nNel 2002 arriva la conferma definitiva: la Squaresoft sceglie di utilizzare una sua canzone, \"Hikari\", per la colonna sonora del videogioco \"Kingdom Hearts\", chiedendole inoltre di comporne una versione in inglese per l'edizione occidentale del gioco: nasce cos\u00ec il brano che le d\u00e0 fama in America ed Europa, \"Simple and Clean\". Firma un contratto con la casa discografica Island Records, intenzionata a lanciarla sulla scena internazionale, per la produzione di due album in lingua inglese col solo nome di Utada (scelta determinata da una questione di pronuncia difficoltosa del suo nome in inglese). Il brano viene inserito nel suo terzo album in studio, \"Deep River\", pubblicato nell'estate 2002. Il disco vende oltre 2 milioni di copie in Giappone in meno di una settimana e a fine anno si rivela il pi\u00f9 venduto in terra asiatica. Successivamente raggiunge l'ottava posizione della classifica degli album di maggior successo di tutti i tempi in Giappone.\nA questo punto raggiunge l'apice della carriera internazionale incidendo una raccolta di singoli, \"Single Collection Vol. 1\", che vende non solo in Giappone, ma anche in Canada e negli Stati Uniti. La raccolta raggiunger\u00e0 successivamente il ventesimo posto della classifica degli album pi\u00f9 venduti nella storia del Giappone. L'album \"Exodus\", con brani cantati interamente in inglese, risale alla fine del 2004. Pur non raggiungendo la celebrit\u00e0 immensa di cui gode in Giappone, Utada comincia a rendersi nota anche al pubblico nordamericano.\nCompone e incide anche un brano per la colonna sonora del film \"Casshern\", del marito Kazuaki Kiriya (in Italia \"Kyashan - La rinascita\"), ovvero \"Dareka no negai ga kanau koro\" (\u8ab0\u304b\u306e\u9858\u3044\u304c\u53f6\u3046\u3053\u308d, \"Quando il desiderio di qualcuno si esaudisce\"). La Squaresoft, nel frattempo divenuta Square Enix, le richiede nuovamente di incidere un brano in doppia versione per \"Kingdom Hearts II\": il risultato \u00e8 \"Passion\", tradotto successivamente in \"Sanctuary\" per le versioni in lingua inglese. Il 14 luglio 2006 esce in Giappone \"Ultra Blue\", il suo quarto album in lingua giapponese, che come i precedenti debutta direttamente al primo posto nella classifica giapponese. Da luglio a settembre dello stesso anno \u00e8 in tour per il Giappone con il suo tour \"Utada United 2006\" che presenta in scaletta, con i sempre immancabili successi degli anni precedenti, brani tratti sia da \"Exodus\" che da \"Ultra Blue\" (da qui il nome \"United\").\nA novembre esce un nuovo singolo, , canzone usata come sigla per il programma per bambini \"Minna no uta\", e il 20 dicembre esce il DVD dell\"Utada United 2006\".\nA febbraio 2007 il singolo \"Flavor of Life\" fa da colonna sonora al dorama \"Hana Yori Dango Returns\" (tratto dall'omonimo manga) come image song e vende circa 700.000 copie, stabilendo un nuovo record attraverso i download digitali.\nA giugno passa in radio la sua nuova canzone \"Kiss &amp; Cry\", usata come colonna sonora del CM Nisshin Cup Noodle come successe per \"This Is Love\", la canzone verr\u00e0 stampata poi sul singolo, uscito il 29 agosto, \"Beautiful World/Kiss &amp; Cry\". \"Beautiful World\" \u00e8 usata come colonna sonora del film \"\", nuovo film della serie animata \"Neon Genesis Evangelion\".\nA novembre, sempre del 2007, la canzone \"Stay Gold\" viene usata come colonna sonora del CM ASIENCE, ma solo a febbraio 2008 esce il singolo \"HEART STATION/Stay Gold\", ma non ha la fortuna dei precedenti, forse condizionato dall'annuncio dell'imminente uscita del nuovo album, \"HEART STATION\", che vende pi\u00f9 di 600'000 copie in tre settimane. Una delle tracce dell'album, \"Prisoner of Love\", riscuote un tale successo (grazie anche al fatto di esser stata scelta come colonna sonora del dorama \"Last Friends\") da venir estratta dall'album come singolo re-cut, pubblicato esclusivamente in versione CD + DVD contenente il video clip della canzone.\nNel 2009 Utada torna ancora una volta negli Stati Uniti, con l'album \"This Is the One\" (decide di dare questo titolo all'album considerandolo quello giusto per un vero debutto in occidente, al contrario del precedente \"Exodus\" considerato, da lei stessa, troppo sperimentale), preceduto dal singolo \"Come Back to Me\". L'album vede la collaborazione di due famosi produttori musicali: i norvegesi Stargate (team formato da Tor Erik Hermansen e Mikkel S. Eriksen) e l'inglese Tricky.\nNello stesso anno, per festeggiare i suoi dieci anni di carriera, pubblica in Giappone due libri: , comprendente alcune interviste tenute alla cantante negli ultimi dieci anni, e , una raccolta di messaggi e foto prese direttamente dal suo diario web.\nIl 9 agosto 2010 Utada annuncia con un messaggio sul suo blog che, a partire dal 2011, ha intenzione di prendersi una pausa sino a tempo indeterminato dalla scena musicale. Il 24 novembre 2010 escono in contemporanea due diverse greatest hits della cantante: \"Single Collection Vol. 2\", contenente tutti i suoi singoli in lingua giapponese pubblicati dal 2004 al 2009 e 5 brani inediti, e \"Utada the Best\", contenente le sue canzoni in lingua inglese pi\u00f9 celebri. Quest'ultima viene pubblicata dalla Universal Music contro il volere di Hikaru Utada, che nel suo blog si esprime contraria alla sua pubblicazione, in quanto \"non vi \u00e8 nuovo materiale, \u00e8 solo una commodity realizzata senza averci messo il cuore\".\nL'8 e il 9 dicembre, dopo quattro anni dal suo ultimo tour in Giappone, Utada tiene due concerti alla Yokohama Arena dal titolo \"Wild Life\" salutando, momentaneamente, i fan.\nLa pausa (2011-2015).\nA febbraio 2011 viene annunciata sul sito ufficiale della cantante l'uscita di un DVD che raccoglie le due date del concerto di \"Wild Life\", in versione DVD (contenente due dischi, uno per il concerto e il secondo per i contenuti speciali) e in versione blu-ray, prevista per il 6 aprile 2011. Nel novembre 2012 viene pubblicato il video per un nuovo singolo, \"Sakura nagashi\", realizzato per la colonna sonora del terzo film della serie \"Rebuild of Evangelion\", \"\", uscito nelle sale cinematografiche giapponesi quel mese.\nNel marzo 2013 viene annunciato che da aprile Utada presenter\u00e0 su InterFM un suo programma radiofonico, intitolato \"Kuma Power Hour with Utada Hikaru\".\nIl 9 dicembre 2013 viene pubblicato su iTunes il video del suo ultimo tour tenutosi negli Stati Uniti e in Inghilterra, \"Utada: In the Flash 2010\", a distanza di tre anni dalle riprese. Il giorno successivo, invece, viene annunciata la pubblicazione di una nuova edizione del suo album di esordio \"First Love\", in occasione del suo quindicesimo anniversario di uscita, avvenuta il 10 marzo 2014. Rispetto all'edizione standard, questa contiene un CD/DVD con il primo concerto tenuto da Utada (\"Luv Live\", registrato nell'aprile del 1999) e due CD bonus contenenti remix e demo. Alla fine dello stesso anno viene pubblicato il primo album di cover autorizzato dedicato a Utada, intitolato \"Utada Hikaru no uta - 13-kumi no ongakuka ni yoru 13 no kaishaku ni tsuite\", contenente 13 brani reinterpretati da altrettanti artisti giapponesi.\nIl ritorno sulle scene (2016-presente).\nNell'estate 2015 la cantante annuncia di star lavorando a un nuovo album, ma che dovr\u00e0 momentaneamente sospendere il progetto per via della sua prima maternit\u00e0. Nel gennaio 2016 viene ufficializzato che un nuovo brano, intitolato \"Hanataba wo kimi ni\", avrebbe fatto il suo debutto il 4 aprile successivo come sigla della serie TV \"Toto Nee-chan\". Successivamente Utada annuncia che un secondo brano inedito, intitolato \"Manatsu no tooriame\", sarebbe stato presentato lo stesso giorno come sigla del programma notturno giapponese \"News Zero\". Entrambi vengono pubblicati come singoli il 15 aprile 2016. In agosto viene infine annunciata l'uscita del suo nono album in studio, il sesto in lingua giapponese, \"Fant\u00f4me\", che avviene il 28 settembre 2016. L'album contiene 7 brani inediti e i quattro singoli \"Sakura nagashi\", \"Hanataba wo kimi ni\", \"Manatsu no tooriame\" e \"Michi\", quest'ultimo pubblicato due settimane prima dell'uscita del disco.\nNel 2017, in seguito alla fine del contratto che la legava l'artista alla Universal Records, Utada firma un contratto con la Epic Records, subetichetta della Sony Music Japan, con la quale pubblica nel corso del medesimo anno i singoli \"\u014czora de dakishimete\", \"Forevermore\" (con la partecipazione del batterista Chris Dave) e \"Anata\".\nIl 10 febbraio 2018 viene annunciata la pubblicazione del singolo \"Chikai\", che insieme alla sua corrispettiva versione internazionale \"Don't Think Twice\" far\u00e0 parte della colonna sonora del videogioco \"Kingdom Hearts III\", confermando la duratura collaborazione dell'artista giapponese con le due compagnie per la serie crossover tra Square Enix e Disney. Viene anche confermato dalla Epic Records che un nuovo album in giapponese della Utada sarebbe stato pubblicato nel 2018.\nAltri due singoli inediti, \"Hatsukoi\" e \"Play a Love Song\", vengono pubblicati nella primavera 2018.\nNel 2021 interpreta il tema \"One Last Kiss\" nella colonna sonora del film \"\".\nI nomi.\nI cambiamenti di nome di Utada hanno portato a una certa confusione nel passato. Il suo nome legale in Giappone \u00e8 stato Hikaru Iwashita (\u5ca9\u4e0b\u5149 \"Iwashita Hikaru\"), fino a marzo 2007, quando ha divorziato da Kazuaki Kiriya, il cui vero nome \u00e8 Kazuhiro Iwashita (\u5ca9\u4e0b\u548c\u88d5 \"Iwashita Kazuhiro\"). Il suo nome da nubile invece \u00e8 Hikaru Utada (\u5b87\u591a\u7530\u5149 \"Utada Hikaru\"). Debutt\u00f2 come Cubic U negli Stati Uniti, ma in questo periodo della sua carriera rimase abbastanza sconosciuta. Quando si spost\u00f2 dagli Stati Uniti al Giappone, divenne famosa come Hikaru Utada (\u5b87\u591a\u7530\u30d2\u30ab\u30eb \"Utada Hikaru\"), con il nome di battesimo scritto in katakana per motivi puramente estetici. Hikki invece \u00e8 un nomignolo coniato dai suoi compagni di classe a New York ed usato come vezzeggiativo dai fan di tutto il mondo; ad ogni modo, grazie alla sua popolarit\u00e0 in Giappone, \u00e8 conosciuta sotto questo soprannome pi\u00f9 in Giappone che negli Stati Uniti. A differenza della maggior parte degli artisti giapponesi, il suo nome \u00e8 stato usato nel mercato sotto la forma della semplice traslitterazione in r\u014dmaji, Utada Hikaru, senza inversione dell'ordine cognome-nome usato in Giappone. Oltre al suo successo in Oriente, la cantante ha una carriera anche negli Stati Uniti, dove usa il suo solo cognome Utada.\nNella tradizione giapponese il cognome viene scritto prima del nome, ma nella conversione occidentale \u00e8 possibile usare prima il nome e poi il cognome; tuttavia l'artista preferisce usare la formula giapponese anche nel r\u014dmaji. Il modo corretto di scrivere il nome di quest'artista \u00e8 dunque Utada Hikaru.\nVita privata.\nIl 7 settembre 2002 si \u00e8 sposata con il regista e fotografo Kazuaki Kiriya, direttore di molti dei suoi video musicali. Il 2 marzo 2007 annunciano il loro divorzio, informando i fan attraverso un messaggio congiunto sul blog ufficiale di Utada.\nIl 22 agosto 2013 la madre di Utada, la cantante Keiko Fuji, \u00e8 morta dopo essersi gettata dal tredicesimo piano di un condominio nel quartiere di Shinjuku, Tokyo.\nIl 3 febbraio 2014, tramite il suo sito ufficiale, Utada ha annunciato il suo matrimonio con l'italiano Francesco Calianno, impiegato al Bulgari Hotel di Londra, che la cantante sposa il 23 maggio 2014 a Polignano a Mare, in Puglia. Il 3 luglio 2015 Utada ha annunciato di aver messo al mondo il loro primo figlio. Il 7 aprile 2018 l'etichetta discografica di Utada, la Epic Records Japan, ha reso noto che la cantante ha divorziato da Calianno, senza per\u00f2 specificare i motivi della separazione, n\u00e9 fornendo indicazioni su quando tale evento sia avvenuto.\nNel giugno 2021 l'artista fa coming out nel corso di una diretta sul servizio di rete sociale Instagram, affermando di identificarsi come nonbinary."}
{"id": "301019", "revid": "1934238", "url": "https://it.wikipedia.org/wiki?curid=301019", "title": "Dan Wheldon", "text": "Campione della Indy Racing League nel 2005, vinse due volte la 500 Miglia di Indianapolis (nel 2005 e nel 2011). Wheldon perse la vita in seguito ad un grave incidente nella gara conclusiva della stagione 2011 della IndyCar Series, sul circuito ovale di Las Vegas, il 16 ottobre 2011.\nCarriera.\nGli esordi.\nDan Wheldon manifest\u00f2 fin da molto piccolo l'ambizione di diventare pilota automobilistico. Inizi\u00f2 a gareggiare su Kart all'et\u00e0 di quattro anni, sostenuto dal padre, progredendo di anno in anno nelle serie motoristiche giovanili. Tra gli altri, anche Jenson Button fu uno dei rivali di Wheldon nei primi anni della sua carriera. Vinse complessivamente 8 titoli britannici nei kart e nel 1998 chiuse al terzo posto nella Formula Ford nazionale. Nel 1999 emigr\u00f2 negli Stati Uniti d'America, poich\u00e9 il livello di investimenti richiesto per proseguire la sua carriera nel Regno Unito non era sostenibile dalla sua famiglia. In America gareggi\u00f2 per diverse stagioni nelle categorie minori riservate a monoposto: U.S. F2000 Championship Series (che vinse), Toyota Atlantic Series e Indy Lights Series.\nIRL IndyCar Series.\nNel 2002 il britannico debutt\u00f2 nella IRL IndyCar Series, disputando due gare per la scuderia Panther Racing, come compagno di squadra del campione in carica Sam Hornish Jr.. L'anno seguente pass\u00f2 al team Andretti Green Racing, sostituendo al volante Michael Andretti, ritiratosi dalle corse. Vinse il premio Rookie of the Year come miglior esordiente della stagione. Nel 2004 vinse la sua prima gara in IRL, sull'ovale giapponese di Motegi; chiuse la stagione con tre vittorie e il secondo posto in classifica, alle spalle del compagno di squadra Tony Kanaan. Nel 2005 vinse la 500 Miglia di Indianapolis (primo britannico a riuscire nell'impresa dopo Graham Hill, vincitore nel 1966) e si laure\u00f2 campione della categoria, con sei vittorie complessive. Riusc\u00ec a battere il record di cinque vittorie in una sola stagione, che apparteneva a Sam Hornish Jr.. Nel mese di novembre 2005 venne annunciato il suo passaggio alla scuderia Chip Ganassi Racing. Col team di Ganassi corse durante le stagioni 2006, 2007, 2008 della IRL IndyCar Series. A fine gennaio 2006 vinse la 24 Ore di Daytona, riservata a vetture sport, insieme a Scott Dixon e Casey Mears. Wheldon fu protagonista della lotta al titolo della IRL anche nella stagione 2006, chiudendo con 475 punti, appaiato a Sam Hornish Jr. del Team Penske. Quest'ultimo venne dichiarato campione avendo ottenuto un numero di vittorie (4) maggiore a quello di Wheldon (2). Durante questa stagione gli fu offerto un posto nella scuderia di Formula 1 BMW Sauber. Tuttavia il britannico rifiut\u00f2, non avendo le garanzie di essere pilota titolare. Nei campionati IRL 2007 e 2008 chiuse al quarto posto in classifica, vincendo due gare in entrambe le annate. In occasione della sua quindicesima vittoria nella categoria, conquistata il 22 giugno 2008 sul circuito Iowa Speedway, Wheldon don\u00f2 i proventi della sua vincita in favore della popolazione della zona, colpita da tornadi e inondazioni. Nel settembre 2008 lasci\u00f2 il team Chip Ganassi Racing, venendo sostituito da Dario Franchitti. Il 26 ottobre 2008 corse per il team Panther Racing, col quale aveva esordito in IRL, una gara di esibizione, non valida per la classifica, a Surfers Paradise. Fu proprio per la scuderia Panther che Dan Wheldon corse nelle stagioni 2009 e 2010. In questo biennio, caratterizzato da due secondi posti alla Indy 500, Wheldon non centr\u00f2 vittoria alcuna e chiuse al nono e decimo posto il campionato. Per la stagione 2011 il suo posto al team Panther venne preso dal giovane pilota statunitense J.R. Hildebrand, campione 2009 della Indy Lights Series. Wheldon, nonostante la carriera di ottimo livello nella categoria, rimase senza scuderia. Riusc\u00ec, tuttavia, a prendere parte alla 500 Miglia di Indianapolis 2011 con il team Bryan Herta Autosport. Ironia della sorte volle che il britannico vinse la gara proprio alle spese del pilota J.R. Hildebrand, andato a sbattere contro il muretto all'ultima curva della corsa. Questa fu la seconda vittoria in carriera per Wheldon nella Indy 500. Nei mesi successivi il britannico fu attivo nei panni di tester della vettura adottata dalla IndyCar Series per il 2012. Nel mese di settembre, Dan Wheldon fu l'unico pilota ad accettare una sfida lanciata dalla direzione della IndyCar Series: partire dall'ultima fila e vincere l'ultima gara della stagione 2011, a Las Vegas. Se fosse riuscito nell'impresa, il pilota avrebbe vinto 5 milioni di dollari, da dividere con un tifoso sorteggiato. In preparazione a questo evento, Wheldon ottenne un posto nel team Sam Schmidt Motorsports, col quale prese parte alla gara del 2 ottobre 2011 in Kentucky chiudendo al quattordicesimo posto.\nLa morte.\nIl 16 ottobre 2011, sul circuito ovale di Las Vegas, Dan Wheldon, partito dall'ultima posizione (la trentaquattresima) sulla griglia, come stabilito dal regolamento della scommessa che aveva intrapreso, rimase coinvolto, insieme ad altri quindici piloti, in un incidente. La vettura numero 77 del britannico si impenn\u00f2 andando a sbattere violentemente contro le barriere. Tredici dei piloti coinvolti riuscirono ad uscire sulle loro gambe dagli abitacoli. Wheldon venne trasportato in elicottero in condizioni disperate all'University Medical Centre di Las Vegas. Circa due ore dopo venne comunicato il decesso del pilota, avvenuto a causa delle gravi lesioni riportate. Lo stesso giorno del decesso venne comunicato che Wheldon avrebbe dovuto firmare per correre il campionato IndyCar 2012 con il team Andretti Green Racing, in sostituzione di Danica Patrick, destinata alla NASCAR.\nWheldon \u00e8 stato sepolto nel cimitero e mausoleo cattolico del calvario a Clearwater, Florida.\nVita privata.\nDan Wheldon spos\u00f2 la sua assistente personale Susie Behm nel 2008. Dalla loro unione nacquero due figli: Sebastian, nato nel febbraio 2009, e Oliver, nato nel mese di marzo 2011. Visse con la sua famiglia a St.Petersburg, in Florida. La notte prima dell'incidente fatale, Wheldon si fece tatuare il nome di sua moglie sul polso."}
{"id": "301023", "revid": "124686684", "url": "https://it.wikipedia.org/wiki?curid=301023", "title": "Cloruro di tionile", "text": "Il cloruro di tionile, SOCl2, \u00e8 il cloruro dell'acido solforoso; pu\u00f2 essere visto anche come un'anidride mista di acido solforoso e acido cloridrico.\nA temperatura ambiente \u00e8 un liquido incolore se puro (a volte giallastro, per impurezze) corrosivo e dall'odore irritante. Subisce rapida idrolisi in presenza di acqua dando acido cloridrico e anidride solforosa, da cui deriva il suo effetto lacrimogeno. \nPericoloso per inalazione e per contatto, si decompone a temperature superiori a 140\u00a0\u00b0C.\nIndustrialmente viene preparato per clorurazione dell'anidride solforica (SO3) o solforosa (SO2) con dicloruro di zolfo (SCl2) o pentacloruro di fosforo (PCl5).\nGli schemi di reazione sono i seguenti:\nEventualmente si pu\u00f2 preparare anche a 180 - 200\u00a0\u00b0C da zolfo, cloro e ossigeno nei rapporti stechiometrici in presenza di carbone attivo come catalizzatore. Per raffreddamento condensa poi cloruro di tionile che viene depurato per distillazione.\nIn acqua si idrolizza ad acido cloridrico e acido solforoso\n, il quale \u00e8 troppo debole per esistere e decompone immediatamente ad acqua\ne anidride solforosa\n. Ad alta temperatura reagisce con lo zolfo per dare cloruro di zolfo, e anche con acido solfidrico per dare acido cloridrico, anidride solforosa e zolfo.\nUsi.\nIl cloruro di tionile \u00e8 ampiamente utilizzato in sintesi organica per convertire alcoli nei corrispondenti cloruri alchilici e acidi carbossilici in cloruri acilici. Nella reazione con gli alcoli il cloruro di tionile, dopo una preliminare eliminazione di HCl, cede un Cl al carbonio alcolico prendendosi l'ossigeno di quest'ultimo secondo un meccanismo concertato a quattro centri, preservando la configurazione del carbonio alcolico. Questo \u00e8 il meccanismo di sostituzione nucleofila interna SNi. I cloruri alchilici e acilici cos\u00ec ottenuti sono utili intermedi di sintesi in quanto sono molto pi\u00f9 reattivi rispetto ai composti di partenza. Per avere i bromuri basta usare SOBr2. \nIn chimica analitica qualitativa viene utilizzato per il riconoscimento degli acidi carbossilici, assieme al pentacloruro di fosforo e all'ossicloruro di fosforo. Gli acidi carbossilici infatti, per poter essere attivati per il saggio di Angeli e Rimini, vengono trattati con il cloruro di tionile, andando a formare il corrispettivo cloruro acilico.\nAltri utilizzi industriali riguardano la produzione di batterie al litio-cloruro di tionile e agenti nervini in ambito militare.\nInteressante l'uso anche per elettrodeposizioni di rivestimenti metallici da solventi non acquosi.\nBatterie.\nIl cloruro di tionile \u00e8 un componente di alcune batterie al litio, di cui costituisce l'elettrodo positivo (anodo), con il litio formante l'elettrodo negativo (catodo); l'elettrolita \u00e8 tipicamente tetracloroalluminato di litio. La reazione complessiva \u00e8\nQueste batterie sono non ricaricabili, ma rispetto ad altri tipi di batterie al litio hanno molti vantaggi, come una elevata densit\u00e0 di energia, una vasta gamma di temperature di funzionamento e una maggiore durata di stoccaggio e di vita operativa; tuttavia la preoccupazione per l'elevato costo e la sicurezza ne hanno limitato l'uso. Il contenuto delle batterie a cloruro di tionile \u00e8 altamente tossico e richiede particolari procedure di smaltimento, inoltre batterie di questo tipo potrebbero esplodere se in corto circuito."}
{"id": "301024", "revid": "6923", "url": "https://it.wikipedia.org/wiki?curid=301024", "title": "Hyalospongiae", "text": "Le Hyalospongiae sono una classe di spugne anche dette spugne vitree o silicospongie.\nSono in prevalenza forme di acque profonde o di acque basse fredde, piccole o grandi, sorrette da un complicato intreccio di spicole silicee coerenti (macrosclere e microsclere) fra le quali predominano le forme triassone a sei raggi, da cui il nome di Esattinellidi.\nDescrizione.\nA contatto con il reticolo scheletrico troviamo un sincizio cordoide contenente amebociti, archeociti e tesociti. Un coano-sincizio costituisce la parete delle camere flagellate, dove non si vedono singoli coanociti, ma i flagelli e i collaretti si dipartono da un sincizio i cui nuclei giacciono indipendentemente in uno strato basale.\nUn ulteriore sincizio, detto trabecolare, copre tutte le superfici sia esterne che interne che, nelle altre spugne, sono normalmente rivestite da pinacociti.\nLa forma di queste spugne \u00e8 generalmente eretta, cilindrica o vasiforme, peduncolata, e si presentano i tipi morfologici sycon e soprattutto leucon; lo spongocele \u00e8 grande e cilindrico, mentre l'osculo \u00e8 frequentemente coperto da una piastra cribrosa di spicole sottili.\nLe ialospongie sono le uniche spugne a non avere un rivestimento esterno di cellule appiattite ed uno strato interno gelatinoso; il loro reticolo di spicole ed amebociti fusi prende il posto di questi due strati, mentre la parete interna \u00e8 ben tappezzata da coanociti. La forma larvale di questa classe \u00e8 la parenchimella.\nSono piuttosto fragili, tanto da sfaldarsi una volta raccolte.\nSistematica.\nLa classe si divide in due sottoclassi: gli exasterofori (Hexasterophora), caratterizzati dalla costante presenza di exaster e anfidischi, e gli anfidiscofori (Amphidiscophora), provvisti di anfidischi ma non di exaster (gli exaster sono una particolare spicola microsclera)."}
