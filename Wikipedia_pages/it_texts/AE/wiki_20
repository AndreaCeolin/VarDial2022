{"id": "282608", "revid": "367445", "url": "https://it.wikipedia.org/wiki?curid=282608", "title": "Hail\u00e9 Selassi\u00e9", "text": "Era l'erede della dinastia salomonide, che secondo la tradizione avrebbe origine dal re Salomone e dalla regina di Saba. Quando, nel 1936, l'impero d'Etiopia fu aggredito e occupato dall'Italia fascista, scelse l'esilio volontario. Il \"negus\" pot\u00e9 rientrare in patria nel 1941, quando le potenze alleate liberarono il suo regno. Verr\u00e0 infine detronizzato nel 1974, quando Aman Mikael Andom rovesci\u00f2 l'impero e trasform\u00f2 l'Etiopia in uno Stato socialista (Derg).\nBiografia.\nPrimi anni.\nSecondo la tradizione etiope ras Tafar\u00ec Maconn\u00e8n, incoronato imperatore con il nuovo nome di Hail\u00e9 Selassi\u00e9 I, \u00e8 il duecentoventicinquesimo discendente della dinastia salomonide, attraverso la linea di David, appartenente alla Trib\u00f9 di Giuda.\nNell'antico testo sacro etiope \"Gloria dei Re\" la regina di Saba (ovvero d'Etiopia) chiamata Mached\u00e0 incontr\u00f2 re Salomone (evento descritto anche nella Bibbia, 1 Re 10; 2 Cr 9), ed ebbero assieme un figlio, il primogenito, incoronato re con il titolo di Menelik I. Da questo sovrano, attraverso 224 generazioni discenderebbe Hail\u00e9 Selassi\u00e9. Secondo la tradizione etiope, seguendo la linea monarchica di discendenza diretta, il duecentoventicinquesimo erede del trono \u00e8 l'ultimo re dei re.\nFiglio di ras Maconn\u00e8n Uoldemica\u00e8l e cugino del negus Menelik II d'Etiopia, Hail\u00e9 Selassi\u00e9 cresce tra la corte imperiale e quella paterna, diventando amministratore e governatore di Harar all'et\u00e0 di 13 anni. Inoltre, dall'et\u00e0 di 6 anni, ricevette una educazione mista, sia da parte del clero copto, che da un missionario gesuita francese, imparando a padroneggiare bene diverse lingue straniere (in particolare il francese e l'arabo). Divenne anche un lettore compulsivo, dagli ampi interessi. Nel 1906 si sposa con Menen Asfa\u00f9.\nInizialmente \u00e8 considerato come il possibile successore di suo cugino Menelik, ma il trono va al presunto musulmano ligg Ias\u00f9 V (la conversione all'islam di Ias\u00f9 fu sempre negata per\u00f2 dall'interessato, che ha accusato l'imperatrice Zaudit\u00f9 di avere ordito una congiura ai suoi danni usando come scusa le origini islamiche della sua famiglia). Selassi\u00e9, nel 1916, partecipa a un colpo di Stato, ordito con il pretesto di impedire a un musulmano di regnare sul cristianissimo regno di Etiopia, e lo fa deporre, diventando reggente durante il regno dell'imperatrice Zaudit\u00f9. Il colpo ebbe l'appoggio entusiasta di Francia, Italia e Regno Unito, perch\u00e9, durante la grande guerra, Ias\u00f9 aveva dimostrato diversi contatti con l'Austria Ungheria e la Turchia; ma fu ben accolto anche dalla popolazione, poich\u00e9 il precedente imperatore aveva una fama di persona incline alla crudelt\u00e0 e a una vita di eccessi sessuali, ben poco consona con la tradizione delle \u00e9lite aristocratiche etiopiche. Il successo del colpo di Stato ad Addis Abeba fece riscontro a una guerra nelle campagne, particolarmente acuta nel 1916-1917, ma che continu\u00f2, con alti e bassi, fino al 1924.\nDurante la reggenza promuove la modernizzazione del Paese e nel 1923 ottiene l'ingresso dell'Etiopia nella Societ\u00e0 delle Nazioni, primo Paese africano a farne parte. Nel 1924 \u00e8 in visita ufficiale in Italia e in Vaticano, oltre che in diversi altri paesi europei (Francia, Svezia e Gran Bretagna gli tributeranno grandi onori). Viene dapprima incoronato negus (re) nel 1928 e, alla morte dell'imperatrice, diventa infine, il 2 novembre 1930, negus neghesti (re dei re o imperatore) assumendo il nome di Hail\u00e9 Selassi\u00e9, che significa \"Potenza della Trinit\u00e0\". Nel 1930 vara la prima costituzione etiopica (che stabilisce per l'imperatore amplissimi poteri, ma si ispira per molti versi alla costituzione giapponese del 1889) nel 1931 crea un primo senato di notabili e successivamente fonda l'Universit\u00e0 di Addis Abeba.\nTutto il periodo tra il 1916 e il 1930 venne utilizzato per modernizzare il Paese in senso accentratore e occidentalizzante, anche se con grandissima cautela (per evitare le rotture con l'aristocrazia e il clero tradizionalisti), cercando di sostituire il feudalesimo e il sistema schiavista in vigore con una forma pi\u00f9 moderna e liberale di governo, oltre ad adeguare il sistema economico all'industrializzazione. I risultati (soprattutto economici), anche per la scarsit\u00e0 di capitali, non furono esaltanti, ma l'amministrazione pubblica nel 1930 era decisamente pi\u00f9 efficiente, scelta anche in base al merito e non solo alla nascita, e dotata di funzionari e diplomatici di provata capacit\u00e0 e cultura. Inoltre la situazione internazionale del regno era enormemente migliorata, ed erano state in buona parte rintuzzate le mire imperialistiche della Gran Bretagna sulla regione del lago Tana.\nPi\u00f9 tesa era la situazione con l'Italia fascista, che non vedeva affatto di buon occhio la modernizzazione dell'Etiopia, cercava di ostacolarla finanziando le congiure e i maneggi della grande aristocrazia feudale e, nel 1930, prov\u00f2 anche a favorire l'evasione di Ias\u00f9 (presto ricondotto in carcere). Ottimi, anche in chiave anti-italiana, erano invece i rapporti con la Francia, specie negli anni '20, che non valsero per\u00f2 a fare ottenere all'Etiopia l'agognato sbocco al mare. Dopo il 1930 il programma di modernizzazione del Paese dovette, visto che lo spionaggio etiopico confermava la presenza in Italia di un fortissimo partito della guerra e di imponenti opere di preparazione all'invasione, concentrarsi sul riarmo e la modernizzazione dell'esercito (anche con la creazione di un'accademia militare, e con l'importazione di numerosi consiglieri militari dal Belgio, uniti ad alcuni esuli russi bianchi che si erano stabiliti nell'impero), che da quel momento in avanti divenne la principale voce di spesa per lo stato. Venne anche fondata una piccola aviazione, che per\u00f2 rimase embrionale e priva di capacit\u00e0 militari reali.\nUno dei problemi emersi negli anni '20 era quello della scarsit\u00e0 di entrate certe per lo Stato, unito alla debolezza della riserve di valuta straniera forte, per questo la tassazione venne pi\u00f9 volte alzata, a un livello cos\u00ec elevato che cre\u00f2 anche alcune rivolte, ben domate per\u00f2 dal rinnovato esercito etiopico, e da un corpo di polizia occidentalizzato e addestrato da funzionari fatti venire apposta dalla Svizzera.\nL'abolizione della schiavit\u00f9 fu pi\u00f9 volte tentata e pi\u00f9 volte rimandata; furono per\u00f2 abolite la tratta e la compravendita degli schiavi, promulgate norme per favorire il concetto di \"ventre libero\" (ovvero il figlio di uno schiavo non sarebbe stato schiavo) e per rendere conveniente la liberazione degli schiavi nel diritto ereditario. Il numero di schiavi si ridusse cos\u00ec lentamente, da circa 6-700.000 a quasi 500.000 nel 1932, in un processo graduale che avrebbe dovuto portare, nelle intenzioni dell'imperatore, alla completa soppressione di questa pratica entro il 1940. Come in tutte le opere di modernizzazione di Selassi\u00e9 si verific\u00f2 anche in questo la sua abituale prudenza, volta a fare uscire il suo paese dalla dimensione \"medioevale\" senza rotture o traumi, come invece faceva in quegli anni Ataturk, puntando di pi\u00f9 sull'educazione e la modernizzazione delle coscienze, limitando gli interventi dall'alto al mantenimento di un rigido ordine pubblico e alla soppressione delle rivolte centrifughe.\nL'imperatore era famoso anche per il suo carattere tranquillo e paziente, per la sua capacit\u00e0 di gestire le congiure di corte in modo indolore, sopravvivendo a qualunque avversit\u00e0, per l'amore verso la cultura, sia tradizionale che occidentale, la passione per i cani, l'attenzione verso la stampa e i media, il gusto per lo sfarzo del cerimoniale di corte (da lui reso pi\u00f9 \"occidentale\").\nL'aggressione dell'Italia fascista e l'esilio.\nDopo l'incidente di Ual Ual e l'inizio della crisi diplomatica con l'Italia, si reca spesso alle conferenze della Societ\u00e0 delle Nazioni per perorare la causa etiope: \u00e8 del 2 gennaio 1935 il suo pi\u00f9 preoccupato intervento per la tutela dei confini nazionali. Il 2 ottobre 1935 Mussolini annuncia la guerra contro l'Etiopia; il giorno seguente Hail\u00e9 Selassi\u00e9 I chiama a raccolta i suoi soldati con parole dure e toccanti mentre il 19 ottobre consiglia al comandante militare ras Cassa Darghi\u00e8 di utilizzare la tattica della guerriglia e di puntare molto sulla contraerea. Nel frattempo, il 6 ottobre 1935 il Consiglio della Societ\u00e0 delle Nazioni, con risoluzione ratificata quattro giorni dopo dall'Assemblea, condanna ufficialmente l'attacco italiano. Il 3 novembre, con il voto favorevole di cinquanta stati, il solo voto italiano contrario e l'astensione di Austria, Ungheria e Albania, l'Italia \u00e8 colpita dalle sanzioni economiche, che entrarono in vigore il 18 novembre successivo.\nDopo gli iniziali successi italiani a dicembre prova a ribaltare la situazione lanciando l'offensiva di Natale, che per\u00f2 si esaurisce nel gennaio 1936 senza ottenere risultati di rilievo. Qualche settimana dopo la sconfitta di ras Immir\u00f9, Selassi\u00e9 raduna la propria guardia imperiale e muove verso nord, incontro all'esercito italiano. Le due armate si scontrano nella conca di Mai Ceu. La battaglia termin\u00f2 con perdite in entrambi gli schieramenti e fu chiaro che per Hail\u00e9 Selassi\u00e9 si trattasse di una grave sconfitta, conseguentemente egli ordin\u00f2 la ritirata verso Dessi\u00e8. Badoglio valut\u00f2 le perdite etiopiche in circa 8.000 caduti (in parte durante il successivo inseguimento, in cui la Regia Aeronautica si macchi\u00f2 di infamia per l'uso di iprite, ordinato e permesso in tutta la campagna di aggressione all'Etiopia dai vertici militari italiani e da Mussolini stesso, oltre che con bombardamenti convenzionali e mitragliamenti), mentre quelle italiane ammontavano a 68 ufficiali, 332 soldati nazionali e 873 ascari eritrei.\nQuella di Mai Ceu fu l'ultima grande battaglia in cui un imperatore in carica condusse e guid\u00f2 di prima persona il suo esercito, mentre nei giorni precedenti (il 15 febbraio 1935) Hail\u00e9 Selassi\u00e9 fu il primo (e unico) imperatore ad abbattere un aereo (manovrando un cannoncino contraereo Oerlikon da 20\u00a0mm). In verit\u00e0 Selassie condusse di persona il suo esercito in altre occasioni, sia in precedenza (come ad Anchem, contro i partigiani del precedente imperatore e contro alcuni ribelli), sia in seguito durante le operazioni di riconquista dell'Etiopia nella seconda guerra mondiale, tuttavia non ebbe la fama di grande guerriero, come i suoi avi (in particolare Menelik e Johannes IV), perch\u00e9 non vinse mai una battaglia risolutiva, .\nLa difesa di Addis Abeba e del sud del Paese si presentava allora molto critica, anche perch\u00e9 il grosso dell'esercito etiopico era stato colpito duramente, soprattutto dall'aviazione e dall'artiglieria italiana, con l'uso di gas (iprite o gas mostarda e fosgene) contro cui gli etiopi non potevano opporre che alcune centinaia di vecchie maschere anti gas, per altro non sempre funzionanti. Si decise di non difendere la capitale e l'imperatore prefer\u00ec lasciare il paese anche per timore di vedere la citt\u00e0 completamente distrutta dall'aviazione. \nPoco prima del compimento della presa di Addis Abeba Hail\u00e9 Selassi\u00e9 si rec\u00f2 in esilio volontario a Bath, in Gran Bretagna, dopo essere stato per qualche giorno a Gerusalemme. Il 12 maggio pronunci\u00f2 un discorso all'assemblea della Societ\u00e0 delle Nazioni, essendo a capo di uno degli Stati facenti parte dell\u2019organizzazione internazionale sin dal 28 settembre 1923. Nell'occasione l'Italia ritir\u00f2 la propria delegazione. L'imperatore etiopico, nel suo discorso tenuto in amarico (nonostante conoscesse il francese) denunci\u00f2 l'uso da parte dell'esercito italiano di armi chimiche contro la popolazione etiope:\nIl 30 giugno 1936, su pressione dell'Argentina, si riun\u00ec un'assemblea speciale della Societ\u00e0 delle Nazioni nel corso della quale Hail\u00e9 Selassi\u00e9 propose di non riconoscere le conquiste italiane in Etiopia ma la sua proposta fu rifiutata con 23 voti contrari, 1 favorevole e 25 astenuti. Il 4 luglio successivo, nel corso della medesima assemblea dopo poco pi\u00f9 di 7 mesi dalla loro promulgazione, la Societ\u00e0 delle Nazioni revoc\u00f2 le sanzioni, assestando un colpo mortale alla credibilit\u00e0 della Societ\u00e0 stessa. Tuttavia, la conquista italiana non fu mai formalmente riconosciuta dall'organizzazione internazionale, in quanto il seggio dell'Etiopia in assemblea rimase attribuito ad Hail\u00e9 Selassi\u00e9. Fu negata, altres\u00ec qualsiasi forma di riparazione, anche morale, richiesta dall'Italia. Per tale motivo, l'11 dicembre 1937 Benito Mussolini annunzi\u00f2 l'uscita dell'Italia dalla Societ\u00e0 delle Nazioni.\nIl ritorno in patria e il dopoguerra.\nL'Etiopia non fu mai completamente pacificata dalla conquista italiana: bande armate di partigiani dell'imperatore e gruppi legati sia a movimenti locali (anche repubblicani o legati alla minoranza tigrina) o aristocratici condussero una guerriglia continua, con successi temporanei e insuccessi. Alla resistenza etiopica risposero feroci repressioni e fucilazioni di massa, oltre all'uso dei gas asfissianti. Secondo i dati ufficiali presentati dal governo etiopico nel 1945 nel corso dell'invasione e della \"pacificazione\" erano deceduti 275.000 tra civili e soldati durante le campagne del 1935-1936, a cui vanno aggiunti 75.000 resistenti uccisi in azione tra il 1936 e il 1941, 17.800 civili erano periti nello stesso periodo prevalentemente vittime di bombardamenti aerei e d'artiglieria (anche con i gas, soprattutto nel triennio 1936-1939), 30.000 civili erano stati passati per le armi (soprattutto dopo l'attentato fallito al governatore Graziani, rappresaglie ordinate da membri del seguito, in quanto Graziani rimase privo di conoscenza per oltre una settimana anche contro il clero copto), 24.000 prigionieri erano stati fucilati e 35.000 erano morti in prigionia (inclusi membri della famiglia imperiale, dell'alta aristocrazia e dell'intellighenzia nazionale, deportati in Eritrea, Libia e Italia), infine le precarie condizioni economiche causate dalla guerra, che avevano comportato migrazioni forzate, flussi di profughi, diffusione di malattie e carestie, erano morti principalmente per fame e dissenteria circa 300.000 persone, svuotando di fatto diversi villaggi. Inoltre vi erano state delle perdite considerevoli anche tra i gruppi etnici (come i Galla) e gli aristocratici che avevano scelto di appoggiare il colonialismo italiano e di assumere posizioni collaborazioniste.\nIl contributo dell'imperatore alla guerra di guerriglia fu incostante e ostacolato dal governo britannico, intenzionato a chiudere la pagina delle sanzioni e a recuperare in chiave antitedesca l'Italia. Dopo il 1938 per\u00f2 l'imperatore inizi\u00f2 a riorganizzare i propri seguaci nel paese e a preparare il suo ritorno, cercando di tenere un disagevole contatto dall'esilio con il movimento di resistenza.\nSelassi\u00e9 fece ritorno in patria il 20 gennaio del 1941 contribuendo, con la collaborazione della resistenza etiope guidata dal gruppo \"arbegnuoc\", alla caduta dell'Africa Orientale Italiana e alla sconfitta dell'Italia fascista per mano alleata. In particolare l'imperatore riusc\u00ec a convincere il governo britannico a inviarlo in Sudan (via aerea con tappa a Malta) per partecipare all'invasione del fronte sud (che i britannici consideravano il meno importante) della colonia, alla guida della Gideon Force, guidata dal maggiore britannico Orde Charles Wingate e formata da truppe britanniche, sudanesi e da due battaglioni della ricostituita guardia imperiale abissina. I rapporti tra l'imperatore e Wingate furono franchi e cordiali, molto pi\u00f9 tesi quelli con il governo britannico, che voleva sostituirsi agli italiani nella gestione dell'Africa Orientale.\nGli appelli dell'imperatore, sia prima del suo rientro in patria, sia durante la campagna, riuscirono a favorire alcune sollevazioni popolari contro gli italiani, ricompattarono in senso monarchico il movimento di guerriglia, costrinsero diversi aristocratici collaborazionisti (come ras Sejum Mangasci\u00e0, Chebbed\u00e9 Mangasci\u00e0, Ghettaci\u00f9 Abate e il degi\u00e0c Ajaleu Burr\u00f9) a riconsiderare le loro posizioni e ad abbandonare l'appoggio al governo coloniale. Particolarmente significativo fu il decreto di San Michele, pubblicato il 20 gennaio 1941 contestualmente all'ingresso in territorio etiopico dell'imperatore, in cui veniva concessa l'amnistia a tutti gli etiopici che avevano collaborato con gli italiani, e si faceva appello alla popolazione perch\u00e9, malgrado i numerosi lutti si agisse con cavalleria e rispetto verso i prigionieri italiani: \u00abIo (Selassi\u00e9) vi raccomando di accogliere in maniera conveniente e di prendere in custodia tutti gli italiani che si arrenderanno, con o senza armi. Non rinfacciate loro le atrocit\u00e0 che hanno fatto subire al nostro popolo. Mostrate loro che siete dei soldati che possiedono il senso dell'onore e un cuore umano. Vi raccomando particolarmente di rispettare la vita dei bambini, delle donne e del vecchi. Non saccheggiate i beni altrui anche se appartengono al nemico. Non incendiate le case\u00bb. Questo proclama serv\u00ec per attenuare le vendette in corso, e fu rispettato dalle truppe agli ordini diretti dell'imperatore e dalla resistenza popolare monarchica (con relativamente poche eccezioni), anche perch\u00e9 l'intento dell'imperatore era conservare tutte le strutture e i quadri dirigenti portati dal colonialismo italiano e utilizzarli nella gestione del potere imperiale per la ricostruzione del paese, anche in sostituzione di quanto faticosamente aveva costruito tra il 1916 e il 1936, ed era andato distrutto durante la guerra.\nLa Gideon Force prosegu\u00ec la sua offensiva da sud-ovest rapidamente, anche perch\u00e9 gli italiani concentravano la maggior parte dei loro presidi nello Scio\u00e0 e contro le truppe anglo-indiane in Eritrea e anglo-sudafricane in Somalia. Rinforzati dall'arrivo di numerosi guerriglieri i 3.000 uomini della Gideon Force originaria marciavano verso la capitale, mentre altri reparti regolari etiopici sconfiggevano i presidi italiani rimasti a Mota nel Goggiam, e inseguivano il generale Maravetano che era costretto alla resa con 10.000 uomini (per lo pi\u00f9 coloniali) nella piana di Agibar, senza riuscire a congiungersi con Amedeo di Savoia sull'Amba Alagi.\nSelassi\u00e9 rientr\u00f2 trionfalmente ad Addis Abeba il 5 maggio 1941, a cinque anni esatti dall'occupazione italiana. Anche in questa occasione si comport\u00f2 in modo cavalleresco verso i civili italiani (circa 35.000) concentrati nella capitale: furono impedite rappresaglie e vendette, e fu emanato un editto di perdono in cui tra l'altro si diceva: \u00abPoich\u00e9 oggi \u00e8 un giorno di felicit\u00e0 per tutti noi, dal momento che abbiamo battuto il nemico, rallegriamoci dello spirito di Cristo. Non ripagate dunque il male con il male. (...) Prenderemo le armi al nemico e lo lasceremo andare a casa per la stessa via dalla quale \u00e8 venuto\u00bb .\nAlla Conferenza della pace, tenutasi a Parigi tra il 29 luglio e il 15 ottobre 1946, l'Etiopia fu ammessa tra le \"potenze alleate ed associate\" e in tale veste sottoscrisse il Trattato di pace con l'Italia che concludeva formalmente lo stato di guerra iniziato nel 1935. Il trattato, quindi, sanciva l'illegalit\u00e0 giuridica, sotto il profilo del diritto internazionale, della proclamazione di Vittorio Emanuele III di Savoia, quale Imperatore d'Etiopia nel periodo 1935-1941. L'Italia inoltre rinunciava ai possedimenti territoriali in Africa (Eritrea compresa) fermo restando che la loro sorte definitiva sarebbe stata decisa successivamente dalle Nazioni Unite. Nel 1949 il nuovo governo italiano richiese l'amministrazione fiduciaria dell'Eritrea per veicolarne la costituzione in Stato autonomo, con eccezione dello sbocco al mare di Assab da concedere all'Etiopia. Tale compromesso non ebbe, per un solo voto, la maggioranza all'assemblea dell'O.N.U.. Dopo un plebiscito tenuto dalle Nazioni Unite, l'Eritrea fu unita federalmente all'Etiopia il 2 dicembre 1952 e, nel 1962, annessa unilateralmente a quest'ultima. \nNel dopoguerra Hail\u00e9 Selassi\u00e9 I continua nella sua opera di modernizzazione del Paese, sopprimendo il potere dell'aristocrazia terriera, riformando l'esercito e promulgando la seconda costituzione nel 1955. Il programma riformista di Selassi\u00e9 dopo la guerra risult\u00f2, per\u00f2, in parte contraddittorio. Da un lato il sovrano continu\u00f2 ad accentrare il potere e rinforzare il potere centrale dello Stato, sopprimendo le forze centrifughe dell'Etiopia e della sua riottosa nobilt\u00e0, proibendo gli eserciti privati, pacificando i confini e le popolazioni locali, avviando una massiccia opera di alfabetizzazione di base, diffondendo l'istruzione superiore; gi\u00e0 nel 1942 riorganizz\u00f2 il paese in 12 province e il distretto di Addis Abeba, con governatori di nomina imperiale e burocratica, invece che feudale ed ereditaria. Dall'altro rimase un sovrano accentratore, monocratico, apr\u00ec i ruoli di governo per merito e non per nascita, ma agli aristocratici tradizionalisti sostitu\u00ec un'aristocrazia di fedelissimi, in cui il merito era costituito, generalmente, dalla fedelt\u00e0 alla causa monarchica e alla figura del sovrano, pi\u00f9 che dall'onest\u00e0 e dall'abilit\u00e0. Inoltre, pur avendo ridotto il peso politico delle vecchie aristocrazie e del clero, non ne attacc\u00f2 con uguale forza i privilegi economici, riducendo lentamente il peso della servit\u00f9 della gleba (fino a eliminarla del tutto, ma con un gradualismo ventennale), non attaccando minimamente i latifondi e attuando una riforma agraria assai modesta. Il personale politico, tolta la diplomazia (di altissimo livello) e il grosso delle forze armate (le pi\u00f9 efficienti dopo quelle Sud Africane ed Egiziane dell'intero continente), tendeva a essere piuttosto corrotto e inefficiente, mentre i giovani riformatori venivano sovente limitati o cacciati dalla burocrazia pi\u00f9 tradizionalista. Inoltre la seconda costituzione etiopica, sia pure pi\u00f9 liberale della precedente, rimaneva una costituzione autocratica, il modello non era pi\u00f9 quella imperiale giapponese del 1889 o quella prussiana, ma il potere imperiale rimaneva altissimo e la maggior parte delle aperture democratiche previste inizialmente (libert\u00e0 sindacali, civili, multipartitismo ecc.) furono cassate prima ancora della promulgazione per l'ostilit\u00e0 dei nobili e della chiesa, con cui Selassi\u00e9 voleva evitare la rottura.\nQuesto cauto riformismo, che riusciva in effetti a fare progredire il paese senza per\u00f2 soddisfare le aspirazioni dei suoi intellettuali, inizi\u00f2 a creare dei problemi al sovrano. Se fino al 1941 tutte le congiure e le insurrezioni che Selassi\u00e9 aveva dovuto affrontare erano di segno reazionario (sovente finanziate dal governo fascista per destabilizzare l'impero), dopo tale data il governo conobbe delle crisi laceranti con la sua intellighenzia, e diversi piani di rivoluzione o congiure di palazzo (come il tentato golpe del 1960) \"di sinistra\" o comunque portati avanti dalle opposizioni democratiche, progressiste, socialiste e/o comuniste, o da altre forze che talvolta erano schiettamente repubblicane o chiedevano una monarchia costituzionale di tipo britannico.\nIndiscutibili furono, invece, i successi in campo internazionale. Negli anni '40 la Gran Bretagna cerc\u00f2, fallendo, di mettere sotto tutela l'Etiopia, e l'Italia dovette rassegnarsi a cedere all'impero anche l'Eritrea, che divenne (con una propria costituzione) un regno unito dinasticamente all'Etiopia, garantendo all'impero lo sbocco al mare. La federazione con l'Eritrea giunse dopo un voto ONU nel 1950, (46 si, 10 no, un'astensione, l'Italia fece campagna per il no), e si formalizz\u00f2 definitivamente con la ritirata dei britannici nel 1952. Tra il 1941 e il 1952 l'Etiopia aveva costituito all'interno dell'Eritrea un partito unionista (opposto a quello indipendentista finanziato dall'Italia) e portato avanti una guerra per procura con circa duemila guerriglieri. L'impero raggiunse dunque la sua massima estensione territoriale, non solo ma Selassi\u00e9 riusc\u00ec, con un abile gioco diplomatico a impedire i progetti (italiani e britannici) di costruire a sue spese (e a spese di Kenya e Gibuti) una grande Somalia, che avrebbe ridiscusso tutti i confini della regione. Inoltre l'Etiopia fu un membro fondatore delle Nazioni Unite, e riusc\u00ec a conquistare in tale ambito notevole visibilit\u00e0 e autorevolezza.\nInoltre cerc\u00f2 di non legarsi all'impero britannico, che pure tanto lo aveva aiutato nella guerra, mantenendo un governo indipendente, . Per farlo cerc\u00f2 di riallacciare i rapporti con l'Italia democratica, e, nel 1953, si alle\u00f2 militarmente ed economicamente, agli USA. Questa alleanza giov\u00f2 sia dal punto di vista economico che da quello militare, permettendo all'Etiopia di ricevere numerosi aiuti (e in pratica quasi gratuitamente una moderna aviazione e diverse unit\u00e0 navali). In cambio gli USA ottennero una grande base aereo-navale nel Mar Rosso.\nFu per\u00f2 un diplomatico troppo abile per unirsi all'America senza contropartite e senza mantenere la propria indipendenza, infatti, anche se solidamente inserito nel campo occidentale fu ben lungi dal diventare una marionetta americana, mantenne contatti diplomatici formali e proficui con l'URSS (anche a livello di accordi commerciali e prestiti agevolati), informali con la Cina e partecip\u00f2 al movimento dei non allineati e alle conferenza afro-asiatiche.\nHail\u00e9 Selassi\u00e9 I assume particolare notoriet\u00e0 a livello internazionale quando nel 1963 fu eletto Presidente dell'appena costituita Organizzazione dell'Unit\u00e0 Africana (OUA, oggi Unione africana), ponendosi, tardivamente ma con forza, alla guida del movimento di decolonizzazione. Il 4 ottobre 1963 l\u2019Imperatore d'Etiopia si present\u00f2 davanti all'Assemblea Generale delle Nazioni Unite e tenne un celebre discorso per esortare i rappresentanti degli Stati aderenti all\u2019ONU ad abbandonare le armi nucleari, a porre fine allo sfruttamento internazionale (soprattutto in Africa) e a reagire contro l'ineguaglianza razziale e l'ingiustizia internazionale. Il discorso suscit\u00f2 enormi consensi ed \u00e8 stato preso a manifesto ideologico della religione del rastafarianesimo.\nPi\u00f9 complessi furono i rapporti con l'Italia; i rapporti diplomatici furono ripresi nel 1951 (e regolari dal 1952), dopo che per molti anni l'Italia aveva sperato di ricevere ancora il mandato coloniale sull'Eritrea, . I rapporti furono resi complicati dalla scarsa simpatia che i partiti giunti al potere dopo la guerra avevano per la sua persona, . Selassi\u00e9 al contrario voleva usare l'Italia per equilibrare il peso dei britannici nelle questioni dell'Africa Orientale, e mantenere quanto pi\u00f9 possibile la presenza degli ex coloni italiani nell'impero, anche perch\u00e9 si erano inseriti particolarmente bene in alcuni settori economici fondamentali (trasporti, piccola industria alimentare, import-export, ingegneria, ecc.), tanto da favorire in diverse occasioni gli italiani, anche contro il parere dei gruppi pi\u00f9 nazionalistici.\nIl governo italiano, in cui il Ministero delle colonie e il personale burocratico legato all'esperienza coloniale avevano un peso enorme nelle questioni africane, fu particolarmente lento a cogliere la dimensione post-coloniale della storia etiopica, sentita come umiliante. In particolare fu molto difficile applicare il trattato di pace tra i due paesi: . Dei 25 milioni di dollari (cifra che Selassi\u00e9 aveva voluto tenere artificialmente bassa per non umiliare l'Italia, e che partiva da una valutazione iniziale superiore ai 185 milioni di sterline-oro) di danni di guerra ottenuti dall'Etiopia l'Italia ne pag\u00f2 solo 16, e non con la definizione di \"riparazioni ai danni di guerra\" (come invece fatto nei confronti delle altre potenze vincitrici della seconda guerra mondiale), ma come \"assistenza tecnica e finanziaria\". Inoltre fu molto difficile, e fonte di grande irritazione per l'imperatore, ottenere la restituzione delle riserve auree della banca d'Etiopia (occupata nel 1936), del tesoro reale (incluse le corone e i gioielli della corona), della biblioteca privata della famiglia imperiale e dell'archivio diplomatico (cui Selassi\u00e9 teneva moltissimo), delle opere d'arte razziate (come la statua del leone di Giuda e l'obelisco di Axum). Alcune di queste restituzioni avvennero ben dopo la morte di Selassi\u00e9, pesando nei rapporti tra i due paesi per molti anni.\nPer l'opinione pubblica italiana la guerra d'Etiopia si era conclusa nel 1936 con la vittoria italiana, e l'Etiopia non era un \"vincitore\" della seconda guerra mondiale, non alla pari degli altri. Per questo l'imperatore non fu mai invitato in Italia negli anni '50 e '60, malgrado abbia visitato buona parte dei paesi occidentali, e molti anche del blocco orientale, o presenziato spesso all'ONU.\nSolo nel 1970 Selassi\u00e9 fu ospite in Italia del presidente Giuseppe Saragat, e in questa occasione incontr\u00f2 importanti esponenti del mondo politico ed economico italiano. A Milano ebbe un incontro con Giordano Dell'Amore, nel quale fu discusso un programma di assistenza tecnica sulla mobilitazione del risparmio per il finanziamento dell'edilizia abitativa in Etiopia. Erano presenti all'incontro il ministro delle finanze etiopi Mammo Tadesse e Arnaldo Mauri.\nUltimi anni e morte.\nNegli ultimi anni della sua vita Hail\u00e9 Selassi\u00e9 diventa fortemente sospettoso verso i suoi pi\u00f9 stretti collaboratori a causa dei tradimenti che si susseguono nei suoi confronti. Nel 1974 scoppia una dura rivolta dell'esercito, guidato da una giunta militare comunista, il Derg, facente capo a Menghistu Hail\u00e9 Mari\u00e0m, che costringe Hail\u00e9 Selassi\u00e9 a operare numerose concessioni in favore delle forze armate. Deposto nel settembre 1974 e imprigionato nel palazzo imperiale, viene assassinato il 27 agosto 1975 per soffocamento con un cuscino, per ordine di Menghistu Hail\u00e9 Mari\u00e0m, che lo fa seppellire a 3\u00a0m di profondit\u00e0 sotto un bagno dell'edificio, forse allo scopo di poter camminare sulle spoglie del vecchio imperatore e fare s\u00ec che \"il suo fantasma non esca dalla tomba per perseguitarlo\".\nDopo il crollo del regime comunista nel 1991 le spoglie di Selassi\u00e9 vengono ritrovate il 16 febbraio del 1992 e tumulate nella cattedrale della Santissima Trinit\u00e0 di Addis Abeba il 5 novembre del 2000.\nIl culto di Hail\u00e9 Selassi\u00e9 nel rastafarianesimo.\nL'ultimo negus \u00e8 considerato dagli aderenti al rastafarianesimo, movimento politico-religioso sorto intorno al 1930 tra la popolazione nera della Giamaica e incentrato sulla figura dell\u2019imperatore d\u2019Etiopia, il nuovo Messia e la seconda incarnazione di Ges\u00f9. Il rastafarianesimo accetta tutti i dogmi del cristianesimo ortodosso etiope, il credo che il \"negus\" ha sempre praticato nella sua vita. \u00c8 una delle religioni praticate soprattutto nelle isole caraibiche e in particolare in Giamaica, ed \u00e8 famosa per essere stata veicolata nella musica reggae (della quale il maggior esponente \u00e8 stato Bob Marley), per il ricorso alla marijuana per uso medico e meditativo, per i dreadlock e per l'uso, nell'abbigliamento, dei colori della bandiera etiope (rosso, giallo, verde).\nTra i seguaci di questo movimento Hail\u00e9 Selassi\u00e9 \u00e8 considerato Ges\u00f9 Cristo stesso ritornato in gloria per regnare con un Nome Nuovo, l'incarnazione di Jah, il Dio supremo, venuto sulla terra per liberare le nazioni dal male nazifascista e \"in primis\" la popolazione nera, come profetizzato da Marcus Garvey. Il nome del movimento Rastafari deriva dal nome di battesimo dell'Imperatore \"Ras Tafar\u00ec\", che in lingua amarica significa \"capo da temere\". Selassi\u00e9 concesse delle terre (le terre di Sciasciamanna) per il rimpatrio dei giamaicani Rastafari.\nSelassi\u00e9, considerato il Messia dalla religione Rastafari, rimase tuttavia sempre devoto alla Chiesa ortodossa etiope, chiesa cristiana antichissima nella quale si identificarono diversi etiopi e rastafariani poich\u00e9 essa considerava il Re dei re Hail\u00e9 Selassi\u00e9 come il Leone di Giuda dell'Apocalisse (l'Etiopia era stata una tra le prime monarchie ad adottare il Cristianesimo monofisita, la Chiesa etiope divenne autocefala nel 1959, anno in cui il patriarca Basilio la sottrasse all'autorit\u00e0 del Patriarca copto di Alessandria d'Egitto)."}
{"id": "282617", "revid": "2134764", "url": "https://it.wikipedia.org/wiki?curid=282617", "title": "Andrea Meneghin", "text": "Figlio di Dino Meneghin, \u00e8 campione europeo di pallacanestro, titolo conquistato in Francia nel 1999, sedici anni dopo quello vinto da suo padre nel 1983.\nCarriera.\nHa trascorso quasi tutta la sua carriera agonistica a Varese, dove nel 1999 ha vinto campionato e supercoppa italiana. Si \u00e8 poi trasferito a Bologna, sponda Fortitudo, dove ha giocato per due stagioni (2000-01 e 2001-02), collezionando due secondi posti in campionato, per poi fare ritorno nella sua Varese dove, nel ruolo di ala piccola, ha chiuso la sua carriera.\nNel 2006, dopo lunghi infortuni, si \u00e8 ritirato ed \u00e8 diventato assistente della Pallacanestro Varese. Ha continuato per\u00f2 a giocare, pi\u00f9 per divertimento che a livello agonistico, con la Pallacanestro Daverio in serie C2. Nel 2007 \u00e8 diventato ufficialmente allenatore in seconda di Varese, insieme ad un'altra colonna portante del basket varesino, Francesco Vescovi. Successivamente \u00e8 stato impegnato come allenatore nel settore giovanile della societ\u00e0 biancorossa e ha vinto con i suoi ragazzi l'edizione 2012 del torneo Garbosi. Della squadra lombarda \u00e8 diventato responsabile del settore giovanile.\nCon la maglia della Nazionale italiana ha vinto il campionato europeo del 1999 in Francia."}
{"id": "282619", "revid": "4711", "url": "https://it.wikipedia.org/wiki?curid=282619", "title": "Claus von Stauffenberg", "text": ""}
{"id": "282625", "revid": "104458", "url": "https://it.wikipedia.org/wiki?curid=282625", "title": "Ras Tafari", "text": ""}
{"id": "282627", "revid": "9282", "url": "https://it.wikipedia.org/wiki?curid=282627", "title": "Filtro passa-basso", "text": ""}
{"id": "282632", "revid": "104265", "url": "https://it.wikipedia.org/wiki?curid=282632", "title": "Settore immobiliare", "text": "Il settore immobiliare \u00e8 quel settore del commercio che riguarda i beni immobili.\nIl concetto si riferisce ai beni immobili derivanti dal sito naturale (terra), pi\u00f9 i miglioramenti risultanti dal lavoro umano inclusi fabbricati, attrezzature e macchinari situati sul luogo, oltre a vari diritti di propriet\u00e0 posti sugli stessi.\nFormazione e professioni.\nNel settore si evidenziano principalmente sei categorie di figure professionali:\nNegli ultimi 10 anni, il settore immobiliare italiano ha subito una notevole trasformazione con provvedimenti legislativi che hanno favorito il processo di finanziarizzazione immobiliare, attraverso la nascita della finanza di progetto, dei fondi immobiliari e delle operazioni di cartolarizzazione. L'importanza che sta assumendo la gestione del settore immobiliare ha determinato per gli operatori del settore la necessit\u00e0 di mettere in campo capacit\u00e0 imprenditoriali e gestionali sempre pi\u00f9 avanzate con la conseguente necessit\u00e0 che il mercato richiede figure professionali e strumenti di analisi pi\u00f9 sofisticati.\nL'immobiliare pubblico.\nCon la nascita delle Agenzie del Demanio e del Territorio anche la pubblica amministrazione sta iniziando ad avere un ruolo importante nel settore immobiliare.\nIn tema di patrimonio immobiliare pubblico, con la legge finanziaria 2007 l'Italia si \u00e8 dotata della concessione di lungo periodo (ossia fino a 50 anni), la cosiddetta concessione di valorizzazione o long lease anglosassone che permetter\u00e0 di realizzare, anche grazie all'intervento di soggetti privati, progetti di valorizzazione sui beni dello Stato. Per fare un esempio: gli ex beni della Difesa, per lo pi\u00f9 caserme, potranno essere opportunamente valorizzate ad usi diversi anche grazie all'introduzione di questa."}
{"id": "282633", "revid": "110157", "url": "https://it.wikipedia.org/wiki?curid=282633", "title": "Slay Tracks (1933-1969)", "text": "Slay Tracks (1933-1969) \u00e8 l'EP di debutto del gruppo indie rock americano Pavement. Le canzoni di questo disco saranno disponibili in seguito nella compilation Westing (by Musket and Sextant) pubblicata dall'etichetta discografica Drag City."}
{"id": "282634", "revid": "125705199", "url": "https://it.wikipedia.org/wiki?curid=282634", "title": "Baldassarre Castiglione", "text": "La sua prosa e la lezione che offre sono considerate una delle pi\u00f9 alte espressioni del Rinascimento italiano. Soggiorn\u00f2 in molte corti, tra cui quella di Francesco II Gonzaga a Mantova, quella di Guidobaldo da Montefeltro a Urbino e quella di Ludovico il Moro a Milano. Al tempo del sacco di Roma fu nunzio apostolico per papa Clemente VII. La sua opera pi\u00f9 famosa \u00e8 \"Il Cortegiano\", pubblicata a Venezia nel 1528 e ambientata alla corte d'Urbino, presso la quale l'autore aveva potuto vivere pienamente la propria natura cortigiana. Tema cardine del libro \u00e8 la trattazione, in forma dialogata, di quali siano gli atteggiamenti pi\u00f9 consoni a un uomo di corte e a una \"dama di palazzo\", dei quali sono riportate raffinate ed equilibrate conversazioni che l'autore immagina si tengano durante serate di festa alla corte dei Montefeltro attorno alla duchessa Elisabetta Gonzaga.\nBiografia.\nLe origini e la formazione.\nFiglio di Cristoforo Castiglione (1458-1499), uomo d'armi alle dipendenze del marchese di Mantova Ludovico Gonzaga e di Luigia Gonzaga (1458-1542), Baldassarre nacque a Casatico, nel mantovano, il 6 dicembre del 1478. Proveniente da una famiglia dedita per necessit\u00e0 al culto delle armi e al prestar servizio presso signori pi\u00f9 potenti, all'et\u00e0 di dodici anni fu inviato, sotto la protezione del parente Giovan Stefano Castiglione, alla corte di Ludovico il Moro, signore di Milano, ove studi\u00f2 alla scuola degli umanisti Giorgio Merula, per quanto riguarda il latino, e Demetrio Calcondila, per il greco. Si impratich\u00ec invece della letteratura italiana, appassionandosi in particolar modo a Petrarca, Dante, Lorenzo il Magnifico e Poliziano, sotto l'umanista bolognese Filippo Beroaldo. Per quanto riguarda l'esercizio e la pratica delle armi, si form\u00f2 insieme a Pietro Monte. Purtroppo il soggiorno milanese, funestato negli ultimi anni dalla morte della duchessa Beatrice d'Este e del padre in seguito alle ferite riportate nella battaglia di Fornovo del 1495, dovette terminare e costrinse il Castiglione, in quanto figlio primogenito, a occuparsi degli interessi familiari a fianco della madre.\nLa parentesi gonzaghesca.\nNel 1499 torn\u00f2 a Mantova al servizio di Francesco II Gonzaga, marito di Isabella d'Este, anche se, secondo la Cartwright, Castiglione non fu mai attratto dalla personalit\u00e0 rude del marchese. Qui, proseguendo la tradizione familiare, si mise al servizio di Francesco II quale cavaliere, seguendolo prima a Pavia e poi nuovamente a Milano, dove assistette all'entrata trionfale di re Luigi XII di Francia il 5 ottobre. Rientrato a Mantova, Baldassarre si prest\u00f2 a servire il suo signore come funzionario marchionale (fu castellano di Castiglione nel Mantovano durante la ridiscesa di Ludovico il Moro a Milano) e, nell'autunno 1503, lo segu\u00ec nel Meridione ad affrontare gli spagnoli nella battaglia del Garigliano, subendo, in quel 29 dicembre, una cocente sconfitta.\nAl servizio del Ducato d'Urbino.\nUna corte cosmopolita.\nNel frattempo il duca d'Urbino Guidobaldo da Montefeltro, rientrato in possesso dei suoi domini dopo la morte di Alessandro VI, scese a Roma per rendere omaggio al nuovo papa Giulio II. Con la diretta conoscenza di Roma, di Urbino e del duca Guidobaldo, Castiglione prov\u00f2 \u00abil fascino, tanto diverso, ma egualmente profondo, delle due citt\u00e0\u00bb rispetto alla pi\u00f9 provinciale Mantova. Grazie anche all'interesse della duchessa Elisabetta Gonzaga, ottenne cos\u00ec di essere dispensato dal servigio al signore gonzaghesco per trasferirsi nella pi\u00f9 promettente e amena citt\u00e0 marchigiana, anche se ci\u00f2 suscit\u00f2 nel marchese Francesco II un certo risentimento verso il suo ex servitore. Cos\u00ec, nel 1504, inizi\u00f2 forse il periodo pi\u00f9 felice per il nobile Castiglione, entrando al servizio di una corte pi\u00f9 fastosa ed elegante di quella mantovana. Pur militando per il duca d'Urbino ed essendo a capo di un manipolo di cinquanta uomini, egli pot\u00e9 frequentare la corte urbinate, vero centro cosmopolita di ingegni e centro d'eleganza:\nLuigi Russo ricorda poi anche il conte Ludovico di Canossa e l'ormai celebre letterato veneziano e futuro cardinale Pietro Bembo. Alla corte urbinate il Castiglione pot\u00e9 vivere appieno la sua natura cortigiana, dedicandosi alla letteratura e al teatro. Nel primo caso, si occup\u00f2 dell'allestimento scenico prima dell'egloga \"Tirsi\" (1506), poi nel 1513 de \"La Calandria\", l'opera teatrale dell'amico e futuro cardinale Bernardo Dovizi da Bibbiena. In secondo luogo, raffin\u00f2 ulteriormente la sua attivit\u00e0 cortigiana, ponendo le basi per l'esposizione teorica del buon cortigiano nell'opera omonima.\nLe ambascerie e le missioni militari.\nLa residenza a Urbino non fu per\u00f2 statica: impiegato dal suo signore quale ambasciatore, fu nell'autunno/inverno 1506 in Inghilterra alla corte di Enrico VII Tudor per ringraziare il sovrano inglese della concessione a Guidobaldo dell'onore di far parte dell'Ordine della Giarrettiera. Fu in quest'occasione che dedic\u00f2 al sovrano inglese la \"Epistola de vita et gestis Guidubaldi Urbini Ducis\". Ancora, nel maggio 1507 fu a Milano per rappresentare il duca presso Luigi XII di Francia, ma fu spedito anche a Roma come ambasciatore, visti gli strettissimi legami feudali che intercorrevano tra la Santa Sede e il Ducato d'Urbino, ora che il titolo ducale era passato a Francesco Maria I della Rovere, parente di Giulio II (1508). Nel frattempo, agli inizi del ducato di Francesco Maria, Castiglione era stato nominato dal nuovo duca di Urbino podest\u00e0 di Gubbio affinch\u00e9 i suoi cittadini rimanessero fedeli alla causa roveresca, riuscendovi. Durante questi anni l'umanista partecip\u00f2 anche alle imprese belliche del papa guerriero, quale per esempio l'assedio della Mirandola che si svolse dal 19 dicembre 1510 al 20 gennaio 1511 o la presa di Bologna da parte delle truppe urbinati. Dimostratosi devoto alla causa del suo signore, questi gli concesse il 2 settembre 1513 il castello di Nuvilara, nel Pesarese, col titolo di conte.\nPresso la Roma di Leone X.\nFu questa l\"'intellighenzia\" artistico-culturale ereditata dal nuovo pontefice, Leone X, dalla Roma di Giulio II. Figlio di Lorenzo il Magnifico e amico del duca e di Castiglione, ebbe come ambasciatore di Francesco Maria proprio quest'ultimo, che doveva rimanere nella capitale della cristianit\u00e0 per seguitare a fare gli interessi rovereschi. I tre anni che Baldassarre Castiglione pass\u00f2 alla festosa corte pontificia fecero credere al cortigiano mantovano di \u00abavere la sensazione che la corte [\"pontificia\", n.d.r] fosse quasi un duplicato di quella urbinate\u00bb: l'aver ritrovato gli antichi amici del periodo montefeltrino, la loro frequentazione, l'essere entrato in contatto con Raffaello e con Michelangelo, stabilendo rapporti cordiali con loro, gli fecero credere del ritorno all'epoca felice delle feste e delle conversazioni che spesso Castiglione intratteneva con la colta duchessa Elisabetta Gonzaga. Come scrive il Mazzuchelli a tal proposito:\nInoltre, a partire dal 1513, l'autore inizi\u00f2 la stesura del \"Cortegiano\", dando principio della sua attivit\u00e0 anche di scrittore. Purtroppo, la politica del nuovo pontefice rovin\u00f2 questa chimera. Leone X, infatti, desideroso di elevare la sua famiglia, dichiar\u00f2 decaduto il duca Francesco Maria a favore del nipote Lorenzo II, nonostante il parere negativo del fratello del pontefice, Giuliano de' Medici duca di Nemours. L'installarsi dei nuovi signori, la fuga del duca a Mantova e la dichiarata fedelt\u00e0 alla causa roveresca da parte del Castiglione lo costrinsero a lasciare Roma per far ritorno nei suoi vecchi domini di Casatico.\nIl secondo periodo mantovano.\nRientrato a Mantova, il 15 ottobre 1516 spos\u00f2 la quindicenne Ippolita Torelli, figlia di Guido Torelli e di Francesca Bentivoglio. Ristabiliti cordiali rapporti col signore di Mantova Francesco II Gonzaga, Castiglione trascorse degli anni abbastanza tranquilli (si ricorda una gita a Venezia in compagnia della sposa e della corte gonzaghesca) finch\u00e9 nel 1519, divenuto marchese di Mantova il giovane Federico II, fu rimandato a Roma per consolidare la posizione del nuovo signore presso papa Leone X. Nel contempo contribu\u00ec anche alla causa roveresca facendo s\u00ec che, non appena mor\u00ec Leone X, il collegio cardinalizio lo reintegrasse nei suoi domini appena riconquistati con le armi.\nAl servizio del papato.\nRimasto vedovo nel 1520, Castiglione si fece prete per provvedere ai propri bisogni materiali e ricevette la conferma del suo nuovo stato col breve del 9 giugno 1521 da parte del pontefice medesimo. Mandato a Roma al conclave che elesse Adriano VI nella speranza che venisse nominato pontefice il cardinale Scipione Gonzaga, serv\u00ec sotto Federico Gonzaga ancora come cortigiano e comandante militare, ma non c'era pi\u00f9 la felicit\u00e0 e il brio della corte urbinate e della Roma medicea:\nTutto questo cambi\u00f2 quando, nel 1523, fu eletto al soglio pontificio il cardinale Giulio de' Medici col nome di Clemente VII.\nNunzio in Spagna.\nCon queste parole l'umanista riferiva a Federico Gonzaga della nomina, annunciata il 19 luglio 1524 da parte del papa, a nunzio apostolico in Spagna presso l'imperatore Carlo V. Sciolto dal legame con il marchese di Mantova, il 7 ottobre del medesimo anno egli part\u00ec da Roma per occuparsi di quest'incarico. La missione non era delle pi\u00f9 facili, in quanto il giovane imperatore era in lotta con il re di Francia Francesco I per la supremazia in Italia, dove si giocava anche la sicurezza e la credibilit\u00e0 dello Stato Pontificio. Sconfitto il re di Francia nella battaglia di Pavia del 1525, Clemente VII, che per arginare lo strapotere imperiale si era alleato ai francesi, fu invaso dalle truppe spagnole e tedesche dando origine al terribile sacco di Roma del 1527. Il letterato fu accusato ingiustamente dal papa di non aver saputo prevedere l'evento, nonostante col cardinale Salviati avesse presentato un memoriale con cui il pontefice si congratulava della vittoria imperiale. Gli ultimi anni li dedic\u00f2 alla stampa del \"Cortegiano\", uscito a Venezia per interesse del Bembo nel 1528, e alla disputa con Alfonso de Vald\u00e9s riguardo all'ortodossia cattolica. \nLa morte.\nColpito da attacchi febbrili, Castiglione, riabilitato dalla Curia, mor\u00ec a Toledo l'8 febbraio 1529. Fu inizialmente sepolto, per volont\u00e0 dell'imperatore che aveva sempre avuto grande stima di lui, nella cappella di Sant'Ildefonso nella Metropolitana di Toledo. Ai parenti che giunsero in Spagna, l'imperatore Carlo rimpianse solennemente con queste parole il nunzio appena scomparso:\nDopo sedici mesi l'anziana madre, volendo adempiere alla disposizione testamentaria del figlio, fece trasferire la sua salma a Mantova per tumularla, accanto a quella della moglie, nel santuario di Santa Maria delle Grazie, alle porte della citt\u00e0, nella tomba allestita da Giulio Romano. Nella colonna di sinistra a lato del sarcofago \u00e8 inciso l'epitaffio latino dettato da Pietro Bembo:\nDiscendenza.\nBaldassarre e Ippolita ebbero tre figli:\nPensiero.\nUno scrittore non professionista.\nCastiglione non fu uno scrittore professionista al pari di Pietro Bembo o di Ludovico Ariosto. La sua testimonianza letteraria, a partire dall'opera maggiore fino alle prove minori, era inquadrata da un lato nel tentativo di celebrare un modello di cortigiano ideale in un'epoca in cui il principato era diventato la realt\u00e0 quasi assoluta nel contesto geopolitico italiano dell'epoca; nel secondo, invece, era quella di un'esibizione della sua cultura personale ai fini sempre della cortigianeria. Come scrive Giulio Ferroni: \u00abla sua cultura ricca e varia non \u00e8 per\u00f2 [...] la cultura di un professionista: la letteratura \u00e8 per lui espressione del suo essere gentiluomo e un modo di partecipare alla vita della societ\u00e0 nobiliare\u00bb. Semmai, piuttosto, se si prende il \"Cortegiano\" quale misura del mondo castiglionesco, si pu\u00f2 anche parlare di doverosa testimonianza di un mondo che non c'\u00e8 pi\u00f9, \u00abun luogo mitico, immagine di una felicit\u00e0 perduta\u00bb devastata poi dalle guerre per il potere ed il dominio tra gli uomini. Lasciando parola all'autore stesso:\nIl perfetto cortigiano.\nIn un'epoca in cui la cortigianeria era divenuto il nuovo modello del vivere sociale presso i potenti Castiglione fu, nella schiera dei principali letterati dell'epoca, il \u00abprecettista della vita di corte\u00bb. Nel quadro della corte feltrina e poi roveresca, Bembo delinea una serie di modi di porsi e di comporsi da parte del cortigiano, oltrech\u00e9 a precise indicazioni sulla sua condotta e alla sua formazione culturale e fisica. In sostanza, il \"Cortegiano\" si presenta quale \u00abmoderno erede della pedagogia umanistica\u00bb in quanto l'uomo che vi si raffigura \u00e8 \u00abun uomo versatile e aperto, duttile e completo; \u00e8 esperto di armi e di politica, ma sa anche di lettere, filosofia ed arti, \u00e8 raffinato ma senza affettazione, \u00e8 coraggioso e valente, ma senza ostentazione\u00bb. In sostanza, \u00e8 un trattato di pedagogia rivolto a chi vive nel mondo ristretto ed elitario delle corti.\nGrazia e sprezzatura.\nDoti fondamentali su cui si deve poggiare il cortigiano per Castiglione sono la \"grazia\" e la \"sprezzatura\". La grazia del cortigiano, propria di una specifica classe aristocratico-nobiliare, \u00e8 essenziale alla vita di corte in quanto \u00abla grazia, le maniere gentili e amabili sono dunque le condizioni che permettono al gentiluomo di conquistare \"quella universal grazia de' signori, cavalieri e donne\"\u00bb. Sempre seguendo il ragionamento di Maria Teresa Ricci, \u00abla grazia appare dunque come una specie di abilit\u00e0 che ha per scopo di piacere e convincere. Il cortegiano, come l'oratore, deve saper commuovere, persuadere, convincere gli altri. Egli deve essere in grado di dare sempre una \"buona opinione\" di s\u00e9\u00bb. In sostanza, deve saper apprendere questa capacit\u00e0 per poter vivere nell'ambiente di corte. La \"grazia\" per\u00f2 \u00e8 connessa con la cosiddetta \"sprezzatura\", ossia la non visibilit\u00e0 dello sforzo con cui il cortigiano fa manifesto della grazia acquisita, qualit\u00e0 contrapposta all\"'affettazione,\" ossia \u00abl'ostentazione di un comportamento ricercato, di cui risulta sottolineata l'innaturalezza e artificiosit\u00e0\u00bb:\nIl Castiglione per\u00f2 propone, nonostante la naturalezza della sua teoria, una vita che sia mimesi di quella reale: il cortigiano agisce \u00abin un teatro delle apparenze\u00bb nel quale invece \u00e8 l'affettazione a dominare sulla sprezzatura e non l'incontrario.\nL'esaltazione delle lettere.\nNella discussione dialogica del \"Cortegiano\" emerge poi la supremazia artistica e formativa delle lettere tra le qualit\u00e0 del cortigiano. Per Castiglione \u00abla vera gloria degli uomini \u00e8 quella che si commenda \"al sacro tesauro delle lettere\"\u00bb in quanto tutti gli antichi, compresi i conquistatori e i politici, ne seguirono le orme per una gloria duratura nei secoli.\nConsigliere del principe.\nNel IV libro del \"Cortegiano\" si tratta dei rapporti tra cortigiano e principe. Il discorso, tenuto da Ottaviano Fregoso, tratta di un argomento che risulta \u00abinatteso, in qualche modo disomogeneo con le prime tre parti dell\u2019opera\u00bb. Il tono del discorso, infatti, risulta molto pi\u00f9 serio e concreto, in quanto il Fregoso (sotto il quale si cela l\u2019animo dell'autore) denuncia la degenerazione delle corti dovuta a cortigiani inetti e all\u2019immoralit\u00e0 dei principi. Sar\u00e0 dunque il cortigiano perfetto, quello delineato nei primi tre libri, a dover \u201ccorreggere\u201d questo stato di cose, educando e consigliando il principe sulla strada della virt\u00f9. Il modello del principe di Castiglione, che si rif\u00e0 ancora all\u2019Umanesimo quattrocentesco di Coluccio Salutati e Matteo Palmieri e che trova riscontri nella pedagogia erasmiana dell\"'Institutio principis christiani\", \u00e8 quanto mai lontano da quello machiavelliano: se entrambi concordano sulla necessit\u00e0 della virt\u00f9 del principe per governare, Castiglione si propone di allontanare dall\u2019immoralit\u00e0 il principe, la stessa che invece Machiavelli dichiara essere necessaria per il governo dello Stato nei casi di necessit\u00e0:\nCome fanno notare Salvatore Guglielmino e Hermann Grosser, per\u00f2, il modello politico del cortigiano castiglionesco \u00e8 simbolo di una crisi di valori per cui il suo campo d'azione presso il principe non \u00e8 quello di un \"primus inter pares\", quanto solo quello di un mero consigliere, preludio alla trasformazione del cortigiano nel mero \"secretario\" custode dei segreti indiscutibili del principe.\nLa dama di corte.\nCorrispettivo dell'uomo di corte deve essere la \"dama di palagio,\" che nell'opera assume una posizione rilevante grazie alla figura della duchessa Elisabetta Gonzaga, della cognata Emilia Pio, di Costanza Fregoso e Margherita Gonzaga. Secondo quanto disposto dal Castiglione nel III libro della sua opera, la dama di palazzo (o di corte) deve essere istruita nelle belle lettere, nelle arti, nella musica e nella danza, oltre a essere al contempo una buona moglie e una buona madre di famiglia: deve essere dunque una donna \u00abhonesta\u00bb, vocabolo che non indica l'onest\u00e0 come virt\u00f9 morale, quanto l'adozione di certi valori etici e sociali da cui ci si aspetterebbe da una donna di buoni costumi cos\u00ec come delineati nell'opera. Per quanto riguarda la dama non ancora sposata, sar\u00e0 necessario che essa ami soltanto chi \u00e8 disponibile a maritarsi con lei e deve rivolgere le attenzioni maschili a discorsi virtuosi e onesti, disdegnando invece le promesse d'amore fatte in modo vago e senza alcun preciso intento di mantenerle. Fulcro della perfezione della donna di corte \u00e8 rappresentato dalla duchessa Elisabetta Gonzaga, come delineato da Uberto Motta:\nLa questione della lingua.\nAll'inizio del '500, davanti alla rinascita dell'interesse del volgare dovuto all'umanesimo omonimo, ci si pose quale dovesse essere il veicolo comunicativo da utilizzare fra gli italiani e quali dovessero essere i modelli di questa lingua. Secondo Uberto Motta, Castiglione si pone nella linea dell'anticiceronianesimo appreso alla scuola milanese del Calcondila e del Merula, rispondendo a quella che i critici vaglieranno come teoria cortigiana, opposta a quella che in quegli anni Pietro Bembo stava elaborando e che vedr\u00e0 la luce con le \"Prose della volgar lingua\" del 1525. Claudio Marazzini sintetizza cos\u00ec la teoria cortigiana: \u00abla differenza tra questo ideale linguistico e quello di Bembo sta nel fatto che i fautori della lingua cortigiana non volevano limitarsi all'imitazione del toscano arcaico, ma preferivano far riferimento all'uso vivo di un ambiente sociale determinato, quale era la corte\u00bb. Infatti tale posizione viene esplicitata da Federico Fregoso nel \"Cortigiano\" nel I libro:\nOpere.\n\"Il Cortegiano\".\nLa sua fama \u00e8 legata a\" Il libro del Cortegiano\", trattato in quattro libri in forma dialogica. Scritto in varie fasi tra il 1508 e il 1524, il \"Cortegiano\" si ambienta nel 1507, quando il duca Guidobaldo era ancora vivo, e fu stampato nel 1528 a Venezia. Nel signorile ambiente della corte di Urbino si svolgono, in quattro serate, dei dialoghi in cui si disegna l'ideale figura del perfetto cortigiano: nobile di stirpe, vigoroso, esperto delle armi, musico, amante delle arti figurative, capace di comporre versi, arguto nella conversazione. Tutto il suo comportamento doveva dare impressione di grazia e eleganza. Simile a lui la perfetta \"dama di palazzo\". Serve cos\u00ec a comprendere non una realt\u00e0 d'epoca, ma le aspirazioni di una classe a una vita contraddistinta da un elegante ordine razionale, un'idea di bellezza che desse alla vicenda terrena un significato superiore ed eterno. L'opera ebbe immediata e generale fortuna in Europa e serv\u00ec da modello, anche come prosa, bench\u00e9 non conforme ai precetti di Pietro Bembo: nel \"Cortegiano \"si espone anche un ideale di compostezza armoniosa nel campo della produzione in prosa, contraddistinta da elevatezza di impianto generale, ricchezza e fluidit\u00e0, duttilit\u00e0 a registri diversi di scrittura.\n\"Tirsi\".\nIl \"Tirsi\" \u00e8 un'egloga in 55 ottave, elaborata insieme al cugino e amico Cesare Gonzaga, che celebra i vari letterati presenti alla corte urbinate, riconoscibili tramite i versi che sono stati da loro scritti. La scena si apre con il lamento del pastore Iola per il rifiuto dell'innamorata ninfa Galatea di unirsi a lui, quando interviene Tirsi che esalta una divinit\u00e0 locale (dietro cui c'\u00e8 Elisabetta Gonzaga) e tutti coloro che si sono posti sotto la sua protezione. Il chiaro retaggio virgiliano dell'opera \u00e8 dovuto al fatto che i personaggi che vi compaiono appaiono tutti nelle \"Bucoliche\" del poeta mantovano, ma vi si intravedono anche stilemi tratti da Orazio, Ovidio e Catullo, oltrech\u00e9 la metrica adottata nell\"'Orfeo\" del Poliziano. Fu stampato per la prima volta nel 1553 a Venezia a cura di Anton Giacomo Corso.\n\"Rime\".\nLa produzione in ambito poetico \u00e8 alquanto esigua, anche se nell'epitaffio mortuario del Bembo si parla di \u00ab\"litteris [...] hetruscis etiam poetae\"\u00bb. Le rime, concentrate nel periodo urbinate, per Castiglione appaiono \u00abcome strumento di estrinsecazione dell'identit\u00e0 del cortigiano\u00bb e risentono del petrarchismo cortigiano oltrech\u00e9 dall'influenza poetica classica. Constano di due canzoni e di cinque sonetti, stampati dall'abate Serassi nel 1771 nel secondo volume delle \"Lettere\".\n\"Carmina\".\nConsistono in un'egloga intitolata \"Alcon\", dedicata in morte dell'amico Domizio Falcone e basata su metri e tematiche estratte dalle \"Bucoliche\" e dalle \"Georgiche\" virgiliane, in un poemetto col titolo \"Cleopatra\", in elegie e in epigrammi. Furono raccolti per la prima volta da Giovanni Antonio e Gaetano Volpi nell'edizione delle \"Opere volgari e latine\" del 1733 in numero di diciotto, cui ne fu aggiunto un altro inedito nell'edizione delle \"Poesie volgari e latine\" del 1760 curata da Pierantonio Serassi per un insieme di diciannove carmi. Per la precisione, i titoli sono i seguenti: \"Alcon\", \"Cleopatra\", \"Prosopopoeia Ludovici Pici Mirandulani\", \"De Elisabella Gonzaga canente\", \"Elegia qua fingit Hippolyten suam ad se ipsum scribentem\", \"Ad puellam in litore ambulantem\", \"Ad eamdem\", \"De morte Raphaelis pictoris\", \"De Paullo canente\", \"De viragine\", \"Ad amicam\", \"Epitaphium Gratiae puellae\", \"Insignium domus Castilioniae descriptio\", \"Hippolytae Taurellae coniugis epitaphium\", \"Eiusdem tumulus\", \"Ex Corycianis\", \"In Cupidinem Praxitelis\", \"De Julio Caesare\", \"De amore\".\n\"Epistole\".\nOltre alle sedici epistole in volgare, tra le lettere degne di menzione si ricordano il \"De Vita et Gestis Guidubaldi Urbini Ducis\", panegirico in prosa del duca d'Urbino presentato a Enrico VII d'Inghilterra in occasione della morte di Guidobaldo e tentativo di realizzare la figura ideale di principe; e la \"Lettera a Papa Leone X\", che tratta delle antichit\u00e0 romane e del modo con cui i romani costruivano i loro edifici.\nLa fortuna.\nTraduzioni del \"Cortegiano\".\nIn Europa il nome di Baldassarre Castiglione \u00e8 intrinsicamente legato alla sua opera pi\u00f9 celebre, \"Il libro del Cortegiano\", quale modello di comportamento presso le corti. Castiglione trov\u00f2 terreno fertile in Spagna dove gi\u00e0 nel 1536 il poeta Juan Bosc\u00e1n tradusse \"Il Cortegiano\" in spagnolo, mentre nel 1537 fu traslato in francese da Jacques Colin d'Auxerre (\"Le courtisan\"), nel 1561 in inglese da Thomas Hoby (\"The courtier\") e nel 1565 in tedesco dal bavarese Laurentz Kratzer. Seguirono traduzioni anche in latino del \"Cortegiano\", come quella di Hieronimus Turler la quale fu pubblicata a Wittenberg nel 1561. Secondo Beffa-Negrini e lo scrittore veronese Benini, nel XVII secolo, vi fu la traduzione dell'opera anche in lingua russa.\nNel corso dei secoli.\nCriticato parzialmente da Torquato Tasso nel suo dialogo \"Il Malpiglio overo de la corte\" a causa delle forti discordie che intercorrevano tra quell'ambiente e il poeta d'origine bergamasca (ma anche per il mutato cambiamento sociale intercorso), l'opera di Castiglione fu posta all\"'Indice dei libri proibiti\" nel 1576: il figlio di lui, Camillo, ricevette notizia direttamente dalla Santa Sede. Neanche la versione \"ripulita\" di Antonio Ciccarelli permise al \"Cortegiano\" di essere tolto dai libri proibiti, come riconfermato da papa Sisto V nel 1585. Comunque \"Il Cortegiano\" continu\u00f2 a circolare e, con la fine dell'et\u00e0 della Controriforma, fu visto nel XIX e nel XX secolo come l'emblema stesso del Rinascimento."}
{"id": "282669", "revid": "84184", "url": "https://it.wikipedia.org/wiki?curid=282669", "title": "Giuseppe Zamboni (fisico)", "text": "L'invenzione della pila a secco.\nDal 1800 al 1840 circa furono sviluppati un considerevole numero di modelli di pile a secco, nell'intento di stabilire la natura della corrente elettrica nella pila voltaica, e in particolare di verificare l'ipotesi di Volta di una tensione di contatto. Lo stesso Volta esegu\u00ec esperimenti su pile di questo tipo.\nIl primo ad annunciare la scoperta di una pila di questo tipo fu Johann Wilhelm Ritter nel 1802. Ritter costru\u00ec una pila a colonna formata da 600 dischi di zinco e rame separati da una pelle di pecora bianca e asciutta. La pila era in grado di caricare un condensatore di Jar (bottiglia di Leida) nella stessa misura di una pila voltaica di analoghe dimensioni (contenente 600 dischi) e produceva gli stessi urti e scintille di un condensatore di Jar di analoghe dimensioni. La principale differenza era il tempo di ricarica, decisamente superiore a quello che la pila voltaica impiegava a caricare il condensatore di Jar. Dopo ulteriori esperimenti, Ritter concluse che la differenza era dovuta all'umidit\u00e0 presente nella pila voltaica, o ad una qualunque altra sostanza (elettrolita) che rendeva elettricamente attiva la pila, e che perci\u00f2 era indispensabile una quantit\u00e0 anche minima di umidit\u00e0, purch\u00e9 prodotta da un liquido che non interagisse chimicamente coi metalli.\nGiuseppe Zamboni cerc\u00f2 di costruire un orologio elettrostatico di piccole dimensioni e con un'efficienza elettrica molto alta, tale da poter essere mosso per un periodo di tempo molto lungo senza cambiare batteria. La ricerca dell'epoca si dirigeva verso pile a secco, nelle quali l'acido elettrolita non poteva reagire chimicamente e corrodere gli strati di conduttore, prolungando molto la sua vita utile.\nLa pila di Zamboni \u00e8 composta da una pila di sottili dischi di due metalli conduttori posti dentro un tubo di vetro chiuso che ha una colonna di alluminio al centro. I dischi sono concentrici a tale colonna, e sono impilati uno sopra l'altro secondo la sequenza: disco di rame/ foglio di carta commerciale (detta \"carta d'argento\"), a forma di disco, con strato di collante /disco di lega stagno-zinco/ disco di rame. La pila sviluppa una forza elettromotrice sufficiente da essere misurabile con un elettroscopio.\nI dischi non erano posti a contatto diretto con alcuna sostanza acidula o inumidita, ma come le altre pile a secco, in realt\u00e0 esisteva un elettrolita, che era il collante utilizzato tra i fogli di carta commerciale e quelli di metallo. La carta commerciale manteneva i dischi di metallo isolati dall'elettrolita che non reagiva chimicamente, cessando di deteriorare la pila. La pila rispetta la prima legge dell'effetto Volta, per la quale si sviluppa una forza elettromotrice tra metalli diversi che non dipende dall'estensione della superficie di contatto (che \u00e8 molto piccola).\nLe ricerche sulla pila a secco ebbero un forte impulso all'interno del dibattito sul comportamento elettrico della pila di Volta, vertendo sulla domanda se questo fosse dovuto ad una tensione di contatto oppure ad una nuova reazione elettro-chimica.\nDurante la sua vita fu docente presso l'allora \"Imperial Regio Liceo di Verona\", ora Liceo ginnasio statale Scipione Maffei."}
{"id": "282675", "revid": "1318658", "url": "https://it.wikipedia.org/wiki?curid=282675", "title": "Tharros", "text": "Tharros (in latino \"Tarrae\", in greco antico \"Th\u00e0rras\", \u0398\u03ac\u03c1\u03c1\u03b1\u03c2) \u00e8 un sito archeologico della provincia di Oristano, situato nel comune di Cabras, in Sardegna. \nLa citt\u00e0 si trova nella parte sud della penisola del Sinis, che termina nella sporgenza montuosa di capo San Marco. \nNel 2016 l'area archeologica ha fatto registrare 105\u00a0738 visitatori\nStoria.\nIl nome del luogo, di origine protosarda, viene collegato alla radice mediterranea \"*tarr-\". La stessa base si ritrova, ad esempio, nei nomi \"Tarr\u00e0i\" (Galtell\u00ec) o, fuori dall'isola, \"Tarracina\" (Lazio) o \"Tarraco\" (Hispania Citerior).\nLa citt\u00e0 fu fondata dai Fenici nell'VIII secolo a.C. vicino ad un preesistente villaggio nuragico dell'et\u00e0 del bronzo. Il villaggio protosardo di \"Su Muru Mannu\", sopra il quale fu creata una costruzione religiosa fenicia, venne abbandonato in maniera pacifica dai suoi abitanti che, stando alle informazioni archeologiche, aiutarono i fenici nella costruzione della nuova citt\u00e0.\nSuccessivamente, sotto il governo di Cartagine, la citt\u00e0 venne fortificata, ingrandita e conobbe un periodo di ricchezza economica con l'aumento degli scambi commerciali con l'Africa, con la penisola iberica e con Massalia. Tharros in epoca cartaginese fu forse la capitale provinciale.\nConquistata da Roma nel 238 a.C., all'indomani della prima guerra punica, pochi decenni dopo (215 a.C.) fu uno dei luoghi di nascita della rivolta anti-romana guidata da Ampsicora. In et\u00e0 imperiale ci fu un forte rinnovamento della citt\u00e0 con la costruzione delle terme, dell'acquedotto e la sistemazione della rete stradale con pavimentazione in lastre di basalto. La citt\u00e0 ottenne lo status di comunit\u00e0 di cittadini romani.\nDopo la caduta dell'Impero romano d'Occidente, Tharros, governata prima dai Vandali e poi dai Bizantini e tormentata dalle incursioni dei musulmani, entr\u00f2 progressivamente in una profonda crisi che porto all'abbandono della zona intorno al 1050. \nPrima del suo abbandono Tharros fu anche la capitale del giudicato di Arborea; la regina Nibata o il re (chiamato \"Giudice\") Orzocco I de Lacon-Zori trasferirono ad Oristano la sede vescovile e l'intera popolazione tarrense. Celebre \u00e8 il detto (riportato per la prima volta dal Mattei) \"e sa cittad'e Tharros, portant sa perda a carros\", letteralmente \"dalla citt\u00e0 di Tharros portano le pietre a carri (in grandi quantit\u00e0, ndr)\", a dimostrazione del fatto che Oristano venne fondata con i resti materiali dell'antica colonia fenicia.\nL'area archeologica.\nL'area \u00e8 attualmente un museo all'aria aperta e gli scavi vanno avanti portando alla luce maggiori notizie sul passato di questa citt\u00e0. Ci\u00f2 che \u00e8 possibile vedere risale soprattutto al periodo della dominazione romana o della prima cristianit\u00e0. Tra le strutture pi\u00f9 interessanti vi sono il tophet, le terme, le fondamenta del tempio e una parte dell'area con case e botteghe artigiane.\nLa maggior parte dei manufatti ritrovati durante gli scavi sono visibili presso:\nI resti della citt\u00e0 di Tharros sono stati scavati solo parzialmente per cui \u00e8 spesso difficile una precisa ricostruzione delle diverse epoche. \nFase nuragica.\nLa penisola di Capo San Marco, dove \u00e8 localizzata Tharros, fu abitata in Et\u00e0 Nuragica come testimoniato da tracce di insediamenti risalenti all\u2019Et\u00e0 del Bronzo Medio, fra il 1600 ed il 1300 a.C.\nnella parte del colle di Su Muru Mannu sono state scavate delle capanne circolari, oggi visibili, e probabilmente utilizzato fino a VIII secolo come testimoniato dai frammenti ceramici rinvenuti.\nThopeth.\nGli archeologi hanno rinvenuto un tophet, luogo sacro a cielo aperto comune a diversi insediamenti fenici nel Mediterraneo occidentale. A Tharros il tophet era stato edificato sulla sommit\u00e0 di una collina chiamata Su Muru Mannu nei pressi dei resti di un villaggio edificato dai nuragici (1900-730 aC). Questo \u00e8 considerato come un primo segno di colonizzazione e urbanizzazione del sito.\nTempio monumentale.\nDi epoca punica \u00e8 anche il cosiddetto \"tempio monumentale\" di cui rimane visibile un alto basamento nella roccia decorato sui lati da semicolonne doriche. \nFase romana.\nIn et\u00e0 romana la citt\u00e0 and\u00f2 incontro a una importante sistemazione urbanistica con la costruzione di strade in basalto e diversi edifici pubblici come le tre strutture termali e il castellum aquae. \nFase paleocristiana.\nDurante questo periodo una delle terme venne trasformata in edificio sacro e fu costruito un battistero. "}
{"id": "282678", "revid": "36426", "url": "https://it.wikipedia.org/wiki?curid=282678", "title": "D\u00fcrer", "text": ""}
{"id": "282679", "revid": "124111594", "url": "https://it.wikipedia.org/wiki?curid=282679", "title": "Cervo (torrente)", "text": "Il Cervo (\"Saarv\" in piemontese) \u00e8 un torrente del Piemonte lungo circa 65\u00a0km, principale tributario del fiume Sesia. Attraversa le province di Biella e Vercelli. Il perimetro del suo bacino \u00e8 di 152\u00a0km, e il tratto montano del torrente bagna la Valle Cervo.\nEtimologia.\nIl nome \"Cervo\" piuttosto che dal latino \"cervus\" deriverebbe invece dal termine germanico \"saar\" (\"fiume\" o \"torrente\"). Il torrente viene denominato \"Sarvo\" nei documenti medioevali in latino.\nPaleogeografia.\nIl Cervo aveva in passato un percorso piuttosto diverso da quello attuale e nella pianura a sud di Biella scorreva in un paleoalveo attualmente percorso dalla roggia Ottina.\nDalle ricerche paleogeografiche (in particolare dei geologi Francesco Carraro e Franco Gianotti) emerge infatti come anticamente il torrente, dopo essere uscito dell'omonima vallata alpina, si dirigesse decisamente verso sud per confluire poi nella Dora Baltea, il cui antico corso era invece spostato nettamente pi\u00f9 a nord-est dell'attuale.\nCorso del torrente.\nNasce sulle Alpi biellesi dal Lago della Vecchia e scorre impetuoso bagnando i numerosi comuni della valle omonima. In questo tratto riceve modesti affluenti: Mologna, Irogna, Chiobbia, Lu Rialet, Bruma e Nelva; in alta valle separa inoltre la \"banda solia\" dalla \"banda veja\", ovvero divide il versante della valle situato sulla sinistra idrografica del corso d'acqua e meglio esposto al sole da quello opposto, pi\u00f9 umido e ombroso.\nIn prossimit\u00e0 del confine tra Tollegno e Biella confluisce in sponda destra orografica il torrente Oropa; il Cervo attraversa quindi la parte est del capoluogo all'altezza del quartiere di Chiavazza.\nQui la valle si allarga in maniera tale che il torrente rallenta il suo impeto distendendosi in ampi greti ciottolosi e devia al tempo stesso il proprio orientamento decisamente verso est.\nGiunto presso la cittadina di Cossato riceve poi le acque dello Strona di Mosso, proveniente da sinistra, e incrementa visibilmente la propria portata.\nNella zona della confluenza l'erosione ha scavato caratteristiche formazioni note come \"canyon di sabbia\" nei depositi di sabbia compatta e rossiccia attraversati dagli alvei dei due torrenti. Questi depositi sabbiosi vengono poi scavati in alcuni punti dall'azione erosiva dei ciottoli trasportati dalla corrente che produce \"marmitte di sabbia\", analoghe come meccanismo di formazione alle \"marmitte dei giganti\" presenti nei torrenti di montagna.\nSuperato Castelletto Cervo riceve l'apporto idrico dell'Ostola ed entra nella piana vercellese e nell'omonima provincia raccogliendo dopo poco anche le acque del Guarabione; in questa zona il corso del Cervo si dirige verso sud-est, un orientamento che manterr\u00e0 fino alla confluenza con il Sesia.\nIn territorio vercellese il torrente si arricchisce notevolmente del contributo di numerosi corsi d'acqua minori, rogge e canali e viene scavalcato dal Canale Cavour e dall'Autostrada A4.\nNei pressi di Collobiano giungono gli apporti idrici pi\u00f9 importanti: da sinistra i torrenti Rovasenda e Marchiazza e soprattutto da destra l'Elvo, suo principale tributario, tant'\u00e8 che la sua portata media in questo tratto diviene superiore a quella di molti fiumi italiani.\nDi qui si avvia pigramente verso la confluenza con il Sesia, al quale fornisce un notevole contributo idrico, confluenza che avviene a quota 132\u00a0m s.l.m. al confine tra i comuni di Caresanablot e di Vercelli.\nAffluenti principali.\nIn sinistra orografica:\nIn destra orografica:\nRegime.\nNonostante la notevole portata perenne presso la foce (circa 22\u00a0m\u00b3/s), il Cervo \u00e8 un corso d'acqua a regime spiccatamente torrentizio, con piene tardo- primaverili (causate dallo scioglimento delle nevi sulle Alpi e Prealpi Biellesi) e soprattutto autunnali dovute alla piogge, che possono anche risultare talvolta disastrose (come avvenuto nel 1968, nel 2002 e nel 2020).\nIn estate invece \u00e8 soggetto a magre notevoli, presentando anche alcuni lunghi tratti in secca a causa del pesante sfruttamento delle sue acque.\nStato ambientale e pesca.\nLa composizione dell'ittiofauna del Cervo sui presenta alterata rispetto a quella teorica a causa di varie attivit\u00e0 antropiche dalle quali derivano prelievi idrici e alterazioni bio-chimiche delle sue acque.\nNella porzione del torrente a monte di Biella esistono comunque popolazioni di trota fario, sia pure di modesta entit\u00e0, mentre a valle del capoluogo provinciale il Cervo \u00e8 popolato principalmente da vaironi, alborelle e cavedani.\nLo stato ambientale delle acque (indice SACA) \u00e8 stato classificato al 2002 dalla Regione Piemonte come BUONO fino a Passobreve (Sagliano Micca) e SUFFICIENTE da Biella alla confluenza con il Sesia; questo decadimento qualitativo \u00e8 dovuto agli impatti antropici sopra ricordati.\nIl Cervo \u00e8 classificato come corso d'acqua di categoria \"A\" (per la presenza di salmonidi) dalle origini fino a Biella (Alta Valle Cervo), e di categoria \"B\" (ciprinidi) per il rimanente tratto nella piana vercellese.\nAttivit\u00e0 ricreative.\nA monte di Andorno Micca le profonde pozze formate dal torrente e l'acqua pulita oltre che i pescatori attraggono numerosi bagnanti.\nLa discesa in canoa/kayak da Rosazza fino alla localit\u00e0 Asmara (San Paolo Cervo) presenta difficolt\u00e0 valutate tra il IV e il V grado, quella dalla frazione Bogna (Quittengo) fino a Miagliano difficolt\u00e0 di III e IV grado con qualche passaggio di V evitabile; i momenti migliori per la discesa sono quelli dopo piogge abbondanti oppure quando le acque del disgelo primaverile aumentano la portata del torrente.\nAttivit\u00e0 economiche.\nIl Cervo ha in passato fornito energia idraulica e l'acqua necessarie per le produzioni tessili realizzate dai numerosi stabilimenti costruiti nei pressi del torrente, sia a Biella sia nella bassa e media valle. Dal corso d'acqua hanno inoltre preso il nome due storiche aziende biellesi ancora in attivit\u00e0 nel 2012, il cappellificio Valle Cervo (Sagliano Micca) e il biscottificio Cervo, situato a Chiavazza."}
{"id": "282685", "revid": "291370", "url": "https://it.wikipedia.org/wiki?curid=282685", "title": "Sellaio", "text": "Il sellaio \u00e8 il professionista che prepara artigianalmente finimenti per cavalli, curando spesso anche la consegna diretta ai contadini. Il mestiere \u00e8 andato scomparendo con la urbanizzazione delle campagne e il disuso dei cavalli come mezzo di locomozione. I materiali usati erano il cuoio, la paglia e il legno. Il pagamento avveniva di frequente per mezzo del baratto, con uova, pollame e frutta.\nQuesta attivit\u00e0 era svolta da artigiani che lavoravano soprattutto nei paesini dove pi\u00f9 immediato era il contatto con le popolazioni rurali. Malgrado le modeste dimensioni si \u00e8 attuata una selezione lasciando solo quelli pi\u00f9 esperti che si tramandavano di generazione in generazione.\nIl lavoro principale consisteva nel fare le cosiddette \"collane\" per i cavalli. Materie prime: cuoio, tessuto di sacco e fieno. Era prodotto una sorta di vestito cucendo il cuoio con il sacco e riempiendolo di paglia. Veniva poi data la forma e attaccati dei legni della misura del collo del cavallo. La parte con la tela costituiva l'interno della sella, a contatto con il collo per assorbire il sudore dell'animale. Il cuoio invece era all'esterno sia per motivi estetici, ma soprattutto perch\u00e9 era un elemento duraturo a contatto con le intemperie."}
{"id": "282693", "revid": "88762480", "url": "https://it.wikipedia.org/wiki?curid=282693", "title": "Ad nutum", "text": "Ad nutum, analogamente alla espressione ad libitum, indica una decisione presa in modo assolutamente libero da parte della persona che l'ha adottata. \n\u00c8 sinonimo di decisione arbitraria in quanto rimessa alla esclusiva responsabilit\u00e0 del decidente.\nC'\u00e8 anche l'espressione Ad nutum Iovis che significa invece dipendenza assoluta da decisioni prese altrove o da chi ha autorit\u00e0 o ritiene di averla."}
{"id": "282697", "revid": "1305772", "url": "https://it.wikipedia.org/wiki?curid=282697", "title": "Minor Threat", "text": "I Minor Threat sono stati una formazione hardcore punk statunitense, attiva fra il 1980 e il 1983 appartenente alla scena hardcore di Washington DC. La loro traccia \"Straight Edge\" fu la base dell'omonimo movimento, e la band profess\u00f2 spesso i suoi ideali \"straight edge\". All Music Guide considera la musica della band fondamentale, e nota che \"la loro musica rivoluzionaria si \u00e8 mantenuta meglio di quella della maggior parte dei loro contemporanei\".\nInsieme ai Bad Brains, i Minor Threat posero le basi per molte band hardcore degli anni ottanta e novanta. Il gruppo produceva tracce brevi, veloci e violente, con un'accuratezza nella produzione cresciuta nel tempo, cosa rara al tempo nel punk e nell'alternative rock. Tutti i lavori della band sono stati pubblicati dall'etichetta di Ian MacKaye e Jeff Nelson, la Dischord Records.\nStoria.\nPrimi anni.\nQuando frequentavano il college \"Woodrow Wilson High School\" di Washington Ian MacKaye e Jeff Nelson facevano parte di un gruppo punk locale chiamato The Slinkees, che avrebbe presto cambiato nome in The Teen Idles. Dopo lo scioglimento della band, MacKaye decise di passare dal basso alla voce, e fond\u00f2 i Minor Threat con il batterista Nelson, il bassista Brian Baker e il chitarrista Lyle Preslar nel 1980. Il primo concerto del gruppo si tenne nel dicembre dello stesso anno, insieme a Bad Brains, Phfat Raskals e S.O.A.. I primi due EP della band, \"Minor Threat\" e \"In My Eyes\" furono pubblicati nel 1981. Grazie a queste due pubblicazioni il gruppo cominci\u00f2 a farsi conoscere nella sua zona e fece un tour nella East Coast e nel Midwest.\n\"Straight Edge\", una traccia del loro primo EP, contribu\u00ec ad ispirare movimento straight edge. La canzone sembra esortare all'astinenza da alcool e droghe, un fatto nuovo nella storia del rock, che guadagn\u00f2 inizialmente alla band un piccolo seguito. Altri gruppi importanti della scena includono SS Decontrol e 7 Seconds.\nIl brano \"Guilty of Being White\" caus\u00f2 accuse di razzismo alla band, ma MacKaye ha negato totalmente qualsiasi intento razzista nella canzone e ha dichiarato che la canzone potrebbe essere stata mal interpretata. Il testo gli fu ispirato dall'esperienza alla \"Wilson High School\", dove, a detta di MacKaye, il 70 per cento degli studenti sono neri. Il gruppo thrash metal statunitense Slayer ha reinterpretato questa traccia, cambiando l'ultima ripetizione di \"Guilty of being white\" in \"Guilty of being right\".\nPausa e reunion.\nNel tempo intercorso tra la pubblicazione di \"In My Eyes\" e quella del primo album \"Out of Step\" la band si divise per un breve periodo mentre il chitarrista Lyle Preslar si rec\u00f2 in Illinois per motivi scolastici; durante il suo semestre alla Northwestern University, Preslar fece anche parte della band noise rock Big Black, con cui suon\u00f2 alcuni \"live\". Nello stesso periodo MacKaye e Nelson iniziarono un progetto musicale dal nome Skewbald/Grand Union, cos\u00ec chiamato a causa dell'impossibilit\u00e0 per i due musicisti a raggiungere un'intesa su un unico nome.\nIl gruppo registr\u00f2 tre tracce senza nome che sarebbero state pubblicate postume come cinquantesima pubblicazione della Dischord. In questo periodo Brian Baker fu per breve tempo chitarrista dei Government Issue e apparve nell'EP \"Make An Effort\". Nel marzo 1981, su sollecitazione di H.R. dei Bad Brains, Preslar lasci\u00f2 il college per riformare i Minor Threat. Poco dopo i due EP \"Minor Threat\" e \"In My Eyes\" furono ripubblicati insieme con il titolo \"First Two 7\"s on a 12\"\". La formazione riunita della band si arricch\u00ec di un nuovo componente quando Steve Hansgen entr\u00f2 nel gruppo come bassista, e Baker si spost\u00f2 alla seconda chitarra.\nDurante la riregistrazione del pezzo \"Out of Step\" per il primo full-length, MacKaye inser\u00ec un pezzo parlato in cui spiegava che le idee espresse nella canzone (niente fumo, niente alcool, niente sesso occasionale) si riferivano ai Minor Threat e ai loro amici, e che il brano non era un \"manifesto\" di regole straight edge da rispettare.\nScioglimento.\nI Minor Threat si sciolsero nel 1983. Uno dei fattori che caus\u00f2 la fine del gruppo fu il disaccordo sulla direzione musicale da prendere. MacKaye aveva probabilmente saltato alcune sessioni di prova negli ultimi tempi, e scrisse i testi per l'EP \"Salad Days\" in studio di registrazione, in contrasto con le prime pubblicazioni della band. I Minor Threat, dopo l'abbandono del bassista Hansgen, suonarono il loro ultimo live il 23 settembre 1983 con Trouble Funk e Big Boys, con \"Last Song\", titolo originale di \"Salad Days\", come brano di chiusura.\nPost-Minor Threat.\nMacKaye fond\u00f2 gli Embrace, band fondamentale per la nascita del movimento emo, con gli ex componenti dei The Faith, gli Egg Hunt con Jeff Nelson e in seguito Fugazi e The Evens. Inoltre ha collaborato con il gruppo industrial Pailhead, side project dei Ministry.\nBrian Baker suon\u00f2 in Junkyard, The Meatmen, Dag Nasty, Government Issue e Bad Religion, band della quale fa tuttora parte.\nLyle Preslar fece parte per un breve periodo dei Samhain di Glenn Danzig e appare in alcune tracce del primo album del gruppo, \"Initium\". Si un\u00ec ai The Meatmen nel 1984, insieme a Brian Baker. In seguito si occup\u00f2 della Caroline Records, lavorando con artisti come Peter Gabriel, Ben Folds, Chemical Brothers e Idaho, e fu direttore marketing della Sire Records. Al momento vive nel New Jersey e si \u00e8 laureato all'universit\u00e0 di legge \"Rutgers University\".\nJeff Nelson suon\u00f2 con le band alternative rock Three e The High-Back Chairs prima di ritirarsi dall'attivit\u00e0 musicale; al momento si occupa della sua etichetta, la Adult Swim Records, distribuita dalla Dischord, ed \u00e8 un artista e attivista politico a Toledo.\nSteve Hansgen form\u00f2 i Second Wind con il roadie dei Minor Threat Rich Moore. Inoltre ha collaborato con il gruppo progressive metal Tool nel 1992 per l'EP \"Opiate\".\nDispute sul copyright.\n\"Major Threat\".\nNel 2005, la copertina dell'EP omonimo della band (usata anche in \"First Two 7\"s on a 12\"\" e \"Complete Discography\") fu copiata dalla multinazionale statunitense Nike e usata in un poster promozionale di uno skate tour chiamato \"Major Threat\". La Nike inoltre cambi\u00f2 il logo della band (creato da Jeff Nelson) per la stessa campagna pubblicitaria, e incluse scarpe Nike nella nuova foto, al posto degli scarponi che portava Alec MacKaye nella foto originale.\nMacKaye, mediante un comunicato, condann\u00f2 le azioni della Nike e disse che avrebbe discusso eventuali sviluppi legali con gli altri membri della band. Intanto i fan del gruppo organizzarono una campagna di protesta mediante lettere contro l'abuso della Nike. Il 27 giugno 2005 la Nike pubblic\u00f2 un comunicato in cui si scusava con i Minor Threat, con la Dischord Records e i loro fan per la campagna di \"Major Threat\" e dichiar\u00f2 che avrebbe distrutto tutto il materiale incriminato che fosse riuscita a trovare.\nSalad Days.\nIl 29 ottobre 2005 la Fox mand\u00f2 in onda alcuni secondi della traccia dei Minor Threat \"Salad Days\" durante un programma sull'NFL. L'uso della traccia non fu chiarito n\u00e9 dalla Dischord Records, n\u00e9 dalla band, tuttavia la Fox si difese dicendo che la clip era troppo corta per aver violato il copyright.\nWheelhouse Pickles.\nNel 2007 la ditta Wheelhouse Pickles chiam\u00f2 una sua salsa \"Minor Threat Sauce\". Ian MacKaye autorizz\u00f2 l'operazione, richiedendo solo che fosse cancellato l'artwork di \"Bottled Violence\" dalla copertina del prodotto.\nInfluenza.\nI Minor Threat subirono principalmente l'influenza di band inglesi come Wire e Sex Pistols e di band statunitensi, primi fra tutti i Bad Brains.\nLa musica del gruppo ha influenzato moltissimi artisti successivi del movimento punk, tra cui Agent Orange, Beastie Boys, SSD, The Vandals, Youth of Today, In My Eyes, Kill Your Idols, NOFX, Rise Against, Good Clean Fun e Struck Down."}
{"id": "282699", "revid": "1529788", "url": "https://it.wikipedia.org/wiki?curid=282699", "title": "E=mc\u00b2", "text": "E = mc2 \u00e8 l'equazione che stabilisce la relazione tra l'energia e la massa di un sistema fisico. \"E\" indica l'energia totale relativistica di un corpo, \"m\" la sua massa relativistica e \"c\" la costante velocit\u00e0 della luce nel vuoto.\nFu enunciata, in una forma diversa (vedi Sezione Derivazione relativistica di Einstein), da Albert Einstein nell'ambito della relativit\u00e0 ristretta. Tuttavia non fu pubblicata nel primo articolo dedicato alla teoria (\"Sull'elettrodinamica dei corpi in movimento\"), del giugno 1905, ma in quello intitolato \"L'inerzia di un corpo dipende dal suo contenuto di energia?\", del settembre dello stesso anno.\nL'elemento rivoluzionario della formula risiede nel fatto che la massa, fino a quel momento ritenuta una grandezza fisica indipendente, \u00e8 messa in relazione con l'energia tramite la costante velocit\u00e0 della luce nel vuoto al quadrato, stabilendo la \"equivalenza massa-energia\" e, di conseguenza, il \"principio di conservazione massa-energia\". \u00c8 probabilmente la pi\u00f9 famosa formula della fisica, grazie all'intreccio di novit\u00e0, semplicit\u00e0 ed eleganza.\nSignificato dell'equazione.\nFino allo sviluppo della relativit\u00e0 ristretta, si riteneva che massa ed energia fossero due grandezze fisiche distinte. L'equivalenza fra massa ed energia della relativit\u00e0 ristretta sancisce invece che queste due grandezze sono strettamente legate da una costante universale, il quadrato della velocit\u00e0 della luce nel vuoto (c\u00b2). La conseguenza di questa semplice formula \u00e8 che qualsiasi corpo materiale o particella massiva, anche a riposo, possiede un'energia proporzionale alla sua massa. \u00c8 quindi possibile formulare una equivalenza fra queste grandezze fisiche nel senso che massa ed energia possono essere considerate come due propriet\u00e0 indistinguibili.\nLa formula E=mc2 pu\u00f2 essere interpretata in due modi, entrambi corretti, a seconda del significato che si d\u00e0 ai termini di massa ed energia. La prima possibilit\u00e0, esplorata nell'articolo di Einstein del 1905 \"L'inerzia di un corpo dipende dal suo contenuto di energia?\", si basa sul concetto di massa relativistica formula_1, dal quale si ricava che l'energia totale di un corpo \u00e8 formula_2. La seconda possibilit\u00e0 \u00e8 quella di interpretare l'equazione in termini della massa a riposo formula_3, cio\u00e8 la massa dell'oggetto nel sistema di riferimento in cui \u00e8 in quiete: quindi formula_4 esprime l'energia a riposo formula_5 di un corpo.\nLa massa relativistica formula_1 \u00e8 legata alla massa a riposo tramite il fattore di Lorentz formula_7:\ne appare nella versione relativistica del secondo principio della dinamica\nPoich\u00e9 la massa relativistica dipende dalla velocit\u00e0, il concetto classico di massa risulta modificato, non coincidendo pi\u00f9 con la definizione newtoniana di costante di proporzionalit\u00e0 fra la forza applicata a un corpo e l'accelerazione risultante, ma divenendo una grandezza dinamica proporzionale all'energia complessiva del corpo.\nLa conservazione dell'energia meccanica comprende ora, oltre all'energia cinetica e all'energia potenziale, anche un contributo proporzionale alla massa a riposo \"m0\" quale ulteriore forma di energia. L'energia totale relativistica del corpo, data da \"E = mc\u00b2\", comprende sia l'energia cinetica \"K\" sia quella relativa alla massa a riposo, \n\"E0 = m0c\u00b2\".\nNella fisica classica non relativistica esistono due leggi (o princ\u00ecpi) di conservazione ben distinte e separate: la legge di conservazione della massa, scoperta da Lavoisier (\"\u00abIn natura nulla si crea e nulla si distrugge, ma tutto si trasforma\u00bb\") e la legge di conservazione dell'energia, o primo principio della termodinamica, alla cui scoperta hanno contribuito, nel corso dell'Ottocento, diversi scienziati (Mayer, Joule, Carnot, Thomson, Clausius, Faraday).\nEinstein ha unificato le due leggi in un unico principio di conservazione, che coinvolge unitariamente tutti i processi fisici di trasformazione della massa in energia e viceversa, dato che l'una pu\u00f2 trasformarsi nell'altra secondo la relazione \"E = mc\u00b2\". Ci\u00f2 che resta sempre costante, nei singoli sistemi fisici come nell'intero universo, \u00e8 la somma di massa ed energia: il \n\"principio di conservazione massa-energia\". La concezione einsteiniana getta una luce unificante sulla realt\u00e0 fisica: con l\"equivalenza massa-energia\", la massa diventa una forma di energia. In determinati processi, la massa pu\u00f2 essere trasformata in altre forme d'energia (annichilazioni particella-antiparticella, reazioni nucleari, decadimenti radioattivi, ecc.), cos\u00ec come l'energia pu\u00f2 trasformarsi in massa, come si verifica negli acceleratori di particelle e nella produzione di coppia formula_10.\nL'equazione di Einstein \u00e8 stata verificata sia per fenomeni fisici macroscopici, come ad esempio la produzione d'energia solare, sia a livello subatomico. \nSi hanno sei classi di fenomeni subatomici in cui si verifica l'equivalenza massa-energia:\nNella produzione di coppia si pu\u00f2 avere una totale conversione d'energia in materia. La completa conversione di massa in energia si verifica invece soltanto nell'annichilazione formula_15. In generale, nel caso di annichilazione particella-antiparticella, solo una coppia quark-antiquark si annichila formula_16, mentre i restanti quark formano nuove particelle (mesoni). Quando un protone collide con un antiprotone (e in generale quando qualsiasi barione collide con un antibarione), la reazione non \u00e8 semplice come l'annichilazione elettrone-positrone. A differenza dell'elettrone, il protone non \u00e8 una particella elementare: \u00e8 composto da tre quark di valenza e da un numero indeterminato di quark \"del mare\", legati dai gluoni. Nella collisione tra un protone e un antiprotone, uno dei quark di valenza formula_17 del protone pu\u00f2 annichilirsi con un antiquark formula_18 dell'antiprotone, mentre i quark e antiquark restanti si risistemeranno in mesoni (principalmente pioni e kaoni) che si allontaneranno dal punto in cui \u00e8 avvenuta l'annichilazione. I mesoni creati sono particelle instabili che decadranno.\nSalvo il caso formula_15, la conversione della massa in energia non \u00e8 mai completa e l'energia prodotta risulta dal calcolo della \"difetto di massa\". Nelle reazioni che producono energia (esoenergetiche), le masse dei reagenti devono quindi essere maggiori delle masse dei prodotti. Usando l'esempio delle reazioni nucleari, che implicano solitamente 2 reagenti (\"A\" e \"B\") e 2 prodotti (\"C\" e \"D\"), il bilancio di massa determina quale sia il \"difetto massa\" \u0394\"m\":\nL'energia liberata nel singolo processo nucleare sotto forma d'energia cinetica, radiazione elettromagnetica, calore o altra forma d'energia risulta essere\nConseguenze.\nMisurando la massa di diversi nuclei atomici si pu\u00f2 ottenere una stima dell'energia di legame disponibile all'interno di un nucleo atomico. \u00c8 quindi possibile stimare la quantit\u00e0 d'energia di legame che pu\u00f2 essere rilasciata in un processo nucleare. Si consideri il seguente esempio: un nucleo di uranio-238 pu\u00f2 decadere naturalmente formando un nucleo di torio-234 e uno di elio-4 (Particella \u03b1). Sommando la massa a riposo dei due nuovi nuclei si rileva che essa \u00e8 minore del nucleo originario di uranio. Risulta una \"difetto di massa\" \u0394\"m\" = , che si \u00e8 trasformata in energia. L'equazione di Einstein consente di determinare quanta energia \u00e8 stata liberata dal decadimento radioattivo di un nucleo di uranio: \u0394\"E\" = \u0394\"mc\"2 = () \u00d7 (m\u00b2/s\u00b2) = J.\nL'energia prodotta in una centrale nucleare da una singola fissione \u00e8 data dalla differenza tra le masse dei nuclei iniziali (uranio + neutrone) e le masse nucleari dei prodotti di fissione.\nLa conversione massa-energia fu cruciale anche nello sviluppo della bomba atomica. La bomba di Hiroshima era di 13 kilotoni, pari a 54,6\u00a0TJ (13 \u00d7 4,2 \u00d7 1012 J). Questa energia equivale a quella teoricamente sprigionata dalla completa conversione di soli 0,60 grammi di materia (54\u00a0TJ).\nL'uranio-238, di per s\u00e9 non fissile, costituisce oltre il 99% dell'uranio che si trova in natura; solo lo 0,7% dell'uranio reperibile naturalmente \u00e8 uranio-235, necessario per la fissione nucleare. Per tale motivo l'uranio-238 viene arricchito dell'isotopo 235 prima di essere usato per usi civili (centrali nucleari) o militari.\nDurante una reazione nucleare il numero di massa A (numero dei nucleoni = protoni + neutroni) e il numero atomico Z (numero dei protoni) sono conservati, cio\u00e8 rimangono costanti. Ad esempio, nella reazione nucleare\nsi ha la conservazione di A: 14 + 4 = 17 + 1 e di Z: 7 + 2 = 8 + 1. Nonostante ci\u00f2, la somma delle masse dei reagenti \"non\" \u00e8 conservata in quanto varia, dopo la reazione, l'energia di legame con cui i singoli nucleoni sono legati all'interno dei vari nuclei. Le masse dei reagenti e dei prodotti, espresse in unit\u00e0 di massa atomica (dalton, Da) sono rispettivamente:\nIn questo caso, il \"difetto di massa\" \u00e8 negativo:\nLa reazione \u00e8 endoenergetica, ovvero necessita d'energia esterna per avvenire. Oltre all'energia di barriera, necessaria per vincere la repulsione coulombiana, l'energia minima perch\u00e9 tale reazione possa avvenire \u00e8\nTale energia viene fornita dall'energia cinetica del nucleo di elio (particella \u03b1) che va a collidere col nucleo d'azoto. La velocit\u00e0 minima della particella \u03b1 dev'essere\nequivalente al 3,25% della velocit\u00e0 della luce.\nAnche il processo di fusione nucleare, come tutti i processi fisici di trasformazione della massa in energia e viceversa, avviene rispettando il \"principio di conservazione della massa\u2013energia\". Nel Sole, che ha una temperatura interna di 15 milioni di kelvin, mediante le reazioni di fusione termonucleare (fusione protone-protone dei nuclei di idrogeno), ogni secondo 600 milioni di tonnellate d'idrogeno si trasformano in 595,5 milioni tonnellate di elio. Quindi, dopo questa trasformazione, mancano ogni secondo 4,5 milioni di tonnellate (pari allo 0,75% della massa iniziale). Questo \"difetto di massa\" si \u00e8 trasformato direttamente in radiazione elettromagnetica, ossia in energia, secondo l'equazione \"E\"\u00a0=\u00a0\"mc\"2. Tutta la potenza del Sole \u00e8 dovuta alla conversione in energia di questa massa mancante, paragonabile approssimativamente alla massa di un piccolo gruppo di montagne sulla Terra. La massa convertita in energia durante 10 miliardi di anni di fusione termonucleare \u00e8 pari a 1,26 \u00d7 1027 kg. Siccome la massa del Sole \u00e8 di 2 \u00d7 1030 kg, 10 miliardi di anni di fusione consumano solo lo 0,063 % della massa solare.\nInserendo il valore della massa mancante ogni secondo nell'equazione di Einstein (dove l'energia \u00e8 espressa in joule = Ws, la massa in kg e \"c\" in m/s), si calcola che a esso corrisponde una potenza pari a (4,5 \u00d7 109 kg) \u00d7 (9 \u00d7 1016 m2/s2) / 1 s = 4 \u00d7 1026 W (watt), ossia a 4 \u00d7 1014 TW (terawatt). Per capire l'enormit\u00e0 di questa energia, che espressa in wattora equivale a 1,125 \u00d7 1011 TWh, un dato che pu\u00f2 fungere da termine di paragone \u00e8 la produzione mondiale di energia elettrica, che nel 2005 \u00e8 stata di \u00a0TWh (equivalenti a 716,28\u00a0kg di massa). Per eguagliare l'energia prodotta dal Sole in un solo secondo, tutti gli impianti di produzione di energia elettrica del nostro pianeta dovrebbero funzionare a pieno regime per i prossimi anni.\nLa completa conversione di 1 chilogrammo di massa equivarrebbe a:\nVelocit\u00e0 della luce come limite.\nLa velocit\u00e0 della luce non pu\u00f2 essere raggiunta o superata da un corpo per la natura del termine formula_7\nInfatti se \ne di conseguenza\nAlla velocit\u00e0 della luce, la massa relativistica e l'energia totale diverrebbero infinite:\nIn altre parole, per accelerare un corpo alla velocit\u00e0 della luce serve una quantit\u00e0 infinita di energia. Tale fatto viene spiegato dal punto di vista dinamico con l'aumento dell'inerzia al crescere della velocit\u00e0.\nApprossimazione per basse velocit\u00e0.\nL'energia cinetica relativistica formula_34 \u00e8 data dalla differenza tra l'energia totale formula_35 e l'energia a riposo formula_36:\nche per piccole velocit\u00e0 (\"v\" \u00ab \"c\") \u00e8 approssimativamente uguale all'espressione classica dell'energia cinetica,\nSi pu\u00f2 mostrare che le due forme concordano espandendo formula_7 in serie di Taylor:\nInserendolo nell'equazione originaria, si ottiene un'approssimazione all'espressione classica dell'energia cinetica: \nL'energia totale relativistica comprende anche l'energia a riposo del corpo, dipendente solo dalla massa a riposo, che non compare invece nella definizione classica dell'energia. L'espressione dell'energia cinetica relativistica \u00e8 invece equivalente a quella classica per basse velocit\u00e0 \"v\" rispetto a \"c\". Questo mostra come la relativit\u00e0 sia una teoria pi\u00f9 generale rispetto alla meccanica classica, che rientra nella meccanica relativistica come caso particolare.\nMassa invariante.\nLa massa relativistica non \u00e8 pi\u00f9 usata nel linguaggio relativistico odierno, in quanto potenziale espressione dell'errore concettuale per cui la massa, piuttosto che la sola inerzia, vari con la velocit\u00e0. Per questa ragione oggi si indica con \"m\" la \"massa invariante\" a ogni velocit\u00e0 \"v\" &lt; \"c\" (che coincide numericamente con la massa a riposo formula_3) in un dato sistema di riferimento inerziale \"K\" ed in qualsiasi altro sistema di riferimento inerziale \"K'\" in moto a velocit\u00e0 costante \"v'\" rispetto a \"K\". Conseguentemente si scrive formula_43 per un oggetto in moto o formula_44 se in quiete rispetto a un dato sistema di riferimento.\nAspetti storici.\nEinstein non fu il primo n\u00e9 il solo ad aver messo in relazione l'energia con la massa, ma fu il primo a presentare questa relazione come parte di una teoria generale e ad aver dedotto tale formula nel quadro della relativit\u00e0 ristretta. Va tuttavia osservato che le derivazioni di Einstein (1906 e 1907), , Einstein (1950) (vedi Sezione ) e Rohrlich (1990) non richiedono alcun concetto relativistico, essendo l'equazione formula_35 ottenibile anche combinando risultati della meccanica classica e dell'elettromagnetismo.\nLuce e materia da Newton a Soldner (1704-1804).\nL'idea di un'equivalenza, convertibilit\u00e0 o effetto della materia sulla radiazione risale gi\u00e0 a Isaac Newton. Nel quesito 30 dell\"Opticks\" scrisse: \"\u00abI corpi pesanti e la luce sono convertibili gli uni negli altri.\u00bb\" (\"\u00abGross bodies and light are convertible into one another.\u00bb\"). Sempre nell\"Opticks\" disse di credere che la gravit\u00e0 possa deflettere la luce. Queste affermazioni non risultano stupefacenti se si considera che Newton riteneva la luce formata da corpuscoli materiali (teoria corpuscolare della luce).\nNel 1783 John Michell, docente a Cambridge, sugger\u00ec in una lettera a Henry Cavendish (successivamente pubblicata nei rendiconti della Royal Society) che stelle sufficientemente massive e compatte avrebbero trattenuto la luce a causa del loro intenso campo gravitazionale. La velocit\u00e0 di fuga dal corpo celeste sarebbe potuta risultare superiore alla velocit\u00e0 della luce, dando luogo a quella che egli chiam\u00f2 una \"stella oscura\" (\"dark star\"), oggi nota come buco nero. Nel 1798 Pierre-Simon de Laplace riport\u00f2 quest'idea nella prima edizione del suo \"Trait\u00e9 de m\u00e9canique c\u00e9leste\".\nJohann von Soldner fu tra i primi ad avanzare l'ipotesi che la luce, in base alla teoria corpuscolare di Newton, possa subire una deviazione quando passa in prossimit\u00e0 di un corpo celeste. In un articolo del 1801, pubblicato nel 1804, calcol\u00f2 il valore della deviazione di un raggio luminoso proveniente da una stella quando passa in prossimit\u00e0 del Sole. Il valore angolare da lui trovato era la met\u00e0 di quello calcolato da Einstein nel 1915 utilizzando la relativit\u00e0 generale. Sulla misura di tale effetto durante un'eclisse totale di Sole si baser\u00e0 la pi\u00f9 importante conferma sperimentale della relativit\u00e0 generale, ottenuta da Arthur Eddington nel 1919.\nL'etere come causa dell'equivalenza massa-energia (1851-1875).\nJulius Robert von Mayer us\u00f2 formula_46 nel 1851 per esprimere la pressione esercitata dell'etere su un corpo di massa formula_1:\n\"\u00abSe una massa formula_1, originariamente a riposo, mentre attraversa lo spazio efficace formula_49, sotto l'influenza e nella direzione della pressione formula_50, acquisisce la velocit\u00e0 formula_51, abbiamo formula_52. Tuttavia, poich\u00e9 ogni produzione di movimento implica l'esistenza di una pressione (o di una trazione) e uno spazio efficace (e anche l'esaurimento di almeno uno di questi fattori, lo spazio effettivo), ne consegue che il movimento non pu\u00f2 mai entrare in esistenza tranne al costo di questo prodotto, formula_52.\u00bb\"\nSamuel Tolver Preston (1844\u00a0\u2013 1917), ingegnere e fisico inglese, pubblic\u00f2 nel 1875 il libro \"Physics of the Ether\" con l'intento di sostituire la nozione newtoniana d'azione a distanza, ritenuta \"spiritualistica\", con il concetto meccanico di etere. L'energia implicata nel seguente esempio citato da Preston equivale a formula_46:\n\"\u00abPer dare un'idea, in primo luogo, dell'enorme intensit\u00e0 del deposito di energia raggiungibile per mezzo di quell'esteso stato di suddivisione della materia che rende praticabile un'alta velocit\u00e0 normale, si pu\u00f2 calcolare che [...] una quantit\u00e0 di materia che rappresenta una massa di un chicco munita della velocit\u00e0 delle particelle di etere, racchiude una quantit\u00e0 di energia che, se interamente utilizzata, sarebbe capace di proiettare un peso di centomila tonnellate ad un'altezza di quasi due miglia (1,9 miglia).\u00bb\"\nLa massa elettromagnetica dell'elettrone (1881-1906).\nNei primi anni del XX secolo molti fisici aderirono ad una \"teoria elettromagnetica della natura\", che riteneva le leggi dell'elettromagnetismo di Maxwell pi\u00f9 fondamentali di quelle meccaniche di Newton. In questo contesto vennero svolte ricerche per attribuire ad effetti elettromagnetici l'origine della massa della materia.\nOggetti carichi possiedono una inerzia maggiore rispetto agli stessi corpi scarichi. Ci\u00f2 si spiega con una interazione delle cariche elettriche in moto con il campo da esse stesse generato, detta \"reazione di campo\"; l'effetto \u00e8 interpretabile come un aumento della massa inerziale del corpo ed \u00e8 ricavabile dalle equazioni di Maxwell.\nNel 1881 Joseph John Thomson, che nel 1896 scoprir\u00e0 l'elettrone, fece un primo tentativo di calcolare il contributo elettromagnetico alla massa. Una sfera carica in moto nello spazio (che si riteneva riempito dall'etere luminifero, con una sua induttanza formula_55) risulta pi\u00f9 difficile da mettere in moto rispetto a un corpo privo di carica (caso analogo all'inerzia dei corpi nei fluidi, studiata da George Gabriel Stokes nel 1843). A causa dell'auto-induzione, l'energia elettrostatica sembra mostrare una sua quantit\u00e0 di moto e una \"massa elettromagnetica\" formula_56 che fa aumentare la massa a riposo formula_3 dei corpi carichi in movimento. Thomson calcol\u00f2 il campo magnetico generato da una sfera elettricamente carica in movimento, mostrando che tale campo induce un'inerzia (massa) sulla sfera stessa. Il risultato di Thomson dipende dal raggio, dalla carica e dalla permeabilit\u00e0 magnetica della sfera. Nel 1889 Oliver Heaviside generalizz\u00f2 il risultato di Thomson, mostrando che la massa elettromagnetica risulta essere\ndove formula_59 \u00e8 l'energia del campo elettrico della sfera. Chiaramente questo risultato si applica solo ad oggetti carichi e in movimento, quindi non ad ogni corpo dotato di massa. Fu tuttavia il primo serio tentativo di connettere massa ed energia. Ulteriori lavori, che contribuirono a definire la \"massa elettromagnetica dell'elettrone\" (classicamente visto come una piccola sfera carica elettricamente), vennero da Joseph John Thomson (1893), George Frederick Charles Searle (1864 - 1954), fisico inglese, (1897), \nWalter Kaufmann (1901), Max Abraham (1902, 1904 e 1905) ed Hendrik Lorentz (1892, 1899 e 1904).\nNel 1893 Joseph John Thomson not\u00f2 che l'energia e quindi la massa dei corpi carichi dipendono dalla loro velocit\u00e0, e che la velocit\u00e0 della luce costituisce una velocit\u00e0 limite: \"\u00abuna sfera carica che si muove alla velocit\u00e0 della luce si comporta come se la sua massa fosse infinita [...] in altre parole \u00e8 impossibile aumentare la velocit\u00e0 di un corpo carico che si muove in un dielettrico oltre quella della luce.\u00bb\" Nel 1897 il fisico inglese George Frederick Charles Searle (1864 - 1954) forn\u00ec una formula per l'energia elettromagnetica di una sfera carica in movimento, confermando le conclusioni di Thomson. Walter Kaufmann nel 1901 e Max Abraham nel 1902 calcolarono la massa elettromagnetica di corpi carichi in movimento. Abraham si accorse per\u00f2 che tale risultato era valido solo nella direzione di moto longitudinale rispetto all'etere e defin\u00ec quindi anche una massa elettromagnetica \"trasversale\" formula_60 oltre a quella \"longitudinale\" formula_61. Hendrik Lorentz, nel 1899 e nel 1904, produsse due articoli sulla \"teoria dell'elettrone di Lorentz\", che prevedeva una contrazione delle lunghezze nella direzione del moto. La massa longitudinale e quella trasversale dipendevano (Lorentz 1904) dalla velocit\u00e0 in due modi diversi:\ndove formula_7 \u00e8 il fattore di Lorentz\nNell'ambito della \"teoria elettromagnetica della natura\", Wilhelm Wien (noto per i suoi lavori del 1896 sullo spettro del corpo nero) nel 1900 e Max Abraham nel 1902 giunsero indipendentemente alla conclusione che l\"intera massa\" formula_1 dei corpi \u00e8 dovuta ad effetti elettromagnetici, e coincide quindi con la \"massa elettromagnetica\" formula_56. Nel 1906 Henri Poincar\u00e9 sostenne che la massa \u00e8 un effetto del campo elettrico che agisce nell'etere luminifero, implicando che non esiste realmente alcuna massa. Quindi, siccome la materia \u00e8 inseparabilmente connessa alla sua massa, secondo Poincar\u00e9 anche la materia non esiste: gli elettroni sarebbero solamente \"concavit\u00e0 nell'etere\". \nTuttavia ben presto si dovette rinunciare all'idea di una massa puramente elettromagnetica dell'elettrone. Nel 1904 Max Abraham sostenne che era necessaria anche un'energia non elettromagnetica (in misura pari ad formula_67) per evitare che l'elettrone contrattile di Lorentz esplodesse. L'anno dopo - contraddicendo le sue tesi del 1902 - dubit\u00f2 della possibilit\u00e0 di sviluppare un modello consistente dell'elettrone su basi esclusivamente elettromagnetiche.\nPer risolvere i problemi della teoria dell'elettrone di Lorentz, nel 1905 e nel 1906 Henri Poincar\u00e9 introdusse un termine correttivo (\"Poincar\u00e9 stresses\") di natura non elettromagnetica. Come gi\u00e0 sostenuto da Abraham, il contributo non elettromagnetico secondo Poincar\u00e9 risulta pari a\nLo stress di Poincar\u00e9 - che risolve il problema dell'instabilit\u00e0 dell'elettrone di Lorentz - resta inalterato per trasformazioni di Lorentz (ovvero \u00e8 Lorentz invariante). Era interpretato come la ragione dinamica della contrazione di Lorentz-FitzGerald della dimensione longitudinale dell'elettrone.\nRestava da capire l'origine del fattore 4/3 che compare nella massa elettromagnetica formula_56 di Heaviside, derivabile anche dalle equazioni di \nAbraham\u2013Lorentz dell'elettrone. Se si calcola il contributo puramente elettrostatico alla massa elettromagnetica dell'elettrone, il termine 4/3 scompare:\nmettendo in luce l'origine dinamica del contributo non elettromagnetico formula_71:\nTenendo conto del termine non elettromagnetico di Poincar\u00e9, le relazioni tra le diverse masse ed energie diventano:\nQuindi il fattore 4/3 compare quando la massa elettromagnetica formula_56 viene riferita all'energia elettromagnetica formula_59, mentre scompare se si considera l'energia a riposo formula_5: \nLe formule precedenti - nonostante contengano il termine non elettromagnetico formula_71 - identificano, come sostenuto da Poincar\u00e9, la massa a riposo dell'elettrone con la massa elettromagnetica: formula_79 e presentano quindi un evidente problema interpretativo, che richieder\u00e0 molti anni per essere risolto.\nMax von Laue nel 1911 mostr\u00f2 che, a causa del fattore 4/3, il quadrimpulso relativistico non si comporta come un quadrivettore nello spaziotempo di Minkowski. Anche von Laue utilizz\u00f2 lo stress di Poincar\u00e9 formula_71, ma dimostr\u00f2 con un formalismo rigorosamente relativistico che vi sono ulteriori componenti di stress e forze. Per sistemi spazialmente estesi come l'elettrone di Lorentz, in cui si hanno sia energie elettromagnetiche sia non elettromagnetiche, il risultato complessivo \u00e8 che forze e momenti si trasformano correttamente come quadrivettori che formano un \"sistema chiuso\". Nel formalismo di von Laue il fattore 4/3 si manifesta solo se si considera la massa elettromagnetica: \nInvece nel sistema complessivo la massa a riposo formula_3 e l'energia risultano connesse dalla formula di Einstein, il cui fattore \u00e8 uguale a 1:\nLa definitiva soluzione al problema dei 4/3 fu trovata, nell'arco di oltre 60 anni, da ben quattro autori diversi: Enrico Fermi (1922),\nPaul Dirac (1938), Fritz Rohrlich (1921 - 2018), fisico americano, (1960), Julian Schwinger (1983). Divenne chiaro che la stabilit\u00e0 dell'elettrone e la presenza del fattore 4/3 nella massa elettromagnetica sono problemi diversi. Venne inoltre dimostrato che le precedenti definizioni dei quadrimpulsi erano intrinsecamente non relativistiche. Ridefinendoli nella forma relativisticamente corretta di quadrivettori, anche la massa elettromagnetica viene scritta come\ne quindi il fattore 4/3 scompare completamente. Ora non solo il \"sistema chiuso\" nella sua totalit\u00e0, ma ogni parte del sistema si trasforma correttamente come un quadrivettore. Forze di legame come gli stress di Poincar\u00e9 sono ancora necessarie per evitare che, per repulsione coulombiana, l'elettrone esploda. Ma si tratta ora di un problema di stabilit\u00e0 dinamica, del tutto distinto dalle formule d'equivalenza massa-energia.\nLa massa della radiazione elettromagnetica: Poincar\u00e9 (1900-1904).\nUn altro modo di derivare l\"equivalenza massa-energia\" \u00e8 basato sulla pressione di radiazione o tensione del campo elettromagnetico, introdotta da James Clerk Maxwell nel 1874 e da Adolfo Bartoli nel 1876. Nel 1950 Albert Einstein attribu\u00ec l'origine della formula formula_85 alle equazioni di campo di Maxwell. La pressione di radiazione \u00e8\ndove formula_87 \u00e8 il flusso d'energia elettromagnetica. Siccome\ncon formula_89 tasso di variazione dell'energia ricevuta dal corpo, la forza formula_90 esercitata su un corpo assorbente della radiazione elettromagnetica risulta essere\nD'altra parte, per la quantit\u00e0 di moto formula_50 assorbita dal corpo, vale\nDal confronto tra le due equazioni si ricava\nSe la quantit\u00e0 di moto formula_50 viene scritta come prodotto della massa formula_1 acquisita dal corpo assorbendo la radiazione per la velocit\u00e0 formula_51 della radiazione incidente (ipotesi \"ad hoc\" necessaria per ottenere il risultato voluto), si ricava\nVa specificato che l'implicazione sopra indicata \"non\" costituisce una prova della relazione formula_85 e che l'equivalenza \"ad hoc\" formula_100 non si trova n\u00e9 in Maxwell n\u00e9 in Bartoli, ma \u00e8 stata proposta solo \"a posteriori\" (nel 1950) da Einstein.\nNel 1895 Hendrik Lorentz riconobbe che tali tensioni del campo elettromagnetico si debbono manifestare anche nella teoria dell'etere luminifero stazionario da lui proposta. Ma se l'etere \u00e8 in grado di mettere in moto dei corpi, per il principio d'azione e reazione anche l'etere deve essere messo in moto dai corpi materiali. Tuttavia il moto di parti dell'etere \u00e8 in contraddizione con la caratteristica fondamentale dell'etere, che deve essere immobile. Quindi, per mantenere l'immobilit\u00e0 dell'etere, Lorentz ammetteva esplicitamente un'eccezione al principio d'azione e reazione.\nNel 1900 Henri Poincar\u00e9 analizz\u00f2 il conflitto tra il principio d'azione e reazione e l'etere di Lorentz. Cerc\u00f2 di capire se il baricentro o centro di massa di un corpo si muova ancora a velocit\u00e0 uniforme quando sono coinvolti campo elettromagnetico e radiazione. Not\u00f2 che il principio d'azione e reazione non vale per la sola materia, in quanto il campo elettromagnetico ha una sua quantit\u00e0 di moto (gi\u00e0 derivata anche da Joseph John Thomson nel 1893, ma in maniera pi\u00f9 complicata). Poicar\u00e9 concluse che il campo elettromagnetico agisce come un fluido \"fittizio\" con una massa equivalente a \nSe il centro di massa \u00e8 definito usando sia la massa \"m\" della materia sia la massa formula_56 del fluido \"fittizio\", e se quest'ultimo non viene n\u00e9 creato n\u00e9 distrutto, allora il moto del centro di massa risulta uniforme. Ma il fluido elettromagnetico non \u00e8 indistruttibile, in quanto pu\u00f2 essere assorbito dalla materia (per questo motivo Poincar\u00e9 aveva chiamato il fluido \"fittizio\" anzich\u00e9 \"reale\"). Quindi il principio d'azione e reazione verrebbe ancora violato dall'etere di Lorentz. La soluzione al problema (equivalenza massa-energia) sar\u00e0 trovata da Einstein col suo articolo del 1905: la massa del campo elettromagnetico viene trasferita alla materia nel processo d'assorbimento. Ma Poincar\u00e9 formul\u00f2 invece una diversa ipotesi, assumendo che in ogni punto dello spazio esista un fluido immobile d'energia non-elettromagnetica, dotato di una massa proporzionale alla sua energia. Quando il fluido fittizio elettromagnetico \u00e8 emesso o assorbito, la sua massa/energia non \u00e8 emessa o assorbita dalla materia, ma viene invece trasferita al fluido \nnon-elettromagnetico, rimanendo esattamente nella stessa posizione. Con questa improbabile ipotesi, il moto del centro di massa del sistema (materia + fluido \"fittizio\" elettromagnetico + fluido \"fittizio\" non-elettromagnetico) risulta uniforme.\nTuttavia - siccome solo la materia e la radiazione elettromagnetica, ma non il fluido \nnon-elettromagnetico, sono direttamente osservabili in un esperimento - quando si considera empiricamente un processo d'emissione o assorbimento, la soluzione proposta da Poicar\u00e9 viola ancora il principio d'azione e reazione. Ci\u00f2 conduce ad esiti paradossali quando si cambia il sistema di riferimento. Studiando l'emissione di radiazione da un corpo e il rinculo dovuto alla quantit\u00e0 di moto del fluido \"fittizio\", Poincar\u00e9 not\u00f2 che una trasformazione di Lorentz (al primo ordine in \"v/c\") dal sistema di riferimento del laboratorio al sistema di riferimento del corpo in movimento risulta conservare l'energia, ma non la quantit\u00e0 di moto. Ci\u00f2 comporterebbe la possibilit\u00e0 di un moto perpetuo, ovviamente impossibile. Inoltre le leggi di natura sarebbero differenti nei due diversi sistemi di riferimento, ed il principio di relativit\u00e0 sarebbe violato. Concluse quindi che nell'etere debba agire un altro sistema di compensazione, diverso da quello dei fluidi \"fittizi\".\nPoincar\u00e9 torn\u00f2 sull'argomento nel 1904, rifiutando la soluzione da lui proposta nel 1900 che movimenti nell'etere possano compensare il moto di corpi materiali, perch\u00e9 simili ipotesi sono sperimentalmente inosservabili e quindi scientificamente inutili. Abbandon\u00f2 inoltre l'idea di un'equivalenza massa-energia e a proposito del rinculo dei corpi materiali che emettono radiazione elettromagnetica scrisse: \"\u00abL'apparato rinculer\u00e0 come se un cannone avesse sparato un proiettile, contraddicendo il principio di Newton, poich\u00e9 il proiettile in questo caso non \u00e8 massa, \u00e8 energia.\u00bb\"\nLa massa della radiazione di corpo nero: Hasen\u00f6hrl (1904-1905) e Planck (1907).\nL'idea di Poincar\u00e9 d'associare una massa e una quantit\u00e0 di moto alla radiazione elettromagnetica si dimostr\u00f2 feconda. Nel 1902 Max Abraham introdusse il termine \"momento elettromagnetico\" con densit\u00e0 di campo pari a formula_103 per cm\u00b3 e formula_104 per cm2. Al contrario di Lorentz e Poincar\u00e9, che lo consideravano \"fittizio\", Abraham sostenne che fosse un ente fisico \"reale\", che consentiva la conservazione complessiva della quantit\u00e0 di moto.\nNel 1904 Friedrich Hasen\u00f6hrl, studiando la dinamica di un corpo nero in movimento, associ\u00f2 il concetto d'inerzia alla radiazione elettromagnetica della cavit\u00e0.\nHasen\u00f6hrl sugger\u00ec che parte della massa del corpo (che denomin\u00f2 \"massa apparente\") pu\u00f2 essere attribuita alla radiazione che rimbalza dentro la cavit\u00e0. Siccome ogni corpo riscaldato emette radiazione elettromagnetica, la \"massa apparente\" della radiazione dipende dalla temperatura e risulta proporzionale alla sua energia: formula_105. Abraham corresse questo risultato di Hasen\u00f6hrl: in base alla definizione del \"momento elettromagnetico\" e della massa elettromagnetica longitudinale formula_106, il valore della costante di proporzionalit\u00e0 avrebbe dovuto essere 4/3:\ncome per la massa elettromagnetica formula_56 di un corpo elettricamente carico in movimento. Nel 1905 Hasen\u00f6hrl rifece i calcoli, confermando il risultato di Abraham. Not\u00f2 inoltre la similarit\u00e0 tra la \"massa apparente\" formula_109 di un corpo nero e quella elettromagnetica formula_56 di un corpo carico. Circa il termine 4/3 e la sua successiva eliminazione, si veda la parte finale della Sezione \"La massa elettromagnetica dell'elettrone (1881-1906)\".\nNel 1907 Max Planck, generalizzando il lavoro di Hasen\u00f6hrl, forn\u00ec una derivazione non relativistica della formula formula_85:\"\u00abmediante ogni assorbimento o emissione di calore la massa inerziale di un corpo si modifica, e l'incremento di massa \u00e8 sempre uguale alla quantit\u00e0 di calore [...] divisa per il quadrato della velocit\u00e0 della luce nel vuoto.\u00bb\"\nDerivazione relativistica di Einstein (1905).\nNel suo articolo del 1905 \"L'inerzia di un corpo dipende dal suo contenuto di energia?\" (entrato a far parte della raccolta chiamata Annus Mirabilis Papers), Einstein non utilizz\u00f2 i simboli con cui oggi conosciamo la sua equazione, ma lo fece solo successivamente. In quel suo primo articolo esamin\u00f2 dapprima il caso della diminuzione di energia di un corpo sotto forma di radiazione in un sistema di riferimento in cui il corpo \u00e8 in movimento e della conseguente perdita di massa, giungendo all'equazione nella forma: \ndove formula_55 (invece di formula_114) rappresentava l'energia irraggiata dal corpo di cui una parte formula_115 della massa veniva convertita in luce, mentre formula_114 era usato nella dimostrazione per rappresentare l'energia totale.\nGeneralizz\u00f2 quindi il concetto affermando che:\n\"\u00abSe un corpo perde l'energia L sotto forma di radiazioni, la sua massa diminuisce di L/c\u00b2. Il fatto che l'energia sottratta al corpo diventi energia di radiazione non fa alcuna differenza, perci\u00f2 siamo portati alla pi\u00f9 generale conclusione che la massa di qualunque corpo \u00e8 la misura del suo contenuto di energia; se l'energia varia di L, la massa varia nello stesso senso di formula_117, misurando l'energia in erg e la massa in grammi.\u00bb\".\nIn queste parole c'\u00e8 la chiara consapevolezza di Einstein sulla validit\u00e0 universale della sua scoperta.\nNella parte finale dell'articolo, Einstein sugger\u00ec d'indagare il radio, un elemento radioattivo, per verificare l'equivalenza massa-energia nel caso d'emissione radioattiva: \"\u00abNon \u00e8 impossibile che nei corpi nei quali il contenuto in energia sia variabile in sommo grado (per esempio nei sali di radio) la teoria possa essere sperimentata con successo.\u00bb\". In effetti, sar\u00e0 proprio nel campo della fisica nucleare che si avranno sistematiche conferme della validit\u00e0 dell'equazione formula_85.\nDerivazioni non relativistiche di Einstein (1906 e 1907).\nNel 1906 Einstein forn\u00ec una derivazione non relativistica, che si basava solo sulle leggi della meccanica e dell'elettromagnetismo, della formula formula_85 pubblicata l'anno precedente. Tale risultato era valido solo al primo ordine in (v/c). Nel 1907 pubblic\u00f2 una derivazione analoga, ma valida a tutti gli ordini. La derivazione del 1906 fu semplificata e pubblicata da Max Born nel suo libro \"Vorlesungen \u00fcber Atommechanik\" (\"Lezioni sulla meccanica atomica\") del 1925, tradotto in italiano col titolo \"Fisica atomica\". Tale dimostrazione viene qui riportata in una versione modificata dai fisici italiani Enrico Smargiassi e Gianluca Introzzi (intermittenza dell'emettitore formula_120), in modo da introdurre il moto perpetuo come esito paradossale che richiede l'equivalenza massa-energia formula_121 per essere eliminato.\nSi abbia una scatola a forma di parallelepipedo isolata, non soggetta a forze o attriti esterni e ferma rispetto ad un riferimento inerziale. All'interno sono fissati, sulle due pareti minori, un emettitore direzionale di luce intermittente formula_120 a sinistra ed un assorbitore formula_123 a destra, di ugual massa e distanti formula_124 tra loro. La massa complessiva del sistema scatola, emettitore e assorbitore sia formula_125. Se formula_114 \u00e8 l'energia di un segnale luminoso, il momento associato risulta essere formula_127 (vedi Sezione ). L'emissione verso destra del segnale luminoso da parte della sorgente formula_120 produce un rinculo della scatola verso sinistra, a causa del momento della scatola formula_129, dove formula_130 \u00e8 la velocit\u00e0 di spostamento della scatola verso sinistra. La scatola continuer\u00e0 a muoversi verso sinistra, fino a che il segnale luminoso non sar\u00e0 assorbito dall'assorbitore formula_123. Il momento formula_50 trasferito dalla luce all'assorbitore compenser\u00e0 esattamente quello formula_17 della scatola, arrestando il movimento del sistema. Il risultato netto sar\u00e0 uno spostamento della scatola verso sinistra di una distanza formula_134.\nDalla conservazione della quantit\u00e0 di moto (formula_135) scritta esplicitamente:\nsi ricava la velocit\u00e0:\nIl tempo formula_138 \u00e8 quello di volo del segnale luminoso dalla sorgente formula_120 all'assorbitore formula_123. A meno di termini correttivi dell'ordine di formula_141, il suo valore \u00e8 \nQuindi\nQuesto risultato \u00e8 paradossale: un sistema isolato fermo in un riferimento inerziale non pu\u00f2 spostare il proprio centro di massa (sarebbe equivalente ad uscire dalle sabbie mobili tirandosi per i propri capelli, come raccontava d'aver fatto il barone di M\u00fcnchhausen).\nL'emissione di un secondo segnale luminoso sposter\u00e0 ulteriormente la scatola a sinistra di una lunghezza formula_144. Continuando l'emissione e l'assorbimento di segnali luminosi nella scatola, sembrerebbe possibile ottenerne lo spostamento per distanze arbitrariamente grandi, senza che nessun altro cambiamento avvenga dentro la scatola o nelle sue vicinanze. Sarebbe la realizzazione del moto perpetuo, ovviamente impossibile. I due apparenti paradossi (spostamento del centro di massa e moto perpetuo) scompaiono se si tien conto dell'equivalenza massa-energia di Einstein. Con l'emissione del segnale luminoso, l'emettitore formula_120 perde l'energia formula_114, e quindi una massa formula_1 (per ora incognita). Similmente, l'energia e quindi la massa dell'assorbitore formula_123 aumentano delle stesse quantit\u00e0. Per la conservazione della quantit\u00e0 di moto, il momento totale dovuto allo spostamento delle due masse formula_125 ed formula_1 durante il tempo di volo della luce formula_138 \u00e8\nda cui si ricava\nSostituendo in questa relazione il valore precedentemente trovato per formula_130, si ottiene infine\nDerivazione non relativistica di Rohrlich (1990).\nIl fisico americano Fritz Rohrlich (1921 - 2018) \u00e8 riuscito a dimostrare nel 1990 la formula formula_85 senza servirsi di relazioni di tipo relativistico, basandosi esclusivamente sulle leggi della fisica classica, quali il principio di conservazione della quantit\u00e0 di moto e l'effetto Doppler.\nSi consideri un corpo materiale formula_157 di massa formula_158 che si muova rispetto a un osservatore formula_159 con la velocit\u00e0 costante formula_160 molto bassa rispetto a quella della luce. Inoltre si prenda in considerazione un secondo osservatore formula_161 in quiete rispetto a formula_157.\nSi supponga che a un certo istante formula_138 il corpo formula_157 emetta due fotoni con la stessa energia formula_165, dove formula_166 \u00e8 la costante di Planck e formula_167 la frequenza dei fotoni osservata da formula_161, in quiete rispetto a formula_157. I due fotoni sono emessi uno nella direzione del moto, l'altro in direzione opposta. Tenendo conto dell'effetto Doppler, l'osservatore formula_159 misurer\u00e0 invece una frequenza pari a \nper il fotone emesso in direzione del moto e pari a \nper quello emesso in direzione opposta.\nL'energia radiante formula_114 emessa all'istante formula_138 che \u00e8 osservata da formula_159 sar\u00e0 dunque \nInoltre, per il principio di conservazione, la quantit\u00e0 di moto del corpo formula_157 osservata da formula_159 prima dell'emissione deve essere pari alla somma delle quantit\u00e0 di moto di formula_157 e dei due fotoni dopo l'emissione (si noti che la quantit\u00e0 di moto del secondo fotone, poich\u00e9 emesso in direzione contraria al moto, va presa col segno negativo), quindi:\ndove:\nData la natura simmetrica dell'effetto, l'osservatore formula_161 non rilever\u00e0 dopo l'emissione dei due fotoni alcun cambiamento di moto del corpo formula_157, che continuer\u00e0 quindi a trovarsi in quiete rispetto a lui. Quindi per l'osservatore formula_159 dopo l'emissione sia l'osservatore formula_161, sia il corpo formula_157 continueranno a muoversi con velocit\u00e0 formula_160 invariata. Perci\u00f2 si conclude che formula_193. \nSostituendo formula_184 con formula_160 nell'equazione sulla quantit\u00e0 di moto ed introducendo la riduzione di massa formula_1 del corpo formula_157 dopo l'emissione pari a formula_198, dopo facili passaggi algebrici dalla si ottiene:\nda cui, tenendo presente che formula_200, si ottiene:\novvero che l'energia formula_114 irradiata dal corpo formula_157 \u00e8 pari alla perdita di massa subita da formula_157 in seguito all'emissione, moltiplicata per il quadrato della velocit\u00e0 della luce nel vuoto."}
{"id": "282703", "revid": "46291", "url": "https://it.wikipedia.org/wiki?curid=282703", "title": "Adansonia", "text": "Adansonia \u00e8 un genere di piante appartenente alla famiglia delle Malvacee (sottofamiglia Bombacoideae), comunemente note come baobab (: ).Il genere comprende otto specie: sette diffuse in Africa (di cui sei endemiche del Madagascar) e una in Australia.\nEtimologia.\nIl nome comune viene dal francese \"baobab\", attestato anche nel latino medievale come \"bahobab\" (\"circa\" 1590), a sua volta di origine africana, attestato fin dal 1445. L'etimo esatto non \u00e8 conosciuto: secondo l'American Heritage Dictionary deriverebbe dall'arabo \u0628\u0648 \u062d\u0628\u0627\u0628 \"b\u016b\u0127ib\u0101b\" \"padre di molti semi\", da \u0627\u0628\u0648 \"\u02beab\u016b\" \"padre\" e \u062d\u0628 \"\u0127abb\", \"seme\".\nL'epiteto specifico \u00e8 un omaggio a Michel Adanson, il naturalista ed esploratore francese che descrisse il baobab africano (\"Adansonia digitata\").\nTassonomia.\nIl genere \"Adansonia\" comprende otto specie che vengono comunemente suddivise, in base alle differenze morfologiche del fiore (morfologia del germoglio florale, orientamento del fiore e lunghezza del tubulo staminale), in tre sezioni:\nDescrizione.\nSono alberi caducifogli con grandi tronchi, che raggiungono altezze tra i 5 e i 25 m (eccezionalmente 30 m); il diametro del tronco pu\u00f2 raggiungere i 7 m (eccezionalmente 11 m). Sono famosi per la loro capacit\u00e0 d'immagazzinamento d'acqua all'interno del tronco rigonfio, che riesce a contenere fino a 120.000 litri d'acqua per resistere alle dure condizioni di siccit\u00e0 di alcune regioni. I rami, disposti a raggiera alla sommit\u00e0 dei tronchi, sono del tutto spogli durante la stagione secca. La chioma si riempie, per pochi mesi all'anno, di foglie composte palmate. Nell'epoca, temporalmente molto limitata, della fioritura esibiscono grandi fiori molto odorosi, che si schiudono la notte. Producono frutti ovoidali con un pericarpo commestibile e con un grosso seme reniforme.\nBiologia.\nLe specie del genere \"Adansonia\" si riproducono per impollinazione zoocora, cio\u00e8 legata alla azione di diverse specie animali.La impollinazione di \"A. digitata\" \u00e8 mediata da alcune specie di pipistrelli, analogamente alle due specie della sezione Brevitubae, alla cui impollinazione contribuiscono anche alcune specie di lemuri notturni. Le cinque specie della sezione Longitubae invece sono usualmente impollinate da farfalle notturne della famiglia Sphingidae.\nDistribuzione e habitat.\nSei delle otto specie note (\"A. grandidieri\", \"A. madagascariensis\", \"A. suarezensis\", \"A. perrieri\", \"A. fony\" e \"A. za\") sono endemiche del Madagascar.\n\"A. digitata\" \u00e8 ampiamente diffusa in Africa continentale, mentre l'unica specie non africana \u00e8 \"A. gregorii\", endemica dell'Australia nord-occidentale.\nAnalisi cladistiche hanno mostrato che la differenziazione tra le specie africane e quella australiana \u00e8 avvenuta molto tempo dopo la frammentazione del supercontinente Gondwana e pertanto deve essere intervenuto un meccanismo di dispersione ad opera delle correnti marine."}
{"id": "282704", "revid": "123201588", "url": "https://it.wikipedia.org/wiki?curid=282704", "title": "Mal di montagna", "text": "Il mal di montagna (AMS o acute mountain sickness per gli anglosassoni) \u00e8 una condizione patologica causata dal mancato adattamento dell'organismo alle grandi altitudini, in particolare dovuta alla pi\u00f9 bassa pressione atmosferica che determina una ridotta presenza di ossigeno nell'organismo generando uno stato di generale ipossia. Generalmente si verifica al di sopra dei 2.500 metri s.l.m.. Si tratta di una condizione minacciosa che, nei casi pi\u00f9 gravi, se non tempestivamente e opportunamente trattata pu\u00f2 anche essere letale.\nDescrizione.\nIntroduzione.\nSoggetti diversi hanno differente suscettibilit\u00e0 al mal di montagna. Per alcuni soggetti i sintomi iniziano a comparire al di sopra dei 1500\u00a0m s.l.m. Diete ad alto contenuto di carboidrati possono fornire un sollievo sintomatologico. I carboidrati, a differenza dei lipidi, possono essere metabolizzati in condizioni muscolari anaerobiche e consentono di mantenere un adeguato livello di glicemia, indispensabile per l'attivit\u00e0 del SNC. I sintomi sotto riportati sono infatti riconducibili agli effetti neurologici delle condizioni di ipossia e ipoglicemia. L'ipossia \u00e8 almeno parzialmente risolvibile tramite un adeguato periodo di acclimatamento. La velocit\u00e0 di ascensione, l'altitudine raggiunta, l'entit\u00e0 dell'attivit\u00e0 fisica ad alta quota e la suscettibilit\u00e0 individuale sono tutti fattori che contribuiscono all'incidenza e alla severit\u00e0 del mal di montagna.\nSegni e sintomi.\nLa cefalea \u00e8 solitamente il primo sintomo del mal di montagna. \nQuando si associa a uno dei seguenti sintomi:\ndeve subito indurre a sospettare la diagnosi.\nL'edema polmonare da alta quota (\"High-altitude pulmonary edema\", HAPE) e l'edema cerebrale sono i pi\u00f9 minacciosi tra questi sintomi, mentre emorragia retinale e edemi periferici sono forme pi\u00f9 lievi del malessere.\nI primi sintomi del mal di montagna comprendono fiacchezza, malessere generico e debolezza, in particolare durante gli sforzi fisici. Sintomi pi\u00f9 severi sono cefalea, insonnia, battito cardiaco costantemente accelerato, nausea e talvolta vomito, in particolare nei bambini. Sintomi estremi comprendono confusione mentale, psicosi, allucinazioni, sintomi derivanti dall'edema polmonare (fluidi nei polmoni) quali tosse persistente, e infine raptus, coma e morte.\nCasi gravi.\nI sintomi pi\u00f9 seri di mal di montagna sono dovuti all'edema (accumulo di fluidi nei tessuti corporei). A grandi altitudini, gli esseri umani possono contrarre edema polmonare da alta quota (HAPE), o edema cerebrale da alta quota (HACE). Queste sindromi sono potenzialmente fatali. La causa fisiologica degli edemi indotti dall'alta quota non \u00e8 stata stabilita definitivamente. Per chi soffre di HAPE o HACE, il dexametasone pu\u00f2 fornire sollievo temporaneo che consente di poter scendere di quota con le proprie forze.\nL'HAPE si manifesta all'incirca nel 2% delle persone che si adattano ad altitudini di circa 3000\u00a0m o pi\u00f9. Pu\u00f2 minacciare la vita. I sintomi comprendono affaticamento, dispnea, cefalea, nausea, tosse secca senza flemma, edema polmonare, ritenzione di fluidi nei reni e rantoli. La discesa ad altitudini inferiori allevia i sintomi dell'HAPE.\nL'HACE \u00e8 una condizione rischiosa per la vita che pu\u00f2 portare al coma e alla morte. Si verifica all'incirca nell'1% delle persone che si adattano ad altitudini di circa 2700\u00a0m o pi\u00f9. I sintomi comprendono cefalea, affaticamento, indebolimento della vista, disfunzioni alla vescica e all'intestino, perdita di coordinazione, paralisi laterale, confusione, e riflessi rallentati. La discesa ad altitudini pi\u00f9 basse pu\u00f2 salvare la vita a chi viene colpito dall'HACE.\nAcclimatamento all'altitudine.\nL'acclimatamento all'altitudine \u00e8 uno stato di adattamento a livelli inferiori di ossigeno ad alte quote, raggiungibile attraverso un processo di adattamento, detto acclimatazione, allo scopo di evitare il mal di montagna. Durante questo periodo la mancanza di ossigeno nel sangue induce principalmente la produzione di un ormone, l'Eritropoietina (EPO), il quale promuove lo sviluppo di nuovi globuli rossi, aumentando pertanto la capacit\u00e0 dell'organismo di prelevare ossigeno dall'aria.\nIn alta montagna, l'ossigeno presente nella miscela gassosa che compone l'aria che respiriamo \u00e8 presente nella stessa percentuale di quella al livello del mare. Cambia per\u00f2 la pressione parziale che si riduce notevolmente con l'aumentare della quota e diminuisce dunque la quantit\u00e0 di ossigeno per unit\u00e0 di volume. \u00c8 questo il motivo per il quale al nostro organismo arriva un apporto di ossigeno insufficiente.\nUna volta superati i 3.000 metri la gran parte degli scalatori e degli escursionisti d'alta quota segue la \"regola aurea\" - cammina/scala in alto, dormi in basso. Per gli scalatori d'alta quota, il modo per acclimatarsi consiste nello stare per alcuni giorni al campo base, arrampicarsi (lentamente) fino a un campo pi\u00f9 alto, starvi inizialmente per una notte, quindi tornare al campo base. Questo procedimento viene ripetuto alcune volte, aumentando ogni volta il tempo trascorso a quota pi\u00f9 elevata, cos\u00ec da abituare il corpo ai livelli di ossigeno. Una volta che lo scalatore si \u00e8 abituato a tale altitudine, il processo viene ripetuto con un campo posto a quota pi\u00f9 alta. La regola generale \u00e8 quella di non salire pi\u00f9 di 300 metri al giorno per dormire. Ci\u00f2 significa che si pu\u00f2 scalare passando da 3000 a 4500 metri in un giorno, ma si deve discendere fino a non pi\u00f9 di 3300 per dormire. Questo processo non pu\u00f2 essere accelerato, e ci\u00f2 spiega perch\u00e9 gli scalatori devono passare giorni (o anche settimane a volte) per acclimatarsi, prima di tentare la scalata ad un'alta vetta.\nL'acetazolamide pu\u00f2 aiutare alcune persone nel velocizzare il processo di acclimatamento e pu\u00f2 trattare casi lievi di mal di montagna. Anche bere molta acqua aiuta nell'acclimatamento, per sostituire i fluidi persi attraverso la respirazione pi\u00f9 pesante. \u00c8 talvolta possibile controllare un lieve mal di montagna prendendo volontariamente dieci o dodici ampi e rapidi respiri ogni cinque minuti. Se ci\u00f2 viene fatto ripetutamente, si pu\u00f2 espellere troppa anidride carbonica (iperventilazione e conseguente alcalosi respiratoria) provocando un formicolio alle estremit\u00e0 del corpo. Altri trattamenti comprendono steroidi iniettabili per ridurre l'edema polmonare, bombole d'aria compressa per aumentare l'apporto di ossigeno e alleviare i sintomi, ma la misura ideale da intraprendere nei confronti di persone colpite dal mal di montagna \u00e8 la discesa o il trasporto a valle.\nL'unica vera cura quindi una volta che compaiono i sintomi \u00e8 quella di portare il malato ad altitudini pi\u00f9 basse. Per casi seri di mal di montagna, pu\u00f2 essere usata una sacca di Gamow per ridurre l'altitudine effettiva fino a 1500 metri in meno. Una sacca di Gamow \u00e8 una sacca portatile in plastica, gonfiabile con una pompa."}
{"id": "282709", "revid": "780783", "url": "https://it.wikipedia.org/wiki?curid=282709", "title": "Parigi-Nizza", "text": "La Parigi-Nizza (fr. \"Paris-Nice\") \u00e8 una corsa a tappe maschile di ciclismo su strada professionistico che si svolge ogni marzo tra Parigi e Nizza, in Francia. Conosciuta come \"Corsa del Sole\", a causa del miglioramento meteorologico che normalmente accompagna la corsa nel passaggio dal nord al sud della Francia, dal 2005 al 2007 ha fatto parte del calendario dell'UCI ProTour, mentre dal 2009 \u00e8 inserita nel circuito mondiale UCI. L'irlandese Sean Kelly \u00e8 il primatista di vittorie, avendo vinto la corsa per sette edizioni consecutive, dal 1982 al 1988.\nStoria.\nLa Parigi-Nizza venne creata nel 1933 da Albert Lejeune, direttore del quotidiano \"Le Petit Ni\u00e7ois\": la prima edizione della corsa, tenutasi tra il 14 e il 19 marzo 1933, venne vinta dal belga Alphons Schepers. A causa della seconda guerra mondiale dal 1939 la corsa non fu pi\u00f9 disputata fino al maggio del 1946, quando prese il via l'ottava edizione, seguita da un secondo periodo di interruzione.\nNel 1951 fu il giornalista Jean Leulliot, con l'associazione parigina \"Monde 6\", ad organizzare di nuovo la corsa, che da allora si disput\u00f2 annualmente, come in origine, nel mese di marzo. Tra il 1951 e il 1953 prese il nome di \"Paris-C\u00f4te-d'Azur\", tornando a quello originale nel 1954. Nell'edizione 1959 la corsa divenne eccezionalmente \"Parigi-Nizza-Roma\", con il prolungamento del percorso fino alla capitale italiana, in collaborazione con il \"Corriere dello Sport\", per celebrare il gemellaggio Parigi-Roma e gli imminenti Giochi della XVII Olimpiade. Si tratt\u00f2 dell'edizione pi\u00f9 lunga nella storia della corsa, con 1955 km percorsi in undici tappe, cinque delle quali in Italia. Il regolamento all'epoca proibiva di prolungare le corse a tappe, perci\u00f2 in quella edizione la settima tappa, che doveva portare in Italia, part\u00ec da Mentone e non da Nizza e fu considerata come la prima tappa della corsa ad inviti Mentone-Roma, alla quale furono invitati tutti coloro che erano arrivati a Nizza.\nDal 1982 al 1999 Josette Leulliot, figlia di Jean Leulliot, assunse la direzione della corsa, passata poi a Laurent Fignon fino al 2001. Dal 2002 la competizione viene organizzata della Amaury Sport Organisation (ASO), la societ\u00e0 che gestisce il Tour de France. In quell'anno viene rettificata la numerazione per le edizioni: il conteggio in precedenza annoverava infatti anche gli anni in cui la corsa non si era tenuta.\nL'11 marzo 2003 \u00e8 ricordato come uno dei giorni pi\u00f9 tristi nella storia della competizione. Il kazako Andrej Kivil\u00ebv, in fuga assieme ad altri due corridori, cadde a terra battendo violentemente la testa (era senza casco): rimasto privo di sensi, venne trasportato all'ospedale di Saint-Chamond dove entr\u00f2 in coma vigile; trasportato quindi all'ospedale di Saint-\u00c9tienne, mor\u00ec il mattino del 12 marzo. La tappa di quel giorno venne neutralizzata, con i compagni di Kivil\u00ebv alla Cofidis a tagliare per primi il traguardo.\nNel 2005 la corsa entr\u00f2 a far parte del circuito UCI ProTour, uscendone per\u00f2 un paio di anni dopo, in seguito a contrasti fra gli organizzatori e la dirigenza dell'Unione Ciclistica Internazionale; questi contrasti misero perfino a rischio lo svolgimento stesso dell'edizione 2008, alla fine confermata nonostante le minacce dell'UCI di imporre sanzioni ai corridori e alle squadre al via. Nel 2009 la corsa venne integrata nel calendario mondiale UCI, rinominato in UCI World Tour nel 2011. L'edizione 2010, vinta da Alberto Contador, vide la squalifica del secondo classificato Alejandro Valverde per violazione dei regolamenti antidoping.\nL'edizione 2020 \u00e8 stata caratterizzata dall'annullamento dell'ultima tappa a causa dalla Pandemia di COVID-19.\nPercorso.\nNonostante il nome, la corsa non sempre inizia a Parigi, ma spesso parte da citt\u00e0 limitrofe. Dal 1998 l'ultima tappa si conclude nella via pi\u00f9 importante di Nizza, il Lungomare degli Inglesi (\"Promenade des Anglais\"). Precedentemente, dal 1973 al 1995, terminava con la cronoscalata del Col d'\u00c8ze, mentre nel 1996 e 1997 si concluse con una cronometro fra Antibes e Nizza.\nIn genere l'ultima o la penultima tappa hanno un percorso di montagna passando per La Turbie ed il Col d'\u00c8ze. Un altro arrivo abituale \u00e8 il Mont Faron, nei pressi di Tolone.\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato all'edizione 2021.\""}
{"id": "282714", "revid": "287204", "url": "https://it.wikipedia.org/wiki?curid=282714", "title": "E=mc2", "text": ""}
{"id": "282715", "revid": "1512523", "url": "https://it.wikipedia.org/wiki?curid=282715", "title": "Isoroku Yamamoto", "text": "Serv\u00ec nella marina imperiale durante la seconda guerra mondiale e fu comandante della flotta combinata nipponica durante la battaglia delle Midway. Viene considerato uno dei pi\u00f9 grandi strateghi navali della storia.\nBiografia.\nYamamoto Isoroku nacque come Takano Isoroku. Il padre, Takano Sadayoshi (1829-1913), aveva gi\u00e0 compiuto 56 anni e non si aspettava pi\u00f9 un figlio: per questo il sesto neonato fu chiamato quindi \"Isoroku\", che in giapponese vuol dire appunto \"56\". Proveniva da una povera famiglia di samurai del dominio di Nagaoka e, fin da bambino, sognava il servizio a bordo di una nave. Nel 1904, uscito da pochi mesi dall'accademia navale di Etajima, prese parte alla guerra russo-giapponese del 1904-05 e partecip\u00f2 alla battaglia di Tsushima, in cui fu ferito, privato del medio e dell'indice della mano sinistra. Nel 1916 fu adottato dalla famiglia Yamamoto e dal ministro giapponese della marina Yamamoto Gon'nohy\u014de e ne acquis\u00ec il cognome.\nNel 1925 fu addetto navale presso l'ambasciata nipponica negli Stati Uniti d'America. Fu delegato alle conferenze navali di Londra sugli armamenti navali, dal 1929 al 1934. Nel 1936 fu vice ministro della marina. Nel novembre 1940 venne promosso al grado di ammiraglio e nominato comandante in capo Flotta Combinata dal ministro della marina ammiraglio Koshir\u014d Oikawa. Nello svolgere questo incarico, s'impegn\u00f2 intensamente al potenziamento della flotta nipponica, la quale, nel dicembre 1941, era gi\u00e0 superiore a quella degli Stati Uniti nel Pacifico, specialmente per quanto riguardava il numero delle portaerei: dieci giapponesi contro tre americane.\nBench\u00e9 non fosse favorevole all'entrata in guerra del Giappone, ide\u00f2 il piano per il complesso attacco di Pearl Harbor, nelle Hawaii. La marina imperiale giapponese, al comando del Kaigun Taish\u014d (ammiraglio) Yamamoto, seppe infliggere inizialmente numerose sconfitte alle squadre navali americane. Ben presto la situazione mut\u00f2, a partire dalla battaglia delle Midway, che si concluse con una cocente sconfitta per la marina giapponese ad opera di quella degli Stati Uniti presso le isole Midway, nel 1942. Infatti, quello che doveva essere il colpo di grazia che i giapponesi intendevano sferrare alla marina militare statunitense, ormai logorata dalle numerose perdite, si trasform\u00f2 nella pi\u00f9 grande vittoria navale che gli Stati Uniti avessero mai ottenuto durante la seconda guerra mondiale.\nDurante i combattimenti presso le isole Salomone, gli americani, che grazie alla decrittazione delle comunicazioni radio giapponesi erano venuti a conoscenza dell'arrivo dell'ammiraglio Yamamoto sull'isola di Bougainville, riuscirono ad intercettare l'aereo che lo trasportava e ad abbatterlo (operazione Vengeance). L'aereo, un Mitsubishi G4M \"Betty\", dopo aver perso quota, con un motore incendiato, precipit\u00f2 fra gli alberi dell'isola, finendo in un rogo. Il suo corpo fu ritrovato carbonizzato fra i rottami, appoggiato all'elsa della sua spada di samurai. Le sue ceneri furono trasportate a Tokyo per le solenni esequie nel cimitero di Tama, alle quali presero parte un milione di persone. Il pilota statunitense che lo abbatt\u00e9 con un caccia Lockheed P-38 \"Lightning\", Thomas Lanphier, fu decorato in seguito con la Navy Cross.\nVita privata.\nIl 31 agosto 1918 spos\u00f2 Reiko Mihashi (1897-1972), terza figlia di Yasunori Mihashi, un ex ufficiale di Aizu diventato agricoltore nella sua provincia, che lavorava come aiuto-domestica dopo essersi diplomata al liceo delle ragazze di Aizu nel 1913. Ebbero quattro figli: Yoshimasa (1922-2014), Sumiko nel 1925, Masako nel 1929 e Tadao nel 1932. Il 4 dicembre 1941 fu l'ultima volta che lasci\u00f2 la sua casa ad Aoyama-Minamimachi, in seguito distrutta da un bombardamento aereo il 25 maggio 1945, prima di morire. Dopo la guerra del Pacifico, rimasta vedova e dovendo crescere quattro figli, la moglie lavor\u00f2 come diplomatica assicurativa.\nNei media.\nFilmografia.\nLa figura storica dell'ammiraglio Yamamoto appare in vari film di guerra:"}
{"id": "282718", "revid": "125325929", "url": "https://it.wikipedia.org/wiki?curid=282718", "title": "Effetto Seebeck", "text": "L'effetto Seebeck \u00e8 un effetto termoelettrico per cui, in un circuito costituito da conduttori metallici o semiconduttori, una differenza di temperatura genera elettricit\u00e0.\n\u00c8 l'opposto dell'effetto Peltier.\nDescrizione.\nL'effetto venne scoperto nel 1787 da Alessandro Volta e venne riscoperto nel 1821 da Thomas Johann Seebeck, fisico estone che lo studi\u00f2 avendo notato la presenza di una differenza di potenziale ai capi di una barra metallica sottoposta a un gradiente di temperatura formula_1.\nEgli osserv\u00f2 inoltre che l'ago di una bussola subiva una deflessione in prossimit\u00e0 di un anello costituito da due metalli differenti con le due zone di giunzione poste a differenti temperature. Ci\u00f2 \u00e8 dovuto al fatto che i due metalli generano potenziali elettrici differenti nelle due regioni a differente temperatura dando origine a un flusso di corrente, il quale produce il campo magnetico che influenza la bussola.\nIl valore della differenza di potenziale generata per effetto Seebeck \u00e8 dell'ordine di alcuni \u03bcV per kelvin di differenza.\nNel circuito seguente (la configurazione circuitale pu\u00f2 variare, ma la formulazione matematica rimane la stessa):\nla tensione risultante \u00e8 data da:\ndove:\n\"SA\" e \"SB\" sono i coefficienti di Seebeck (o potere termoelettrico) relativi ai due metalli formula_3 e formula_4, formula_5 e formula_6 sono le temperature delle due giunzioni.\nI coefficienti di Seebeck sono non lineari e dipendono dai materiali, dalla loro temperatura assoluta e dalla loro struttura molecolare. Qualora i coefficienti si possano ritenere costanti nell'intervallo di temperatura considerato, la formula precedente pu\u00f2 essere cos\u00ec approssimata:\nNe consegue che l'effetto Seebeck pu\u00f2 essere sfruttato per misurare differenze di temperatura come differenze di potenziale generata in un circuito costituito da fili di materiale diverso: il dispositivo risultante prende il nome di termocoppia. Per ottenere la misurazione di una temperatura assoluta si pone una delle due giunzioni a una temperatura nota. Inoltre differenti termocoppie possono essere collegate in serie a formare una cosiddetta termopila.\nL'effetto \u00e8 sfruttato nei generatori termoelettrici per produrre energia elettrica sfruttando una differenza di temperatura, per esempio nel generatore termoelettrico a radioisotopi. L'effetto Seebeck \u00e8 dovuto a due effetti: trasporto di carica per diffusione e resistenza al moto fononico. L'effetto Seebeck continua a esistere sia nel caso di due elementi metallici di natura diversa sia con un solo tipo di metallo.\nTrasporto di carica per diffusione.\nI portatori di carica nei materiali (elettroni nei metalli, elettroni e lacune nei semiconduttori, ioni in conduttori ionici)\ndiffonderanno quando un terminale del conduttore \u00e8 a una temperatura diversa dall'altro. I portatori a temperatura pi\u00f9 elevata diffonderanno verso quelli a temperatura pi\u00f9 bassa, fintanto che si ha una densit\u00e0 di portatori ad alta temperatura diversa, nella parte a temperatura pi\u00f9 bassa e in quella a temperatura pi\u00f9 alta del conduttore. I portatori di carica nella zona a bassa temperatura diffondono dalla zona pi\u00f9 fredda a quella pi\u00f9 calda per la stessa ragione.\nSe l'equilibrio \u00e8 raggiunto il processo far\u00e0 s\u00ec che il calore sia uniformemente distribuito attraverso il conduttore (vedi trasferimento di calore). Il movimento di calore attraverso portatori di carica a temperatura pi\u00f9 alta (ossia a pi\u00f9 alta energia) da un capo all'altro del conduttore \u00e8 nota come corrente di calore. Fintanto che i portatori di carica si muovono si avr\u00e0 anche una corrente elettrica.\nIn un sistema dove i terminali hanno una differenza di temperatura costante (una corrente costante fluisce dall'uno all'altro), si ha diffusione costante di portatori. Se la velocit\u00e0 di diffusione di portatori ad alta e bassa temperatura fosse la stessa, non ci sarebbe differenza di carica netta. Tuttavia i portatori sono \"diffusi\" (in inglese \"scattered\") da impurezze presenti nel reticolo, imperfezioni e vibrazioni reticolari (noti come fononi). Se lo scattering dipende dall'energia del portatore, i portatori ad alta e bassa temperatura diffonderanno a velocit\u00e0 diverse (hanno infatti diverse energie, avendo diversa temperatura).\nQuesto crea una densit\u00e0 di portatori pi\u00f9 elevata a un capo del conduttore e la distanza tra cariche di segno opposto produrr\u00e0 una differenza di potenziale, e un campo elettrico.\nQuesto campo elettrico, comunque, si oppone allo scattering (dipendente dall'energia del portatore, quindi diseguale) e l'equilibrio \u00e8 raggiunto quando l'effetto del numero di portatori che diffondono in una direzione \u00e8 cancellato dal numero di portatori (dello stesso segno) che si muovono in direzione opposta a causa del campo elettrico generatosi.\nQuesto vuol dire che la termopotenza di un materiale dipende da molti fattori, come il numero di impurezze, la presenza di imperfezioni e i mutamenti strutturali (che spesso variano con la temperatura e il campo elettrico).\nTrasporto fononico.\nI fononi non si trovano sempre in equilibrio termico locale; si muovono seguendo il gradiente termico. Perdono energia interagendo con gli elettroni (o altri portatori) e imperfezioni reticolari. Se l'interazione fonone-elettrone \u00e8 predominante, i fononi tendono a spingere gli elettroni verso una parte del materiale, perdendo energia nel processo.\nQuesto contribuisce al campo elettrico gi\u00e0 presente. Questo contributo \u00e8 maggiormente importante nella regione di temperature dove lo scattering fonone-elettrone \u00e8 predominante. Questo \u00e8 valido per\ndove formula_9 \u00e8 la temperatura di Debye. Alle temperature pi\u00f9 basse pochi fononi sono disponibili per il trasporto, ma ad alte temperature tendono a perdere energia in urti fonone-fonone piuttosto che in urti fonone-elettrone.\nQuesta regione della termocoppia in funzione della temperatura \u00e8 altamente variabile sotto un campo magnetico.\nApplicazioni.\nCome si \u00e8 gi\u00e0 accennato l'effetto viene utilizzato dai generatori termoelettrici. Questi generatori hanno un'efficienza abbastanza bassa, convertono circa il 7% della potenza termica in potenza elettrica. Per confronto una turbomacchina per applicazioni terrestri con recupero del calore, allo stato attuale \u00e8 in grado di convertire al massimo all'incirca il 50% dell'energia termica generata in energia elettrica.\nAlcuni studi svolti nel 2007 presso l'Universit\u00e0 della California riportano l'effetto Seebeck tramite l'utilizzo di molecole organiche invece delle classiche leghe metalliche. I ricercatori hanno intrappolato delle molecole organiche di benzeneditiolo, dibenzeneditiolo tribenzeneditiolo tra due elettrodi ricoperti d'oro e una volta riscaldato l'elettrodo hanno misurato lo scorrere di una debole corrente. Questo studio mira a ottenere in un futuro convertitori pi\u00f9 economici e prestanti.\nSono anche stati realizzati prodotti che riescono a utilizzare la differenza di temperatura tra l'esterno e l'interno di una pentola contenente acqua che bolle sul fuoco, connessa a un particolare dispositivo, per generare sufficiente elettricit\u00e0 che riesce a ricaricare un telefono cellulare"}
{"id": "282725", "revid": "287204", "url": "https://it.wikipedia.org/wiki?curid=282725", "title": "Club priv\u00e8", "text": ""}
{"id": "282731", "revid": "122549560", "url": "https://it.wikipedia.org/wiki?curid=282731", "title": "Cetra (strumento musicale antico)", "text": "La cetra () era uno strumento musicale dell'antichit\u00e0 classica, appartenente alla famiglia dei cordofoni.\nStoria.\nIl termine ha radici antiche e comuni alla chitarra, al \"sitar\" indiano e al \"setar\" persiano, deriva appunto dal persiano \"chahar\" (quattro) e \"tar\" (corde), in quanto i primi liuti arabi avevano appunto quattro corde.\nLa storia della cetra si perde nei tempi bui dell'antichit\u00e0. Dalla lettura della Bibbia in Genesi 4:21 l'inventore di tale strumento fu Iubal discendente di Caino. E sempre nella Bibbia veniamo a conoscenza che la us\u00f2 molto Re Davide per i suoi salmi, da noi attualmente chiamati anche inni, tanto che in molti di essi compare il nome di questo strumento musicale.\nLa cetra era utilizzata anche dai cretesi, per dare la cadenza dei passi ai soldati mentre entravano in battaglia.\nLa cetra ebbe una notevole diffusione sin dall'antica Grecia dov'era suonata da citaredi professionisti ed era molto spesso utilizzata, sia negli atenei che nelle corti; troviamo tracce di questo strumento anche nella grande tradizione della mitologia. Il suo uso inoltre prese corpo anche a Roma e in Corsica. \nSi sono sviluppate molte varianti fra i popoli, come l'arpa turca, il nebhel egizio, il kinnor ed il dulcimer (ebraici), il salterio (romano), il tar (Persia), l'arpa celtica ed il gusli russo, fino a giungere alla chitarra come la conosciamo oggi.\nVi sono tracce di strumenti tipo cetre anche nell'impero cinese antico, durante la dinastia Chou. In particolare la prima cetra asiatica fu il Guqin, una cetra a sette corde.\nNel corso dei secoli la sua struttura venne ulteriormente modificata, fino ad arrivare ad intendere per \"cetra\" quella che viene pi\u00f9 correttamente chiamata cetera, ossia uno strumento in uso nel Rinascimento dalla cassa di risonanza piatta le cui doppie corde metalliche venivano pizzicate, dotato di un lungo manico e dalla struttura paragonabile a quella di una pera.\nDescrizione.\nL'iconografia greca del V e VI secolo, quella relativa alle pitture sui vasi, ci permette di capire la forma di questo strumento che il pi\u00f9 delle volte era raffigurato in mano al dio Apollo mentre era intento a suonare.\nLa cetra era costruita come la lira ma di dimensioni maggiori, arrivando a essere grande circa la met\u00e0 di una persona umana. La cetra aveva una cassa armonica con due bracci, che all'interno erano vuoti, e che collegati tra loro da una traversa; tra questa traversa e la base della cassa erano tese le cinque corde: per aumentare la tensione della corda si usava ripiegarla con un legnetto intorno alla paletta che poi veniva bloccato con un pezzo di ferro o di legno.\nDal punto di vista organologico, la cetra antica non appartiene quindi alla famiglia delle cetre definita nella classificazione Hornbostel-Sachs, ma invece a quella dei liuti a giogo (o lire).\nLa cetra nella poesia.\nIl poeta Salvatore Quasimodo menziona questo strumento nella poesia \"Alle fronde dei salici\" ove \u00e8 presente anche un richiamo biblico."}
{"id": "282738", "revid": "347132", "url": "https://it.wikipedia.org/wiki?curid=282738", "title": "Marco Donat Cattin", "text": "Figlio del noto uomo politico della Democrazia Cristiana Carlo Donat-Cattin, era un militante dell'organizzazione terroristica di estrema sinistra Prima Linea, dalla quale si \u00e8 poi dissociato.\nBiografia.\nCresce nel quartiere Parella e trascorre una giovinezza irrequieta e ribelle: basti ricordare che ebbe un figlio, Luca, nel 1970 a soli 17 anni e che, dopo pochissimo tempo, divorzi\u00f2 dalla compagna di scuola che lo aveva reso padre. Dopo aver abbandonato l'universit\u00e0 (era iscritto a giurisprudenza), nel 1974 Donat Cattin trov\u00f2 impiego come bibliotecario presso il liceo scientifico Galileo Ferraris dove conobbe Roberto Sandalo, futuro esponente della sinistra extraparlamentare.\nA partire dal 1976 partecip\u00f2 alla costituzione di Prima Linea, assumendo subito un ruolo dirigente e operativo di primissimo piano: noto come \u00abcomandante Alberto\u00bb, fece parte del cosiddetto Comando nazionale insieme a Bruno La Ronga, Sergio Segio, Susanna Ronconi e Roberto Rosso. Tra i principali responsabili militari dell'organizzazione, prese parte direttamente a numerose azioni di fuoco nel periodo 1976-1979.\nIn una di queste, il 29 gennaio 1979, assassin\u00f2 a Milano, insieme a Sergio Segio, il magistrato Emilio Alessandrini. Partecip\u00f2 anche all'omicidio del vigile urbano Bartolomeo Mana e, con Maurice Bignami detto \u00abDavide\u00bb, a quello del barista Carmine Civitate a Torino, effettuato il 18 luglio 1979 come rappresaglia (peraltro sbagliando obiettivo) per la morte dei compagni \u00abCarla\u00bb (Barbara Azzaroni) e \u00abCharlie\u00bb (Matteo Caggegi), avvenuta durante uno scontro a fuoco con le forze dell'ordine nel bar \"Dell'Angelo\" (28 febbraio 1979).\nGrazie alle rivelazioni del terrorista pentito Roberto Sandalo, nel maggio 1980 la polizia lo identific\u00f2 tra i membri pi\u00f9 importanti di PL. Marco Donat Cattin riusc\u00ec a scappare in Francia, ma il 20 dicembre 1980 fu arrestato a Parigi ed estradato in Italia nel febbraio 1981. Il padre, Carlo Donat-Cattin, esponente della sinistra sociale della Democrazia Cristiana e Ministro in diversi governi all'apice della sua carriera nel 1980 (era vicesegretario unico della DC, dopo esser stato l'artefice del \u00abpreambolo\u00bb che segn\u00f2 la fine dell'epoca dei governi di solidariet\u00e0 nazionale), decise di dimettersi da ogni incarico e di lasciare temporaneamente la vita politica a causa dell'attivit\u00e0 terroristica del figlio e del procedimento parlamentare relativo all'accusa, mai provata in alcun procedimento giudiziario, che avesse aiutato la sua fuga all'estero. Quell'ipotesi nacque in seguito alle confessioni di Sandalo: il terrorista raccont\u00f2 di avere avuto dei colloqui con il padre di Marco e di aver saputo che l'allora Presidente del Consiglio, Francesco Cossiga, aveva detto a Donat-Cattin che suo figlio era ricercato, e che conveniva si rifugiasse all'estero. L'ex Ministro sment\u00ec le rivelazioni, raccontando che non sentiva il figlio da anni, ammettendo tuttavia di avere chiesto a Cossiga se si sapesse qualcosa di Marco, e di aver ricevuto risposta negativa. Ammise anche di avere contattato Roberto Sandalo, ma esclusivamente per riferirgli che non c'erano notizie di Marco. Successivamente Cossiga fu scagionato dall'accusa di favoreggiamento dalla Commissione inquirente che decise, a maggioranza, l'archiviazione con 507 voti favorevoli e 406 contrari.\nUsufruendo della legge sulla dissociazione e poi di quella sui collaboratori di giustizia, che concedeva sconti di pena a collaboratori e dissociati, Donat Cattin ottenne gli arresti domiciliari nell'ottobre del 1985, pochi giorni dopo l'assoluzione per insufficienza di prove dall'accusa di concorso morale nell'assassinio del criminologo Alfredo Paolella. Torn\u00f2 libero il 24 dicembre 1987.\nIl 19 giugno 1988, sull'autostrada Serenissima, nei pressi del casello di Verona Sud, muore travolto da un'auto mentre, sceso dalla sua vettura, stava segnalando alle macchine che sopraggiungevano di fermarsi per evitare un incidente in cui lui stesso era stato coinvolto leggermente. Quattro giorni dopo si svolgono a Torino i funerali di Marco Donat Cattin, in cui venivano ricordati i \u00abforti rimorsi\u00bb di una persona che \u00abviveva con il dolore del ricordo di quegli anni\u00bb. Secondo le parole di Don Mazzi, raccolte da \"la Repubblica\", Donat Cattin \u00abera un ragazzo sregolato, nel bene come nel male\u00bb, scuotendo la testa. \u00abSi buttava nelle cose a capofitto. Capisco la pazzia che ha fatto sull'autostrada, nel tentativo di salvare altre persone. Da noi, al centro di recupero dei tossicodipendenti, dava tutte le sue forze, con entusiasmo. E aveva quel carisma del capo, un po' guascone, come suo padre peraltro, che lo aiutava molto nel lavoro. Dall'anno scorso era andato a Roma, ma si era tenuto in contatto con tre ragazzi. Anzi, proprio di recente li aveva invitati nella capitale per trascorrere insieme qualche giorno. Dei suoi trascorsi in Prima Linea, Marco Donat Cattin parlava malvolentieri: aveva forti rimorsi, viveva con dolore il ricordo di quegli anni. Una volta, mentre mi raccontava un episodio, \u00e8 stato male fino a vomitare\u00bb. Il sacerdote aggiunse inoltre che \u00abil suo pi\u00f9 grande desiderio [...] era di essere perdonato, o almeno incontrare la vedova di Emilio Alessandrini. Ma non \u00e8 stato possibile. Purtroppo \u00e8 morto prima che riuscissimo a trovare una strada di pace e conciliazione\u00bb. Secondo Don Mazzi, Donat Cattin avrebbe superato il rapporto problematico col padre trovando in lui un nuovo punto di riferimento e un nuovo ruolo come fondatore della comunit\u00e0 \"Exodus\" di Verona.\nNel 2018, in occasione del quarantennale del caso Moro, e delle polemiche causate dalle dichiarazioni provocatorie sul ruolo delle vittime da parte di una ex componente delle Brigate Rosse che prese parte al rapimento Moro, la figlia dello statista democristiano Maria Fida Moro ha affermato, rivolgendosi agli ex terroristi degli anni di piombo: \u00abL'unico di voi che io ancora stimo \u00e8 Marco Donat Cattin, che proprio come me voleva essere 'cancellato dalla vita' e che \u00e8 morto tragicamente una notte, cercando di soccorrere delle persone in autostrada\u00bb.\n\u00c8 sepolto nella tomba di famiglia al Cimitero monumentale di Torino insieme al padre Carlo, alla madre Amelia, morta nell'aprile del 1998 pure lei in un incidente stradale, ed al fratello Paolo, impresario teatrale."}
{"id": "282743", "revid": "12760", "url": "https://it.wikipedia.org/wiki?curid=282743", "title": "Montecitorio", "text": ""}
{"id": "282745", "revid": "2178", "url": "https://it.wikipedia.org/wiki?curid=282745", "title": "Stemma Irlandese", "text": ""}
{"id": "282746", "revid": "148107", "url": "https://it.wikipedia.org/wiki?curid=282746", "title": "Potere termoelettrico", "text": "Il potere termoelettrico o coefficiente di Seebeck \u00e8 un indice della propensione di un materiale a manifestare l'effetto Seebeck.\nI coefficienti di Seebeck, indicati con la lettera S, sono non lineari e variano al variare del materiale conduttore, della sua struttura cristallina e della sua temperatura assoluta.\nSe si considera sufficientemente bassa la differenza tra due nodi di una termocoppia:\ned \u00e8 rilevabile una differenza di potenziale elettrico tra i terminali, allora il potere termoelettrico\ndell'intera termocoppia \u00e8 cos\u00ec definito:\nChe pu\u00f2 essere enunciato anche in relazione al campo elettrico (E) ed al gradiente di temperatura (\u2207T) dall'equazione:\nI materiali superconduttori hanno coefficiente pari a zero, e possono essere impiegati per costruire termocoppie in cui \u00e8 possibile determinare direttamente il potere termoelettrico dell'altro materiale usato nella coppia. Il suo coefficiente corrisponde infatti in questo caso a quello rilevato per l'intera termocoppia. Inoltre una misurazione del coefficiente di Thompson (\u03bc) del materiale\n\u00e8 in relazione con il potere termoelettrico attraverso la formula:\nformula_4\nIn un semiconduttore il segno del coefficiente di Seebeck permette di determinare la natura dei portatori di carica, elettroni o lacune."}
{"id": "282754", "revid": "1305887", "url": "https://it.wikipedia.org/wiki?curid=282754", "title": "Pirocinesi", "text": "La pirocinesi (dal greco \"\u03c0\u03c5\u03c1\" \"fuoco\" e \"\u03ba\u03af\u03bd\u03b7\u03c3\u03b9\u03c2\" \"movimento\") \u00e8 l'ipotetica capacit\u00e0 paranormale psicocinetica di controllare il fuoco e/o incendiare un oggetto con la forza del pensiero, senza l'ausilio di alcun mezzo fisico.\nAlcuni ritengono che un soggetto che possiede questo \"dono\" sia in grado di convogliare la propria \"energia psichica\" in un punto particolare, che pu\u00f2 essere un oggetto o anche un essere vivente. L'energia cos\u00ec convogliata si scaricherebbe sprigionando un piccolo incendio. Altri sostengono che la pirocinesi sia la capacit\u00e0 di far vibrare la materia a livello submolecolare, creando un attrito considerevole tra le particelle che la compongono; questo attrito genera calore che si sprigiona, conseguentemente, in un incendio della massa coinvolta (il che spiega in modo pi\u00f9 esatto la parola \"cinesi\", movimento, intesa appunto come il movimento degli atomi per mezzo della mente).\nLa pirocinesi, a volte erroneamente confusa con il fenomeno della combustione spontanea, non \u00e8 mai stata dimostrata scientificamente e pertanto \u00e8 solitamente fatta rientrare, assieme alle altre facolt\u00e0 paranormali, nell'area della pseudoscienza.\nNella cultura di massa.\nL'abilit\u00e0 pirocinetica \u00e8 sovente utilizzata nella narrativa fantascientifica, come ne \"L'incendiaria\" di Stephen King, e nei fumetti, in cui si trovano molti personaggi in grado di generare il fuoco, come la Torcia Umana ed El Diablo, e di manipolarlo, come Pyro o , soprannominato Wild nel manga e anime \"Vampire Knight\", o di avere il completo controllo dell'elemento come Portuguese D. Ace nel manga e anime \"One Piece\" grazie all'abilit\u00e0 del frutto del diavolo Foco Foco. Di questo potere \u00e8 dotata anche la sirena Rikki nella sit-com per adolescenti \"H2O\". Lo stesso a dirsi per Natasha, sorella di Michele Silenzi, la co-protagonista de \"Il ragazzo invisibile - Seconda generazione\", di Gabriele Salvatores.\nAltro esempio di utilizzo della pirocinesi nel mondo cinematografico lo si trova nel film del 1993 \"Triangolo di Fuoco\", i cui protagonisti, i fratelli Wallace e Wilder Foudroyant (interpretati rispettivamente da Dennis Quaid e Arliss Howard), sono dotati di capacit\u00e0 pirocinetiche.\nNel cartone animato \"Avatar - La leggenda di Aang\", la pirocinesi \u00e8 la tecnica di combattimento adoperata da coloro che praticano il \"Dominio del Fuoco\". Nei videogiochi, uno dei personaggi principali del popolare \"Sonic\", Blaze, pu\u00f2 usare la pirocinesi."}
{"id": "282755", "revid": "767487", "url": "https://it.wikipedia.org/wiki?curid=282755", "title": "Death Angel", "text": "I Death Angel sono un gruppo musicale thrash metal statunitense, originario di San Francisco, che si form\u00f2 nel 1982 e che si riun\u00ec agli inizi degli anni 2000. Nella prima formazione, tutti i componenti del gruppo erano fra loro imparentati ed erano originari delle Filippine. La band, agli inizi della carriera, registr\u00f2 un demo prodotto dal noto chitarrista dei Metallica Kirk Hammett.\nStoria del gruppo.\nI primi anni e i primi dischi (1982-1990).\nIl gruppo si forma nel 1982, inizialmente con il nome \"Dark Theory\", per iniziativa dei cugini Rob Cavestany alla chitarra, Dennis Pepa al basso e Andy Galeon alla batteria. All'inizio, delle voci si occupavano il bassista e suo fratello chitarrista Gus Pepa, da poco entrato nella band. A loro si aggiunse nel 1984, tra il primo e il secondo demo, il cantante Mark Osegueda. Quindi, nel 1987, arrivano al debutto per la Enigma con \"The Ultra-Violence\". L'anno successivo viene dato alle stampe \"Frolic Through the Park\", seguito dall'album dal vivo \"Fall from Grace\", pubblicato il 1\u00ba gennaio del 1990. Il terzo disco, \"Act III\" appunto, fu pubblicato da una major: la Geffen. Ma le cose, di l\u00ec a breve, non sarebbero andate come previsto.\nLo scioglimento e i The Organization (1991-1995).\nNel 1991 decisero di sciogliersi, principalmente a causa delle gravi condizioni di salute del batterista. Questo rimase ricoverato, per infortunio, oltre un anno. Nel frattempo, Osegueda lasci\u00f2 il gruppo per andare a vivere a New York, abbandonando cos\u00ec la carriera di musicista. Gli altri componenti della band continuarono con un progetto chiamato The Organization col quale registrarono due demo e due album in studio, si sciolsero nel 1995.\nLa Reunion e gli album (2001-2009).\nGiusto dieci anni dopo il gruppo si riform\u00f2, ad eccezione di Gus che fu sostituito da Ted Aguilar (noto come \"the world's smallest Samoan\"). Presero parte al progetto di beneficenza chiamato \"Thrash of the Titans\", costituito per aiutare i frontman di Testament e Death a guarire dal cancro: rispettivamente, Chuck Billy e lo scomparso Chuck Schuldiner. Forti di un contratto con la Nuclear Blast, nel 2004 usc\u00ec il loro quarto album di inediti intitolato \"The Art of Dying\", acclamato da pubblico e critica. L'anno successivo \u00e8 la volta del cofanetto retrospettiva \"Archives and Artifacts\" per la Restless Records. Dopo un'altra piccola pausa, la band pubblica nel 2008 la sua quinta fatica \"Killing Season\", seguito dal DVD \"Sonic German Beatdown\". Questo li ritrae, per l'ultima volta, con la storica sezione ritmica composta da Dennis Pepa e Andy Galeon, appunto.\nIl nuovo corso (2010-presente).\nDopo varie vicissitudini riguardanti l'assetto della nuova formazione, nel 2010 venne registrato \"Relentless Retribution\". Da qui in avanti, i principali compositori diverranno il cantante (testi) e il chitarrista storico Rob Cavestany (musiche). Tre anni dopo arriva il sesto album: \"The Dream Calls for Blood\". Il 24 luglio 2015 vede la luce, sotto forma di DVD, un documentario su di loro intitolato \"A Thrashumentary\", comprendente anche il CD \"The Bay Calls for Blood - Live in San Francisco\". Mentre, nel 2016 \u00e8 la volta di \"The Evil Divide\". Anche questo prodotto da Jason Suecof."}
{"id": "282758", "revid": "2179318", "url": "https://it.wikipedia.org/wiki?curid=282758", "title": "Governo della Repubblica Sociale Italiana", "text": "Il Governo della Repubblica Sociale Italiana fu l'organo politico che guid\u00f2 la parte d'Italia occupata dai tedeschi dopo l'armistizio dell'8 settembre 1943.\nEsso fu riconosciuto dalla Germania nazionalsocialista, dai governi dei paesi occupati o alleati da quest'ultima, dall'Impero Giapponese e i suoi fantocci.\nDur\u00f2 in carica dal 23 settembre 1943 al 25 aprile 1945.\nUna prima, breve e parziale, riunione di tale governo si ebbe il 23 settembre del 1943 alle ore 14.00 a Roma presso l'ufficio dell'ambasciata tedesca, ma Benito Mussolini, duce della Repubblica Sociale Italiana, era assente: il suo posto fu temporaneamente occupato da Alessandro Pavolini. Cos\u00ec, la vera prima riunione del nuovo Governo, con la presenza di Mussolini, si tenne il 28 settembre alla Rocca delle Caminate a Meldola (FO).\nComposizione.\nTutti i membri del governo appartenevano al Partito Fascista Repubblicano, nato il 18 settembre 1943 dalle ceneri del Partito Nazionale Fascista. Alla formazione del governo il 23 settembre del 1943 era composto da 10 ministeri, di cui uno detenuto da Benito Mussolini (Affari Esteri). Compreso Mussolini due ministri provenivano dal Nord (uno dall'Emilia-Romagna e uno dalla Liguria), sette dal Centro (tre dalla Toscana, uno dalle Marche e tre dal Lazio di cui due da Roma), due dal Sud (uno dalla Basilicata e uno dalla Sicilia) e uno nato in Argentina."}
{"id": "282765", "revid": "111433", "url": "https://it.wikipedia.org/wiki?curid=282765", "title": "Capocollo", "text": ""}
{"id": "282769", "revid": "2128543", "url": "https://it.wikipedia.org/wiki?curid=282769", "title": "Reazione nucleare", "text": "In fisica e in chimica nucleare una reazione nucleare \u00e8 un tipo di trasformazione della materia che riguarda il nucleo di un atomo di uno specifico elemento chimico, che viene convertito in un altro a diverso numero atomico coinvolgendo le cosiddette forze nucleari. Essendo tali forze notevolmente pi\u00f9 forti delle forze elettrostatiche, le energie in gioco nelle reazioni nucleari sono sensibilmente pi\u00f9 elevate rispetto a quelle in circolo nelle reazioni chimiche e metalliche.\nDescrizione.\nIl bombardamento del nucleo con nucleoni, fotoni o altri nuclei opportunamente accelerati, d\u00e0 luogo a vari processi consistenti in violente variazioni dell'energia e della quantit\u00e0 di moto delle particelle interagenti e, in molti casi, nella produzione di particelle diverse da quelle che hanno interagito.\nNelle reazioni nucleari i nuclei dei reagenti sono diversi dai nuclei dei prodotti finali, che possono essere sia degli isotopi (cio\u00e8 atomi dello stesso elemento chimico quindi con lo stesso numero atomico, ma con differente numero di massa) dei reagenti iniziali, sia elementi chimici completamente differenti. L'energia minima necessaria che deve possedere un reagente, affinch\u00e9 la reazione abbia luogo, deve almeno eguagliare l'energia di barriera.\nDurante una reazione nucleare il numero di massa A (numero dei nucleoni = protoni + neutroni) e il numero atomico Z (numero dei protoni) sono conservati, cio\u00e8 rimangono costanti.\nAd esempio:&lt;br&gt;\nformula_1\nConservazione di A: 14 + 4 = 17 + 1&lt;br&gt;\nConservazione di Z: 7 + 2 = 8 + 1\nTipi di reazioni nucleari.\nLe principali reazioni nucleari spontanee, cio\u00e8 che avvengono in natura, sono:\nNella prima avviene la divisione di un nucleo in due o pi\u00f9 nuclei, nella seconda l'unione di due nuclei in uno. La fissione nucleare \u00e8 alla base della tecnologia dell'energia nucleare, la fusione \u00e8 alla base dell'emissione di energia delle stelle. L'annichilazione avviene invece quando una particella e la sua antiparticella entrano in contatto trasformandosi, completamente o parzialmente, in energia elettromagnetica. In questi casi sono coinvolte le forze nucleari forti.\nAnche la trasmutazione o decadimento radioattivo pu\u00f2 essere considerato una reazione nucleare in quanto processo spontaneo che coinvolge come reagente il nucleo atomico di determinati isotopi instabili. In questo caso possono essere coinvolte anche le forze nucleari deboli.\nA queste reazioni si aggiunge una ricca tipologia di reazioni nucleari \"indotte\", cio\u00e8 che non avvengono spontaneamente in natura. Esse sono prodotte artificialmente facendo collidere fra loro due nuclei atomici, accelerati a varie energie. \nLe prime reazioni nucleari indotte vennero realizzate agli inizi del XX secolo utilizzando le particelle emesse da sorgenti radioattive naturali, come nel famoso esperimento di Rutherford, che permise di gettare luce sulla vera struttura dell'atomo. \nA partire dagli anni '30 del XX secolo, le reazioni nucleari indotte furono ottenute accelerando nuclei atomici con vari tipi di acceleratori, che si basano sull'utilizzo di opportuni campi elettrostatici o elettromagnetici. Pertanto le particelle accelerate devono essere cariche, cio\u00e8 devono essere atomi (almeno parzialmente) ionizzati.\nInizialmente fu possibile accelerare solo nuclei molto semplici, come ad esempio protoni (nuclei di idrogeno) o particelle alfa (nuclei di elio), e quindi la tipologia di nuove reazioni nucleari fu piuttosto limitata. Gli sviluppi tecnologici successivi permisero di accelerare nuclei sempre pi\u00f9 pesanti (fino all'uranio e oltre) ad energie sempre pi\u00f9 elevate (fino a svariati Gigaelettronvolt o GeV, pari a un miliardo di elettronvolt). \nCi\u00f2 ha dato origine ad una nuova branca della fisica nucleare che prende il nome di \"Fisica nucleare con ioni pesanti\" (in inglese \"Heavy-ion physics\"), che ha per oggetto una vastissima tipologia di nuove reazioni nucleari indotte."}
{"id": "282771", "revid": "580197", "url": "https://it.wikipedia.org/wiki?curid=282771", "title": "Statistiche correlate alla seconda guerra mondiale", "text": "La seconda guerra mondiale coinvolse 61 stati di cui 51 contro le potenze dell'Asse.\nVittime del conflitto in Europa.\nIl conto delle vittime ebree tratto dagli studi pi\u00f9 recenti si attesta tra i 5.600.000 ed i 6.200.000, calcolato incrociando i dati tratti da documenti delle SS relative alla Soluzione Finale, dati anagrafici precedenti la seconda guerra mondiale e quelli successivi il conflitto. L'incertezza tra le due cifre \u00e8 dovuta alla scarsa documentazione reperibile riguardo agli Ebrei che vivevano nei territori dell'Unione Sovietica"}
{"id": "282775", "revid": "1652635", "url": "https://it.wikipedia.org/wiki?curid=282775", "title": "Ernesto Chevant\u00f3n", "text": "Ha legato il proprio nome al Lecce, in cui ha militato dal 2001 al 2004 e poi nelle stagioni 2010-2011 e 2012-2013. Con la maglia dei salentini ha disputato 124 partite segnando 59 gol. Figura al quarto posto nella classifica dei marcatori di sempre del Lecce e al primo posto, insieme a Mirko Vu\u010dini\u0107, nella classifica dei marcatori del Lecce in Serie A (con 30 gol).\nCon la maglia della nazionale uruguaiana ha disputato 22 gare dal 2001 al 2008, mettendo a segno 7 reti. Ha disputato con la \"Celeste\" la Copa Am\u00e9rica del 2001, mentre a livello giovanile, con la nazionale under-20 dell'Uruguay, nel 1999 il campionato sudamericano e il mondiale under-20.\nBiografia.\nChevant\u00f3n \u00e8 stato in passato legato a Sandra Bruno, figlia dell'ex calciatore Pasquale Bruno, conosciuta ai primi tempi in cui giocava a Lecce.\nHa ottenuto il passaporto spagnolo durante la sua permanenza in Spagna.\nCaratteristiche tecniche.\nGiocava come attaccante centrale, ma poteva agire anche come seconda punta. Possedeva grande fiuto del gol, estro e tenacia.\nCarriera.\nGiocatore.\nClub.\nDanubio.\nInizia la carriera professionistica nel , squadra uruguaiana dove gioca dal 1997 al 2001. In quattro stagioni segna 53 gol in massima serie, di cui 36 in 35 partite nel 2000.\nLecce.\nNell'estate del 2001 si trasferisce al , nella Serie A italiana, insieme al connazionale Guillermo Giacomazzi. Militer\u00e0 per tre anni nel club giallorosso.\nDebutta in Serie A il 26 agosto 2001 nella partita Lecce- (1-1), gara in cui segna il primo gol del campionato italiano di calcio 2001-2002 rubando il pallone al portiere parmense Frey, impegnato in un rinvio dalla sua area dopo due minuti dall'inizio dell'incontro. La prima stagione nella massima serie per il Lecce si chiude con la retrocessione. L'uruguaiano segna 11 gol in 27 partite.\nNella stagione 2002-2003 di Serie B Chevant\u00f3n va a segno nelle prime sei giornate, un record nella storia del Lecce: gol al Ferraris contro la Sampdoria (sconfitta per 2-4), gol del pari contro la (vittoria per 2-1), gol in casa del (gara vinta per 0-2), rete in casa contro il (vittoria per 3-1), gol al San Nicola nel derby contro il (1-1), gol in casa contro la (1-1). Con 16 reti in 30 partite in Serie B (miglior marcatore stagionale dei salentini), guida la squadra alla promozione in Serie A, ottenuta il 7 giugno 2003 al Via del mare contro il (3-0).\nLa stagione 2003-2004 \u00e8 molto proficua: i 19 gol realizzati in Serie A in 31 partite valgono a Chevant\u00f3n la quarta piazza nella classifica dei cannonieri della massima serie e il titolo di miglior marcatore del Lecce in Serie A, primato eguagliato da Mirko Vu\u010dini\u0107 nel 2004-2005. Chevant\u00f3n stabilisce inoltre il nuovo record di gol totali con la maglia dei salentini, attestandosi su quota 30 gol, grazie ai quali batte il precedente primato stabilito da Pedro Pablo Pasculli. In questa memorabile annata, chiusa dai salentini al decimo posto della classifica, l'uruguaiano si distingue soprattutto con tiri da fuori e calci di punizione. \u00c8 di Chevant\u00f3n anche il record di gol in gare consecutive del Lecce in Serie A, stabilito nel febbraio del 2004, quando le cinque reti dell'uruguagio in altrettanti incontri contribuiscono al filotto di 13 punti ottenuti dai giallorossi: l'attaccante va a segno in occasione delle vittorie in casa dell' (0-2) e in casa del (2-3), del pari in casa contro il (1-1) e delle vittorie in casa del (1-2) e in casa contro il (1-0). Considerando tutte le categorie, meglio di lui con il Lecce fece solo Anselmo Bislenghi, in gol in sette partite di fila nel campionato di Serie C 1951-1952.\nCon la maglia giallorossa segna in tre stagioni 46 gol in 88 partite di campionato, cui si aggiungono 3 gol realizzati in 4 gare di Coppa Italia.\nMonaco.\nNell'estate del 2004 firma un contratto quadriennale con il , dove per\u00f2 (anche a causa di una serie di infortuni) raramente riesce a giocare ai livelli raggiunti in Italia. Riesce comunque a concludere il campionato di Ligue 1 2004-2005 con 10 reti, mentre in UEFA Champions League ne realizza 2. Nella stagione 2005-2006, nonostante l'annata negativa della sua squadra, \u00e8 ancora autore di 10 gol in campionato.\nSiviglia.\nIl 1\u00ba agosto 2006 \u00e8 stato ingaggiato dal per 8 milioni di euro, con contratto quinquennale. Una serie di problemi alla schiena impedisce al giocatore di scendere in campo per le prime settimane della stagione 2006-2007, ma, dopo un gol in Coppa UEFA, Chevant\u00f3n rientra nella Liga il 9 dicembre 2006 e realizza un gol in semirovesciata che consegna alla sua squadra la vittoria (2-1) nella partita casalinga contro il , squadra contro la quale va a segno anche nella gara di ritorno, con un preciso calcio di punizione.\nCon il club andaluso si aggiudica nella stagione 2006-2007 la Supercoppa europea, la Coppa UEFA (competizione in cui segna 4 gol) e la Coppa del Re. Nell'estate del 2007 si aggiudica la Supercoppa di Spagna.\nAtalanta.\nIl 26 novembre 2009 il Siviglia ufficializza il prestito con diritto di riscatto all' dell'attaccante. Il prezzo di riscatto \u00e8 stato fissato a circa 5 milioni di euro. Esordisce con la maglia nerazzurra nella gara contro il , terminata poi 1-0 a favore dei rosanero. Realizza il primo gol con la nuova maglia nella partita contro il il 20 gennaio 2010. Dopo l'ennesimo infortunio e la retrocessione della squadra, l'Atalanta decide di non riscattarlo.\nIl ritorno a Lecce.\nIl 22 agosto 2010 si svincola dal club spagnolo e ritorna al firmando un contratto annuale. Il giorno seguente viene presentato al Via del mare in occasione di un'amichevole precampionato contro il .\nIl 27 ottobre, durante la gara di Coppa Italia contro il , realizza il primo gol in gare ufficiali della sua seconda esperienza a Lecce. Torna a calcare i campi di Serie A con i salentini il 29 agosto, nella trasferta contro il Milan (4-0).\nIl 24 novembre viene squalificato per 5 giornate per aver inseguito e colpito con un violento calcio un avversario e per avere inoltre, all'atto della consequenziale espulsione, rivolto all'arbitro un pesante insulto, togliendosi quindi la maglia, scagliandola in direzione del direttore di gara e reiterando le proteste anche nei confronti del quarto ufficiale. Non convocato per la sfida casalinga contro il , l'uruguaiano \u00e8 poi oggetto di una dura conferenza stampa dell'allenatore Luigi De Canio.\nIl 2 febbraio 2011, nella trasferta contro il , entrato a meno di 15 minuti dal termine della gara, Chevant\u00f3n realizza il gol della vittoria al 92'. Al termine della partita dichiara ai microfoni di Sky Sport di essere rimasto a Lecce per i tifosi e di aver chiesto scusa all'allenatore De Canio per le incomprensioni dell'ultimo periodo. L'8 maggio, con un potente tiro di prima intenzione da fuori area, mette a segno il 2-1 contro il . Nonostante le poche presenze, Chevant\u00f3n riesce a dare un contributo decisivo per la salvezza dei giallorossi con le sole 2 reti realizzate contro il Parma e contro il Napoli, ma alla fine della stagione il suo contratto con la squadra non viene rinnovato.\nCol\u00f3n.\nIl 27 luglio 2011 firma per gli argentini del .\nA causa del grave infortunio riportato al tendine d'Achille, decide di rescindere il contratto con il club argentino dopo solo pochi mesi, con 15 partite disputate e 6 gol segnati in campionato.\nDi nuovo al Lecce.\nIl 9 luglio 2012 a sorpresa torna al Lecce per la terza volta, diventando il primo giocatore nella storia a firmare un contratto a tempo indeterminato, con un salario da minimo sindacale.\nIl 14 ottobre allo stadio Via del mare torna quindi per la terza volta a vestire la maglia giallorossa nella partita Lecce- (4-2), subentrando nei minuti finali del match. Il 3 febbraio 2013 si improvvisa portiere (per la seconda volta in carriera (lo aveva gi\u00e0 fatto in una partita di Coppa del Re con il Siviglia) nella partita Lecce- (2-1), entrando tra i pali al posto dell'infortunato Benassi a sostituzioni gi\u00e0 ultimate negli ultimi 16 minuti della partita, in cui riesce peraltro a mantenere inviolata la porta. Ritorna al gol con il Lecce il 10 febbraio seguente, nella partita -Lecce (0-3), segnando su rigore la seconda marcatura salentina. Con questo gol segna con la maglia giallorossa in tutte e tre le categorie del calcio professionistico italiano. Sigla la sua seconda rete in campionato il 18 febbraio al 93\u00ba minuto nella partita contro il , terminata 2-0 per la squadra giallorossa. Il 28 aprile realizza un gol importante per i salentini a Bolzano nella gara contro il , tenendo vive le speranze di primo posto in classifica della sua squadra. Segna la sua prima doppietta della stagione in Lecce- 2-2 del 5 maggio, consentendo alla squadra di recuperare cos\u00ec il doppio svantaggio. In totale firma 5 reti in stagione, pi\u00f9 uno segnato nella semifinale di ritorno dei play-off in Lecce-Virtus Entella (2-1).\nAlla fine della stagione 2012-2013, non gli viene rinnovato il contratto e quindi lascia il Lecce da svincolato nonostante gli attestati di stima dimostratigli dalla societ\u00e0 appena un anno prima.\nQueens Park Rangers.\nIl 25 settembre 2013 firma un contratto di tre mesi con il , club militante in Football League Championship. Fa il suo debutto con i londinesi il 5 ottobre, subentrando dalla panchina a Niko Kranj\u010dar nella gara vinta 2-0 contro il . \nIl 24 dicembre, scaduto il contratto, resta svincolato. Chiude l'esperienza inglese con sole 2 presenze e nessun gol segnato.\nLiverpool Montevideo.\nIn seguito all'esperienza al Queens Park Rangers, si trasferisce al , facendo ritorno cos\u00ec in Uruguay. L'esperienza si conclude con 6 reti in 15 partite.\nIl ritiro e il ritorno.\nIl 1\u00ba settembre 2015, tramite il proprio account ufficiale Twitter, decide di annunciare il ritiro dal calcio giocato.\nA due anni dal ritiro e a tre dall'ultima gara giocata, nell'agosto 2017 riparte dalla Terza Categoria con la maglia del Soccer Dream Parabita, squadra di cui \u00e8 anche l'allenatore degli Juniores dall'aprile 2017. Il 10 dicembre, al debutto, segna una tripletta nel 5-0 contro l'Andrano. Contribuisce alla promozione del club in Seconda Categoria realizzando 16 gol in 3 partite.\nNazionale.\n\u00c8 stato nel giro della nazionale uruguaiana, con cui ha esordito nel 2001 contro la in Coppa America. Dopo un'assenza di tre anni dovuta a contrasti con il commissario tecnico della \"Celeste\", \u00e8 rientrato in nazionale il 27 settembre 2008 per la sfida contro l', valida per le qualificazioni al campionato del mondo 2010. Rimane quella la sua ultima presenza con la selezione uruguaiana.\nAllenatore.\nNell'aprile 2017 guida gli Allievi del club salentino Soccer Dream Parabita 2000 alla vittoria nel girone H del campionato regionale di categoria e a luglio inizia il corso da allenatore a Coverciano che consente di allenare in Serie D. Nella stagione 2017-2018 allena gli Juniores del Soccer Dream Parabita e vince di nuovo il campionato. Il 10 luglio 2018 annuncia l'addio dal club pugliese.\nIl 29 agosto 2020 assume il ruolo di collaboratore tecnico della formazione Primavera del Lecce, guidata dall'allenatore Vito Grieco.. Nella stagione 2021-2022 \u00e8 l'allenatore dell'Under-15 del Lecce.\nStatistiche.\nPresenze e reti nei club.\n\"Statistiche aggiornate al 5 agosto 2021.\""}
{"id": "282776", "revid": "533250", "url": "https://it.wikipedia.org/wiki?curid=282776", "title": "Grand Guignol", "text": "Il Grand Guignol era un teatro situato nel 9 arrondissement di Parigi, dalla sua apertura nel 1897 fino alla chiusura avvenuta nel 1963, si specializz\u00f2 in spettacoli decisamente macabri e violenti.\nL'aggettivo granguignolesco (anche \"granghignolesco\" o pi\u00f9 raramente \"grandguignolesco\") \u00e8 divenuto nel tempo sinonimo di macabro o cruento, anche al di fuori della terminologia dello spettacolo.\nStoria.\nIl nome deriva da \"Guignol\", ovvero una marionetta ideata dal burattinaio Laurent Mourguet, raffigurante un operaio dell'industria serica di Lione, dove anche il simbolo di Radio Canut raffigura proprio questa marionetta stilizzata sopra una bandiera rosso-nera, era noto per la sua irriverenza e la sua tenacia, grazie alle quali difendeva i propri diritti scornando inevitabilmente i \"potenti\".\nIl teatro, fondato da Oscar M\u00e9tenier, era molto piccolo specialmente per gli standard odierni: poteva infatti ospitare al massimo 300 persone. Ci\u00f2 nonostante gli spettacoli ebbero largo successo, tanto da registrare ogni sera il tutto esaurito e da rendere celebre questo genere orrifico in tutto il mondo.\nOltre al fondatore, il principale scrittore per il Grand Guignol fu Andr\u00e9 de Lorde che scrisse un centinaio di opere fra il 1901 ed il 1926. Gli spettacoli si servivano spesso di effetti speciali pi\u00f9 o meno rudimentali ed erano incentrati soprattutto sulla potenza visiva delle immagini orrifiche, sulla sofferenza degli innocenti, sugli infanticidi, sulla pazzia e la vendetta. Spesso contenevano riferimenti all'occultismo e al paranormale e occasionalmente venivano rappresentate anche scene di sesso e di perversione. Gli spettacoli erano in genere brevi e venivano ripetuti pi\u00f9 volte durante la serata.\nNonostante fosse nato in Francia, il Grand Guignol tocc\u00f2 il suo apice a Londra nella prima met\u00e0 degli anni venti del XX secolo, sotto la direzione di Jose Levy. In Italia il Grand Guignol fu importato nel 1908 da Alfredo Sainati, con la sua \"Compagnia del Grand-Guignol\".\nIl teatro Grand Guignol tenne la sua ultima rappresentazione il 5 gennaio 1963. La chiusura definitiva fu decretata dall'affermarsi del cinema dell'orrore che, soprattutto nel suo filone splatter, deve molto alla tradizione del Grand Guignol. Nel 1994 il teatro venne ricreato negli studi cinematografici dove si gir\u00f2 il film tratto dal romanzo di Anne Rice \"Intervista col vampiro\".\nRappresentazioni di Grand Guignol sono state prodotte in tempi recenti dal teatro Thrillpeddlers a San Francisco, California."}
{"id": "282787", "revid": "599013", "url": "https://it.wikipedia.org/wiki?curid=282787", "title": "Michele Maggioli", "text": "Caratteristiche tecniche.\nGiocatore atipico per la sua altezza (212 centimetri) ed il suo ruolo di centro. Maggioli ha un buon tiro frontale, una buona visione di gioco e la capacit\u00e0 nel passaggio. In difesa, grazie anche ai suoi centimetri, \u00e8 un intimidatore come pochi, grazie alla sua immensa apertura di braccia ed al suo tempismo.\nCarriera.\nClub.\nInizia la carriera cestistica nella Scavolini Pesaro, con la quale esordisce in serie A1 il 21 gennaio 1996 contro Trieste.\nGioca nella squadra pesarese anche nelle stagioni 1996-97, 1997-98 e 1998-99 (quest'ultima in A2), passando alla De Vizia Avellino nel 1999-2000.\nCon gli irpini gioca un campionato eccezionale (15,8 punti di media) e alla fine vince i play-off di A2, battendo in finale la Sicc Bpa Jesi.\nNella stagione successiva torna a Pesaro e in massima serie e gioca 17,9 minuti (20,1 nel playoff), segnando 6,1 punti (7,5 nel play-off), con 4,2 rimbalzi (5,4 nel playoff). Veste la maglia pesarese anche nel 2001-02 e gioca 11,6 minuti di media con 3,6 punti e 3 rimbalzi. Nella stessa stagione fa il suo esordio anche in Eurolega, giocandovi 19 partite e totalizzando 3,8 di media sia alla voce punti che a quella rimbalzi.\nNel 2002-03 passa alla Mens Sana Siena, ma il 28 febbraio 2003 viene ceduto in prestito alla Bipop Reggio Emilia in Legadue, dove gioca 13 match segnando 5,2 punti e catturando 3,1 rimbalzi a sera. Con la Reggiana approda ai play-off, ma perde in semifinale contro la Sicc Bpa Jesi.\nTorna a Siena per l'inizio della stagione successiva, ma passa subito in prestito alla Scandone Avellino, con la quale gioca 34 partite con 5,1 punti e 4,4 rimbalzi. Nel 2004-05, con la Sicc Bpa in A1, gioca 34 partite e mette insieme, grazie ad un girone di ritorno ad alti livelli, 5,6 rimbalzi e 7,6 punti con il 61,2% da due e il 31,8% da tre. Nell'agosto 2005 firma un contratto triennale con la Sicc Bpa Jesi che lo lega al club marchigiano fino a giugno 2008.\nNel 2007 \u00e8 stato votato miglior giocatore italiano della Legadue per la stagione 2006-07.\nNel 2008 ripete il successo nella classifica del miglior italiano della Legadue ed \u00e8 considerato da molti anche l'MVP di tale campionato americani compresi.\nIl 4 luglio 2007 prolunga il suo contratto con la societ\u00e0 jesina fino al 30 giugno 2011. Il centro di Montecchio (PU) diventa, insieme al capitano Alberto Rossini (da sette anni a Jesi), l'uomo simbolo dell'Aurora.\nNella stagione 2009-10, per\u00f2 matura in Maggioli la voltont\u00e0 di confrontarsi di nuovo con il massimo campionato italiano e passa alla blasonata Virtus Bologna. In lega serie A con la Virtus Maggioli disputa una stagione discreta, partendo 25 volte in quintetto base su 30 presenze, e chiudendo con le seguenti medie: 18.5 minuti, 7.4 punti, 3.8 rimbalzi, 7.8 di valutazione.\nIl 9 luglio 2010 la Virtus Bologna lo libera, andando incontro alla volont\u00e0 del giocatore di compiere una scelta di vita tornando a Jesi per vestire la casacca dell'Aurora fino alla fine della sua carriera. Il giorno stesso, infatti, Maggioli firma il contratto che lo lega alla societ\u00e0 arancio-blu jesina fino al 30 giugno 2013, divenendone anche il capitano. Nel luglio 2013 firma un ulteriore rinnovo, della durata di due anni. L'11 giugno 2015, dopo un altro ciclo di 5 anni, lascia la squadra marchigiana.\nDopo altri tre anni nel campionato di seconda serie in cui gioca oltre 20 minuti a gara, in questo caso con i colori dell'Andrea Costa Imola, nell'agosto 2018 viene annunciato come nuovo acquisto dei Basket Rimini Crabs in Serie C, ma all'inizio di settembre la societ\u00e0 rende noto che avrebbe fatto un passo indietro riguardo all'attivit\u00e0 della prima squadra. Il 30 novembre 2018 annuncia il ritiro ufficiale dal basket giocato.\nNazionale.\nDal 1998 al 2005 ha fatto parte della Nazionale Italiana con la quale ha disputato 50 partite per un totale di 210 punti."}
{"id": "282792", "revid": "287204", "url": "https://it.wikipedia.org/wiki?curid=282792", "title": "Analisi dei circuiti elettrici", "text": "Lanalisi dei circuiti elettrici consiste nella determinazione delle grandezze elettriche (tensione e corrente) in ogni punto di un circuito in un qualsiasi istante di tempo.\nA questo fine si possono applicare metodi analitici che nel caso pi\u00f9 generale comportano la risoluzione di equazioni differenziali che descrivono il comportamento dei vari componenti del circuito (induttori, condensatori, resistori ecc.) o la risoluzione di sistemi di equazioni lineari in domini trasformati secondo Laplace o secondo Fourier (vedi fasore).\nPer la risoluzione di tali sistemi, si usano preferibilmente metodi efficienti dal punto di vista computazionale quali il calcolo matriciale basato sulla matrice di trasferimento.\nLeggi di Kirchhoff.\nIl metodo pi\u00f9 semplice impiegato nella risoluzione di circuiti elettrici non complessi consiste nello scrivere un sistema di equazioni ricavate dalle leggi di Kirchhoff. Nello specifico, definendo con n e b rispettivamente il numero di nodi e di bipoli presenti nel circuito, si scrivono n-1 leggi di Kirchhoff ai nodi e b-n+1 leggi di Kirchhoff alle maglie. Risolvendo tale sistema di equazioni si possono determinare le grandezze elettriche del circuito. Serve tuttavia prestare attenzione al modo in cui si scelgono le maglie alle quali applicare la legge di Kirchhoff per le tensioni. Le b-n+1 maglie devono essere infatti indipendenti, in maniera tale da garantire l'indipendenza lineare delle equazioni risultanti. La scelta delle maglie indipendenti pu\u00f2 essere fatta applicando la cosiddetta regola del taglio. Questo metodo \u00e8 per\u00f2 consigliabile solo per circuiti semplici e di tipo non dinamico.\nSovrapposizione degli effetti.\nPer circuiti lineari vale il principio di sovrapposizione: una grandezza elettrica in un dato punto del circuito risente dell'effetto congiunto dei generatori presenti nel circuito stesso. Il principio di sovrapposizione prevede di calcolare ad uno ad uno questi singoli contributi per poi ricavare il risultato finale. In pratica, il metodo consiste nel risolvere un circuito, calcolando tensioni e correnti per ogni generatore di corrente e tensione separatamente dagli altri. Si calcolano tensioni e correnti nel circuito immaginando \"acceso\" un solo generatore per volta e spenti tutti gli altri. Infine si sommano gli effetti (correnti e tensioni) sui singoli dispositivi oggetto della separazione iniziale.\nMetodo dei potenziali ai nodi.\nIl metodo dei potenziali ai nodi \u00e8 un metodo sistematico che consente di determinare le grandezze elettriche di un circuito scrivendo equazioni di Kirchoff ai nodi. Il metodo prevede di scegliere un nodo di riferimento - da considerare a potenziale zero - e determinare le tensioni degli altri nodi rispetto ad esso, dalle quali si pu\u00f2 risalire alle correnti conoscendo le impedenze fra i nodi. Se nel circuito sono presenti solo generatori di corrente la scelta del nodo di riferimento pu\u00f2 essere casuale, mentre se sono presenti generatori di tensione conviene prendere come nodo di riferimento quello comune a pi\u00f9 generatori di tensione.\nRisoluzione parziale.\nNel caso sia d'interesse solo una determinata grandezza elettrica del circuito, per la sua determinazione \u00e8 possibile procedere ad una semplificazione del circuito in esame applicando le regole di serie/parallelo o stella/triangolo tra gli elementi circuitali presenti, oppure applicando adeguate trasformazioni di generatori. Pu\u00f2 risultare molto utile applicare il teorema di Thevenin od il teorema di Norton.\nSimulatori circuitali.\nSono in commercio software per l'analisi e la progettazione di circuiti elettrici ed elettronici. Molto usato come programma di simulazione circuitale \u00e8 PSpice.\nQuadripoli.\nIl calcolo matriciale trova specificamente applicazione nello studio dei \"quadripoli passivi\" aventi quattro morsetti di collegamento con l'esterno, che operano in regime stazionario. L'impiego del calcolo matriciale provvede una notevole semplificazione nella soluzione dei problemi afferenti le reti elettriche e soppianta la necessit\u00e0, nel caso dei quadripoli, di riscrivere costantemente le equazioni di rete e le loro soluzioni.\nI sistemi di due equazioni lineari, afferenti i quadripoli con parametri generali complessi A,B,C e D, che mettono in relazione le quattro grandezze complesse formula_1 rispettivamente tensione/corrente in entrata e tensione/corrente uscita, assume la forma matriciale\nformula_2 (2)\ndove formula_3 definita matrice di trasferimento del quadripolo e viene distinta con il simbolo [A]. L'equazione (2) \u00e8 pertanto abbreviata e risulta\nformula_4\nL'altra forma della equazione (2) \u00e8 ovviamente\nformula_5 (3)\nIn aggiunta alle equazioni (2) e (3), ci sono altre quattro forme possibili di equazioni entrata-uscita per il quadripolo. Esse sono\nformula_6 ; formula_7 ; formula_8 ; formula_9\nInterconnessioni dei quadripoli.\nI quadripoli possono venire interconnessi in cascata, con le entrate e le uscite in serie oppure in parallelo, con le entrate in serie e le uscite in parallelo o viceversa, e per ogni interconnessione \u00e8 data una particolare metodologia per l'ottenimento della matrice di trasferimento. La forma di interconnessione pi\u00f9 ricorrente \u00e8 quella in cascata. Per tale interconnessione la matrice di trasferimento \u00e8 data dal prodotto delle matrici di trasferimento individuali. Quale esempio, si considerino due quadripoli formula_10 e formula_11 con rispettive matrici di trasferimento formula_12 e formula_13. Eseguendo formula_14 si ottiene una matrice di trasferimento formula_15che consente di stabilire la relazione tra le quantit\u00e0 in entrata ed in uscita della interconnssione con la soluzione di un solo sistema di equazioni lineari anzich\u00e9 due.\nDeterminazione delle matrici di transizione.\nIn conclusione, \u00e8 importante pure rendere noti i metodi con i quali i parametri delle differenti matrici di transizione sono determinati con misurazioni dirette:\nformula_16\nformula_17\nformula_18\nformula_19\nI numeri e le lettere tra parentesi hanno i seguenti significati:"}
{"id": "282796", "revid": "2176804", "url": "https://it.wikipedia.org/wiki?curid=282796", "title": "Dichiarazione dei diritti dell'uomo e del cittadino", "text": "La dichiarazione dei diritti dell'uomo e del cittadino del 1789 \u00e8 un testo giuridico elaborato nel corso della Rivoluzione francese, contenente una solenne elencazione di diritti fondamentali del cittadino. Emanata il mercoled\u00ec 26 agosto del 1789, basandosi sulla dichiarazione d'indipendenza americana, tale documento ha ispirato numerose carte costituzionali e il suo contenuto ha rappresentato uno dei pi\u00f9 alti riconoscimenti della libert\u00e0 e dignit\u00e0 umana, con la sua proclamazione che ha dato origine alla definizione della Francia come \"Patria dei diritti dell'Uomo\".\nOrigine.\nDopo il successo della Rivoluzione Francese, l'Assemblea nazionale costituente decise di assegnare a una speciale commissione di cinque membri il compito di stilare una Dichiarazione dei diritti dell'uomo e del cittadino, da inserire nella futura costituzione, nell'ottica del passaggio dalla monarchia assoluta dell\"'Ancien R\u00e9gime\" a una monarchia costituzionale. \nBasato sul testo scritto dal marchese de La Fayette in consultazione con l'amico Thomas Jefferson, il progetto della Dichiarazione venne discusso in Assemblea dal 20 al 26 agosto 1789. Nella redazione definitiva, sotto pressione dell\u2019Assemblea, fu ratificato il 5 ottobre seguente, dal re Luigi XVI dopo la marcia su Versailles, e serv\u00ec da preambolo alla prima Costituzione del 1791.\nSei settimane dopo la presa della Bastiglia e sole tre settimane dopo l'abolizione del feudalesimo, la Dichiarazione attu\u00f2 uno sconvolgimento radicale della societ\u00e0 come mai era avvenuto nei secoli precedenti.\nNel 1795 viene promulgata una nuova dichiarazione dei diritti dell\u2019uomo e del cittadino. Che per\u00f2 non recita solo dei diritti, ma anche dei doveri. \nGran parte del contenuto della Dichiarazione conflu\u00ec poi nella Dichiarazione universale dei diritti dell'uomo, adottata dalle Nazioni Unite il 10 dicembre 1948.\nAncora oggi, la Dichiarazione \u00e8 una legge di rango costituzionale della Repubblica francese."}
{"id": "282799", "revid": "287204", "url": "https://it.wikipedia.org/wiki?curid=282799", "title": "Richard Truly", "text": " Viceammiraglio ritirato dal servizio della marina degli Stati Uniti, fu anche l'ottavo amministratore generale della NASA (dal 1989 al 1992, primo ex-astronauta ad assumere tale incarico).\nBiografia.\nNato a Fayette nel Mississippi, Truly frequent\u00f2 le scuole d'istruzione primaria e secondaria di Fayette e Meridian, sempre in Mississippi. Nel 1959 ottenne il titolo di bachelor in ingegneria aeronautica dal \"Georgia Institute of Technology\". Truly venne assegnato alla scuola di volo ed assunse l'incarico di aviatore della marina militare americana il 7 ottobre del 1960. La sua prima assegnazione fu presso lo squadrone di combattimento numero 33 (Fighter Squadron 33) dove ha pilotato aerei del tipo \"F-8 Crusader\" prestando servizio a bordo delle portaerei \"USS Intrepid\" ed \" USS Enterprise\". Durante tale incarico ha raggiunto e superato i 300 atterraggi su di una portaerei.\nNegli anni dal 1963 al 1965 ha prima frequentato i corsi per diventare successivamente istruttore della scuola per piloti di ricerca dell'aeronautica militare americana, la famosa \"U.S. Air Force Aerospace Research Pilot School\" dell'Edwards Air Force Base in California. Nel 1965 fu uno dei primi astronauti che vennero scelti dall'aeronautica militare americana per il programma del Manned Orbiting Laboratory (MOL).\nIl programma MOL venne sospeso e cancellato definitivamente nel 1969 e Truly fu uno dei sette astronauti del programma che a settembre di quell'anno passarono alla NASA in quanto di et\u00e0 inferiore ai 35 anni - requisito indispensabile richiesto dalla NASA. Bisogna evidenziare la nota interessante, che Truly fu l'unico del primo gruppo scelto che pass\u00f2 alla NASA, mentre il secondo gruppo era passato in blocco e pure del terzo gruppo scelto, solo un pilota pot\u00e9 sperare in un successivo volo nello spazio.\nFece parte degli equipaggi di supporto per le tre missioni equipaggiate del programma della stazione spaziale statunitense Skylab, le missioni Skylab 2, Skylab 3 e Skylab 4, svoltesi nel 1973 e del programma test Apollo-Sojuz svoltosi nel 1975, assumendo per tutte le missioni pure il ruolo di Capcom. Pluridecorato di onorificenze nazionali ed internazionali sia nel campo militare che in campo civile, voler\u00e0 nello spazio per altre due volte: nel ruolo di pilota della missione STS-2 svoltasi nel 1981 e quale comandante della missione STS-8 nel 1983."}
{"id": "282803", "revid": "123662406", "url": "https://it.wikipedia.org/wiki?curid=282803", "title": "Trattato del Sublime", "text": "Il Trattato del Sublime () \u00e8, insieme alla \"Poetica\" di Aristotele, una delle pi\u00f9 importanti opere di estetica dell'antichit\u00e0. Di autore anonimo, il trattato \u00e8 una lunga disamina sul sublime, lo stile retorico cosiddetto elevato, che ha lo scopo di ammaliare il pubblico toccando le corde del sentimento e delle emozioni (\"pathos\").\nPaternit\u00e0 e datazione dell'opera.\nUna questione difficilmente risolvibile \u00e8 legata all'identit\u00e0 dell'autore, rimasto ignoto: nelle fonti antiche, infatti, il suo nome non viene mai citato, e questo genera incertezza nell'attribuzione del Trattato. Nell'intestazione del manoscritto pi\u00f9 antico, il Parisinus Graecus 2036 del X secolo ma anche in altri manoscritti, come il Vaticanus Graecus 285 del XVI secolo (che contiene un frammento del trattato), dove fu notato per la prima volta da Girolamo Amati nel 1808, nella tavola di riepilogo del contenuto viene riportata la dicitura \u00abDionisio oppure Longino\u00bb (\u0394\u03b9\u03bf\u03bd\u03b9\u03c3\u03af\u03bf\u03c5 \u1f24 \u039b\u03bf\u03b3\u03b3\u03af\u03bd\u03bf\u03c5), a dimostrazione che gi\u00e0 all'epoca in cui esso fu trascritto (X secolo) si era persa memoria del suo autore, per la cui identit\u00e0 venivano avanzati i nomi di due eminenti retori di et\u00e0 imperiale, Dionisio d'Alicarnasso e Cassio Longino (per cui, talvolta, l'autore viene indicato come Pseudo-Longino o Anonimo del Sublime).\nTuttavia tale attribuzione \u00e8 difficilmente sostenibile: Dionisio era su posizioni inconciliabili con quelle espresse nel Trattato, mentre per Longino la difficolt\u00e0 \u00e8 di carattere prettamente cronologico. Nel Trattato, infatti, \u00e8 ravvisabile un intento polemico nei confronti di Cecilio di Calacte, autore vissuto verso la fine del I secolo a.C., e poich\u00e9 Cassio Longino visse nel III secolo, appare improbabile che egli possa aver scritto il \"Sublime\" per confutare un autore pi\u00f9 antico di circa quattro secoli. Inoltre, un'altra argomentazione a sfavore dell'attribuzione a Longino \u00e8 il fatto che nel testo vengono citati autori vissuti non oltre il I secolo a.C. (i pi\u00f9 recenti sono Cicerone e Teodoro di Gadara, quest'ultimo - a quanto risulta - vissuto almeno fino al 6 a.C., e la cui \"acm\u00e9\" \u00e8 posta dalla \"Suda\" nel 33 a.C.). L'opera, infine, si conclude con una dissertazione sulla corruzione dell'eloquenza, argomento tipico del periodo in cui vissero autori come Tacito, Petronio e Quintiliano, i quali, ognuno a proprio modo, trattarono questo soggetto.\nOltre a questi due vengono poi proposti altri nomi. Tra essi si ricorda Ermagora, retore alla moda vissuto a Roma nel I secolo d.C., noto per essere stato scolaro di Teodoro di Gadara, a cui Augusto Rostagni attribuisce la paternit\u00e0 dell'opera proprio perch\u00e9 in essa Teodoro viene citato una volta: questa citazione pi\u00f9 che una prova del fatto che l'Anonimo sia stato un discepolo di Teodoro serve come terminus post quem per la datazione del trattato stesso. Osta per\u00f2 all'attribuzione del trattato ad Ermagora teodoreo il fatto che la \"Suda\" lo presenta come condiscepolo di Cecilio di Calacte, in polemica con la cui opera \"Sul sublime\" il Trattato \u00e8 stato scritto.\nUn'altra ipotesi riguarda Elio Teone, nelle cui \"Esercitazioni retoriche\" sono presenti idee affini al \"Sublime\"; anche in questo caso, tuttavia, osta all'attribuzione proposta da Italo Lana il fatto che Teone condivide delle dottrine - la teoria degli \"status\" - con Cecilio di Calacte. H. Richards avanza invece il nome di Pompeo Gemino, a cui Dionisio d'Alicarnasso dedica l'epistola letteraria che va sotto il suo nome. Altre ipotesi minori: Plutarco (Vaucher), Dione di Prusa (Herrmann), Dionisio di Pergamo (B. Weiske), un non meglio identificato Dionisio Longino (M.J. Boyd).\nComunque sia, al giorno d'oggi la discussione sull'identit\u00e0 dell'Anonimo ha perso importanza, e la critica \u00e8 concorde nel collocare l'opera nel I secolo d.C.\nContenuto.\nL'Anonimo scrive per un nobile romano appassionato di letteratura greca, tale Postumio Floro Terenziano, il quale ci \u00e8 per altri versi ignoto e quindi non aiuta a risolvere i problemi di datazione. Il suo intento \u00e8 di esaminare cosa sia lo stile sublime, ovvero ci\u00f2 che \u00abinduce a sentimenti e riflessioni pi\u00f9 alte di quanto in esso \u00e8 stato detto\u00bb e che quindi produce su tutti i lettori, e non solo su alcuni, un'impressione durevole.\nL'autore apre il trattato chiamando in causa l'opera \"Sul Sublime\" di Cecilio di Calacte, che verr\u00e0 presa in esame. Il suo intento polemico verso Cecilio si basa su due punti, uno solo dei quali \u00e8 stato enfatizzato al massimo (2), lasciando in ombra l'altro (1), in realt\u00e0 pi\u00f9 importante: Cecilio faceva lunghi esempi di stile sublime, ma trascurava di spiegare come se ne potesse apprendere la tecnica, trascurando di trattarne le fonti. Inoltre, tra le fonti trascurate c'era naturalmente il \"pathos\", che l'Anonimo considera una delle due fonti innate dello stile sublime - anche se, purtroppo, per guasti alla tradizione manoscritta la trattazione del \"pathos\" fatta dall'autore non ci \u00e8 pervenuta.\nA differenza dell'opera di Cecilio di Calacte, il \"Sublime\" si divide in due sezioni (definizione del soggetto - capp. 1\u20138 - e metodo per ottenerlo, cio\u00e8 trattazione delle cinque fonti dello stile sublime\u00a0- capp. 9\u201344), chiaramente riconoscibili perch\u00e9 scandite da formule introduttive, di passaggio e conclusive evidentissime che si ripetono con delle costanti che non possono essere casuali, e che danno al trattato una strutturazione ben precisa da manuale retorico:\nNel Trattato, l'autore afferma che\nPer comprendere a fondo queste parole, che appaiono nelle prime battute del Trattato, bisogna allontanare l'idea che il sublime sia un semplice momento di intensa evasione dalla realt\u00e0; al contrario, l'Anonimo ritiene che la letteratura sia in grado di modellare un'anima, e che parimenti per un'anima elevata e nobile sia possibile infondersi completamente in un'opera d'arte (\u00abla risonanza di una grande anima\u00bb, \u03bc\u03b5\u03b3\u03b1\u03bb\u03bf\u03c6\u03c1\u03bf\u03c3\u03cd\u03bd\u03b7\u03c2 \u1f00\u03c0\u03ae\u03c7\u03b7\u03bc\u03b1). In questo modo per\u00f2 il \"Sublime\" smette di essere un semplice libello polemico di critica letteraria e abbraccia questioni di carattere etico, allargando cos\u00ec il suo campo e inaugurando la linea di indagine che sar\u00e0 poi fatta propria dalla letteratura e dall'estetica.\nIl sublime \u00e8 il metro con cui si misurano l'autore e il fruitore dell'opera, tra di loro legati, come in una polarit\u00e0, da un rapporto di empatia: partendo dalla convinzione che tutti gli uomini sono accomunati dalla medesima tensione, insita per natura nell'anima di ognuno, verso la grandezza, la fruizione del sublime viene vista come il riconoscimento della grandezza di spirito dell'autore, riconoscimento che si genera dal contatto con l'opera d'arte e che viene sottolineata dall'elevatezza sia dello stile, sia delle idee esposte.\nL'Anonimo esemplifica tutto questo attingendo alla sua ampia conoscenza della letteratura, proponendo come modelli una serie di autori, vertici dell'arte della parola. Vengono cos\u00ec accostati l'uno all'altro Omero, i tragici, Pindaro, Saffo, Platone, e persino la Bibbia e un comico come Aristofane, in quanto anche il riso \u00e8 un \"pathos\" giocoso, e perci\u00f2 sublime in quanto sentimento innato dell'uomo: \"infatti il riso \u00e8 un'emozione di piacere\". Scarsi sono invece i riferimenti ai poeti ellenistici:\nPer l'autore si pone il problema della decadenza dell'eloquenza, che nasce non solo dalla mancanza di libert\u00e0, ma anche dalla corruzione dei costumi, che distrugge quello spirito elevato da cui nasce il sublime. Il Trattato, quindi, con l'unione di letteratura ed etica, si pone all'interno del dibattito scottante che nel I secolo d.C. imperversava anche nella letteratura latina: \nQui per l'Anonimo si colloca la sostanziale differenza tra genialit\u00e0 e mediocrit\u00e0: mentre i letterati di epoca ellenistica esaurivano il proprio compito nella produzione di testi costruiti seguendo alla perfezione una serie di regole formali, il genio poetico opera in maniera completamente differente, giocando sul rapporto tra ordine e disordine allo scopo di generare forti emozioni, senza preoccuparsi troppo delle imperfezioni e dei difetti che possono esserci nell'opera. Solo il genio, in quanto dotato di un grande spirito, \u00e8 in grado di superare le convenzioni e indurre nel suo spettatore grandi emozioni capaci di rivelare nuovi aspetti della realt\u00e0, un'impresa che risulta impossibile invece per chi si rivolge la semplice perfezione stilistica, con risultati eccellenti dal punto di vista formale, ma poveri di vitalit\u00e0 ed emozione.\nIl sublime non si identifica con il bello (\u03ba\u03b1\u03bb\u03cc\u03bd), ma con ci\u00f2 che \u00e8 sconvolgente, che provoca sbigottimento (\u1f14\u03ba\u03c0\u03bb\u03b7\u03be\u03b9\u03c2), sorpresa (\u03b8\u03b1\u03c5\u03bc\u03b1\u03c3\u03c4\u03cc\u03bd), spavento (\u03c6\u03cc\u03b2\u03bf\u03c2): per fare un esempio, Elena \u00e8 stata senz'altro la donna pi\u00f9 bella del suo tempo, ma non per questo \u00e8 \u201csublime\u201d, mentre per altro verso \u00e8 senz'altro sublime Ecuba nelle \"Troiane\" di Euripide, quando esprime l'infinito dolore per la sorte dei figli.\nPer il sublime l'Anonimo riconosce cinque fonti, in cui \"physis\" (quanto \u00e8 innato in noi) e \"t\u00e9chne\" (quanto possiamo apprendere con lo studio) presentano dosaggi differenti:\nNel corso dei secoli, parte dell'opera \u00e8 andata perduta, per cui svariate lacune interrompono e ne rendono frammentario il corso, ostacolandone la comprensione. La prima lacuna tra i capitoli 2 e 3 ci priva della fine della discussione su arte e natura e dell'inizio della trattazione dei \"vitia\" corrispondenti allo stile sublime. La seconda e la terza lacuna rendono difficile la comprensione della suddivisione della prima fonte (il \"megalophyes\"), cui si giunge attraverso tre vie (\"hodoi\"): la \"megalophrosyne\", che si ottiene tramite tre \"aretai\" (avere pensieri non peregrini n\u00e9 comuni, la scelta dei punti salienti e la loro armonica fusione, l'amplificazione di tali concetti), l'imitazione dei grandi scrittori e poeti e la fantasia che \u00e8 duplice, poetica e retorica.\nLa quarta lacuna \u00e8 tra la prima e la seconda parte della trattazione delle figure, la terza fonte. La quinta lacuna ci priva della quasi totalit\u00e0 della trattazione della prima parte della quarta fonte, la scelta di vocaboli appropriati e sublimi, di cui resta solo la trattazione dell\"'idiotismos\", mentre la seconda parte \u00e8 l'elocuzione tropica, anch'essa interrotta dalla sesta lacuna. La settima lacuna ci priva della parte finale, che, a seconda che si considerino o meno autentiche le ultime parole che si leggono nei manoscritti, pu\u00f2 essere costituita dalle poche parole che rimandano ad altra opera la trattazione del \"pathos\" o dall'intera trattazione proprio della seconda fonte misteriosamente scomparsa dalla sua sede naturale, dopo la trattazione della prima fonte (le spiegazioni di questa scomparsa occupano la gran parte del travaglio critico moderno sull'opera, con spiegazioni talvolta ingegnosissime e del tutto aleatorie).\nDa ci\u00f2 deriva che solo la quinta fonte, che \u00e8 costituita dalla breve esposizione di tre \"virtutes\" della \"synthesis\" e dei tre \"vitia\" corrispondenti, non \u00e8 interrotta da lacune. Infine nell'opera ci sono tre digressioni, le prime due rispettivamente nell'ambito della prima (capp. 9.5-14: l'inizio \u00e8 in lacuna; rappresentazione di dei ed eroi, paragone tra \"Iliade\" e \"Odissea\") e della quarta fonte (capp. 33\u201336: paragone tra nature mediocri e nature sublimi sia di poeti che di prosatori), l'ultima alla fine (cap. 44): \nFortuna.\nSpesso, nel corso della storia occidentale il \"Sublime\" \u00e8 stato letto e interpretato come un'opera di estetica, da quando cio\u00e8 fu pubblicato a Basilea nel 1554 dall'umanista Francesco Robortello e diffuso in tutta Europa nella traduzione in francese di Nicolas Boileau (1674), esercitando cos\u00ec un'enorme influenza sull'estetica tardo-rinascimentale, moderna e contemporanea. Tuttavia, gi\u00e0 ad una prima lettura appare chiaro che questa definizione non \u00e8 del tutto corretta, giacch\u00e9 l'intento dell'Anonimo \u00e8 primariamente di occuparsi di un argomento retorico, inerente alla \"elocutio\" e alla dottrina degli stili o \"genera elocutionis\": l'operetta si inquadra dunque in quel filone di manuali che trattano monograficamente una sola sezione della retorica e non l'intera dottrina.\nQuesto tipo di trattazione parziale \u00e8 particolarmente frequente proprio in rapporto allo studio dell\"'elocutio\": Quello che salta agli occhi rispetto ad altri manuali \u00e8 l'estrema felicit\u00e0 e pertinenza delle citazioni di tutto ci\u00f2 che \u00e8 indice di grandiosit\u00e0: un esempio di stile sublime che l'Anonimo tratta nell'opera \u00e8 un carme di Saffo, \"Ode alla gelosia\" (431V), detto appunto \u201code sublime\u201d.\n\u00c8 dunque pi\u00f9 corretto affermare che il \"Sublime\" \u00e8 un'opera polivalente, che oltre alla retorica e alla critica letteraria abbraccia temi etici ed estetici, ricorrendo a uno stile brillante, ben diverso da quello pedante della manualistica tradizionale. Si pu\u00f2 quindi dire che il \"Sublime\" si pone come un'opera a s\u00e9 stante, inquadrato in una dimensione artistica autonoma sottolineata dallo stile epistolare dell'opera stessa. Inoltre, non va dimenticato l'intento squisitamente pedagogico del Trattato, ovvero far attingere, insegnandolo loro, lo stile sublime alle future generazioni di \"uomini politici\", nel senso che al termine dava Aristotele.\nIl Trattato \u00e8 infine un \"unicum\" anche per la lingua utilizzata, che mescola forme della \"koin\u00e8\" ellenistica con stilemi elevati, espressioni tecniche, metafore, forme classiche e ricercate che producono un \"pastiche\" letterario al limite della sperimentazione linguistica.\nIl sublime oltre l'Anonimo.\nLo studio del \u201csublime\u201d non si conclude con l'Anonimo e il suo trattato; altri grandi della letteratura o della filosofia come Edmund Burke o Immanuel Kant tratteranno, ognuno a proprio modo, lo stesso tema. Kant, ad esempio, distingue il \u201csublime matematico\u201d, \"mathesis\", dal \u201csublime dinamico\u201d, \"dynamis\": il primo \u00e8 infinito, l'altro \u00e8 naturale o della \"physis\"."}
{"id": "282804", "revid": "810736", "url": "https://it.wikipedia.org/wiki?curid=282804", "title": "Monopsonio", "text": "Il termine monopsonio designa una particolare forma di mercato caratterizzata dalla presenza di un solo acquirente a fronte di una pluralit\u00e0 di venditori oppure, nel mercato del lavoro, quando vi \u00e8 un unico datore a fronte di molti lavoratori. \nDefinizione.\nIl vocabolo trae le proprie origini dal greco \"\u03bc\u03bf\u03bd\u03bf\u03c2\" (\"monos\": \"solo\") e \"\u1f40\u03c8\u03c9\u03bd\u03af\u03b1\" (opsonia: \"acquisto\"). Sebbene la pratica di \"monopsonista\" sia di rado riscontrabile nella sua forma pura, non \u00e8 raro osservarla in talune situazioni localizzate. In alcune aree, una grande azienda industriale pu\u00f2 creare un distretto di piccole aziende che la riforniscono di componenti e che hanno nella grande azienda il loro unico acquirente. In tale forma si ricreano le condizioni di monopsonio. Queste situazioni si verificano in particolar modo nelle aree meno industrializzate o in zone depresse, dove avvengano interventi di sostegno allo sviluppo. \nIl monopsonista d\u00e0 origine a una situazione speculare a quella del monopolista rappresentato da un unico venditore. Pu\u00f2 decidere se e in quali quantit\u00e0 acquistare il prodotto o il servizio di cui \u00e8 l'unico acquirente. Una volta fissata la quantit\u00e0 necessaria, fissa il prezzo in modo da massimizzare la propria funzione di profitto, dando vita a una materializzazione di prezzi diversa da quella che si verificherebbe in condizioni di concorrenza perfetta."}
{"id": "282807", "revid": "6923", "url": "https://it.wikipedia.org/wiki?curid=282807", "title": "Informazioni di sistema", "text": "Informazioni di sistema (precedentemente System Profiler) \u00e8 un'utilit\u00e0 sviluppata dalla Apple Inc. per il sistema operativo macOS. Essa fornisce dettagli su tutto l'hardware (incluso il numero di serie), le periferiche, i driver, le applicazioni, le impostazioni e le estensioni kernel installate sul proprio Mac. Pu\u00f2 esportare le informazioni in formato solo testo, RTF o nel formato XML plist. Pu\u00f2 anche inviare le informazioni direttamente a Apple, se l'utente lo desidera.\nStoria.\n\u00c8 inclusa nel sistema operativo a partire da System 7.6, ma era chiamata \"Apple System Profiler\". A partire da Mac OS X Cheetah fino a Mac OS X Tiger era invece nominata semplicemente \"System Profiler\". A partire da OS X Lion \u00e8 stata rinominata in \"Informazioni di sistema\"."}
{"id": "282812", "revid": "120640583", "url": "https://it.wikipedia.org/wiki?curid=282812", "title": "Catalogo europeo dei rifiuti", "text": "Il catalogo europeo dei rifiuti \u00e8 l'elenco dei codici di classificazione dei rifiuti (Codice Europeo del Rifiuto, CER) secondo la direttiva 75/442/CEE, che definisce il termine rifiuti nel modo seguente: \"qualsiasi sostanza od oggetto che rientri nelle categorie riportate nell'allegato I e di cui il detentore si disfi o abbia deciso o abbia l'obbligo di disfarsi\". L'allegato I \u00e8 denominato Elenco europeo dei rifiuti (List of wastes) e si applica a tutti i rifiuti, siano essi destinati allo smaltimento o al recupero.\nI codici CER sono delle sequenze numeriche, composte da 6 cifre riunite in coppie (es. \"03 01 01\" scarti di corteccia e sughero), volte a identificare un rifiuto, di norma, in base al processo produttivo da cui \u00e8 originato. Il primo gruppo identifica il capitolo, mentre il secondo usualmente il processo produttivo.\nI codici, originariamente 839, sono inseriti all'interno dell'Elenco dei rifiuti istituito dall'Unione europea con la decisione 2000/532/Ce.\nL'Elenco dei rifiuti della UE \u00e8 stato recepito in Italia a partire dal 1\u00ba gennaio 2002 in sostituzione della precedente normativa.\nL'elenco dei rifiuti riportato nella decisione 2000/532/Ce \u00e8 stato trasposto in Italia con due provvedimenti di riordino della normativa sui rifiuti:\nCon la decisione 2014/955/Ue (entrata in vigore il 1\u00ba giugno 2015) sono stati aggiunti all'elenco tre nuovi codici (pertanto dunque l'elenco comprende 842 voci) e sono state modificate le descrizioni relative ad alcune voci esistenti.\nI codici CER si dividono in \"non pericolosi\" e \"pericolosi;\" i secondi vengono identificati graficamente con un asterisco \" * \" dopo le cifre (es. \"02 01 08*\" rifiuti agrochimici contenenti sostanze pericolose).\nLa pericolosit\u00e0 di un rifiuto, quando non \u00e8 determinabile dalle schede di sicurezza dei prodotti che lo costituiscono, viene determinata tramite analisi di laboratorio volte a verificare l'eventuale superamento di valori di soglia individuati dalle Direttive sulla classificazione, l'etichettatura e l'imballaggio delle sostanze pericolose. Questo si applica alle tipologie di rifiuti individuati da \"codici CER a specchio\", ossia una coppia di diversi codici CER che si riferiscono allo stesso rifiuto, uno (asteriscato) nel caso in cui esso sia pericoloso e l'altro (non asteriscato) nel caso in cui non lo sia. Altri tipi di rifiuti, invece, sono necessariamente pericolosi o non pericolosi in base alla loro tipologia e pertanto la loro classificazione non richiede analisi.\nAi rifiuti pericolosi va anche attribuita una classe di pericolosit\u00e0 indicata con la sigla HP, seguita da un numero da 1 a 15.\nLa miscelazione di rifiuti con diversi codici CER o stesso codice CER ma diversa classe di pericolosit\u00e0 in fase di deposito temporaneo o trasporto \u00e8 vietata."}
{"id": "282813", "revid": "125691723", "url": "https://it.wikipedia.org/wiki?curid=282813", "title": "Piazza dei Cavalieri", "text": "Piazza dei Cavalieri a Pisa \u00e8, dopo piazza del Duomo, la piazza pi\u00f9 famosa della citt\u00e0. In antico essa rappresentava il centro del potere civile (rispetto a quello religioso della \"platea episcopalis\"), mentre a partire dalla seconda met\u00e0 del Cinquecento divenne il quartier generale dell'Ordine dei cavalieri di Santo Stefano, voluto dal granduca Cosimo I de' Medici. Oggi \u00e8 un polo d'attrazione culturale e di studio per la presenza della sede centrale della Scuola Normale Superiore.\nStoria.\nMedioevo.\nIn questa zona si trovava l'antico foro romano della citt\u00e0 di Pisa. La piazza era il cuore politico della Pisa medievale, luogo di celebrazioni e discussioni: gi\u00e0 in epoca longobarda vi risiedeva il \"gastaldo\", il funzionario regale che amministrava la citt\u00e0.\nDal 1140 circa la \"piazza delle Sette Vie\" (questo era il nome antico) divenne il cuore del comune di Pisa, con edifici e chiese della zona usate dalle diverse magistrature: il nome derivava dalle strade che vi convergevano a raggiera (ora sono ridotte a cinque). Dopo la presa del potere da parte del \"Popolo\" pisano (1254) nella piazza venne costruito fondendo edifici preesistenti il \"palazzo del Popolo e degli Anziani\" (oggi il palazzo della Carovana), gi\u00e0 operativo almeno dal 1261; il capitano del Popolo invece alloggi\u00f2 nel vicino palazzo dell'Orologio (almeno dal 1357), gi\u00e0 appartenuto alla famiglia Gualandi. Esso incorpor\u00f2 anche la famosa torre della Muda o Della Fame dove nel 1289 mor\u00ec il famoso conte Ugolino che secondo la leggenda mangi\u00f2 i figli e nipoti, protagonista di uno dei canti pi\u00f9 celebri della Divina Commedia di Dante Alighieri (\"Inferno, XXXIII\").\nA fine del XIII secolo il lato meridionale venne ampliato per vari uffici, tribunali e la residenza del podest\u00e0. In quell'epoca vi si affacciava la chiesa di San Sebastiano alle Fabbriche Maggiori (citata dal 1074 e distrutta dal Vasari), che prendeva il nome dalle officine dei fabbri presenti nella zona, almeno dal VII al XIII secolo.\nRinascimento.\nQui venne proclamata la fine dell'indipendenza della citt\u00e0 da un emissario di Firenze nel 1406. Con la seconda conquista fiorentina del 1509 i palazzi rimasero sostanzialmente immutati, ma cambiarono i pubblici uffici ospitati: un commissario fiorentino e i priori al posto degli Anziani, un capo di custodia e balia al posto del capitano del Popolo.\nRisale invece al 1558 l'inizio dei lavori per la completa trasformazione della piazza, dopo la decisione di Cosimo I di destinarla a sede dell'Ordine dei cavalieri di Santo Stefano papa e martire, definitivamente fondato con approvazione papale solo nel 1562. Il responsabile della nuova sistemazione fu Giorgio Vasari, il quale si preoccup\u00f2 innanzitutto di regolarizzare in unit\u00e0 ed eleganza gli edifici affacciati sulla piazza, eretti secondo le sue parole \"in confusione e disordine\". Il primo rifacimento coinvolse il palazzo degli Anziani, divenuto palazzo della Carovana, destinato a ospitare la sede centrale dei cavalieri (1562-1564). La facciata del palazzo \u00e8 decorata a graffito e contiene nicchie con i busti di granduchi di Toscana.\nSi prosegu\u00ec con la chiesa di Santo Stefano dei Cavalieri (1565-1569), destinata all'uso esclusivo dei cavalieri, dove Vasari demol\u00ec la vecchia chiesa di San Sebastiano sfruttando tutto il campo libero per il suo estro e creativit\u00e0, e la canonica dei sacerdoti dell'Ordine (1566-1594). Il palazzo dei Priori venne ultimato nel 1603 da Pietro Francavilla, lo stesso autore della Statua di Cosimo I collocata al centro della piazza (1596), e nello stesso periodo venne riedificata la chiesa di San Rocco, inglobata poi da tre case in serie della Compagnia di San Rocco, divenute poi sede dello scrittoio, della cancelleria dell'Ordine e di abitazioni per studenti dello Studio Pisano (1605).\nLa facciata di Santo Stefano fu realizzata su progetto di don Giovanni de' Medici, figlio naturale di Cosimo I e amico di Bernardo Buontalenti. Nel secolo successivo fu decorata all'interno da pregevoli tele dei pi\u00f9 grandi maestri del Seicento fiorentino. Nella chiesa \u00e8 custodita una collezione di bandiere e stendardi presi ai navigli islamici, fra cui lo stendardo della nave ammiraglia islamica conquistata durante la battaglia di Lepanto del 7 ottobre 1571.\nEt\u00e0 contemporanea.\nFra il 1912 e il 1952 la piazza fu interessata dalla presenza dei binari e di una fermata dedicata della rete tranviaria di Pisa.\nFra il 2012 e il 2013 fu attuato un rinnovamento dell'area, sostituendo l'asfalto esistente con una pavimentazione in pietra arenaria e dotandola di un nuovo sistema d'illuminazione notturno."}
{"id": "282814", "revid": "773636", "url": "https://it.wikipedia.org/wiki?curid=282814", "title": "Chiesa di Santa Maria della Spina", "text": "Santa Maria della Spina \u00e8 una chiesa in stile gotico pisano situata a Pisa sulla sponda sinistra dell'Arno.\nPiccola architettura in marmi policromi, custodiva un tempo la Sacra Spina, da cui prese il nome.\nStoria.\nMedioevo.\nIl tempio, eretto nel 1230 dalla famiglia Gualandi, si chiamava in origine \"Santa Maria di Pontenovo\", per via del ponte che collegava via Sant'Antonio a via Santa Maria, crollato poi nel XV secolo. Il nome \"Spina\" deriva dal fatto che conservava una spina che avrebbe fatto parte della corona indossata da Ges\u00f9 alla sua crocifissione e portata qui nel 1333, ma custodita dal XIX secolo nella chiesa di Santa Chiara.\nOriginariamente la chiesa doveva essere costituita da un'unica loggia aperta verso Sud e coperta da un tetto a capanna. Nel 1322 il Comune deliber\u00f2 dei lavori di ampliamento iniziati nel 1323 e finiti prima del 1376, probabilmente sotto la direzione di Lupo di Francesco che vi lavor\u00f2 con la sua bottega, alla quale succedette, dal quinto decennio del secolo, quella di Andrea e Nino Pisano.\nEt\u00e0 moderna.\nLa chiesa fu soggetta a numerosissimi interventi di restauro dovuti al cedimento del terreno e alla vicinanza del fiume Arno sulle cui sponde era stata edificata.\nEt\u00e0 contemporanea.\nInfine, dopo l'unit\u00e0 d'Italia, il consiglio comunale e una commissione formata da membri dell'Accademia di Belle Arti decisero lo smantellamento e la ricostruzione dove fosse pi\u00f9 stabile e sicura. I lavori, guidati dall'architetto Vincenzo Micheli, iniziarono nel 1871 e terminarono nel 1875. Questo intervento spost\u00f2 l'edificio di alcuni metri verso est e lo innalz\u00f2 di un metro. Tuttavia nello smontaggio ci furono estese distruzioni di materiali marmorei (molti frammenti sono oggi nei depositi del Museo nazionale di san Matteo) e nella ricostruzione sostanziali modifiche alla primitiva struttura, che peraltro indignarono John Ruskin, di passaggio a Pisa: fu alzato l'edificio di circa un metro, inseriti alcuni gradini, alcune zone intonacate sostituite con fasce di marmo, le statue restaurate male o sostituite, e la sagrestia edificata a sbalzo sul fiume non fu mai ricostruita.\nUna particolarit\u00e0 \u00e8 che la chiesa di Santa Maria della Spina, come tutti gli oratori dedicati ai ponti, \u00e8 sempre stata amministrata dal Comune, tranne alcune parentesi nel XVII e XVIII-XX secolo in cui l'amministrazione ricadde sotto l'ospedale.\nAttualmente l'ambiente interno della Chiesa viene utilizzato per ospitare mostre di arte contemporanea.\nEsterno.\nVisione d'insieme.\nL'esterno \u00e8 caratterizzato da cuspidi, timpani, tabernacoli, insieme a complesse strutture scultoree come tarsie, rosoni e statue di maestri pisani del XIV secolo fra cui Giovanni Pisano, Lupo di Francesco, Andrea Pisano con i figli Nino e Tommaso, e Giovanni di Balduccio. Tutte le statue a tutto tondo che si vedono sono copie: dal 1996 gli originali sono raccolti in una sala e nei depositi del Museo nazionale di San Matteo.\nFacciata.\nLa facciata, rivolta ad ovest, presenta due ingressi con archi a tutto sesto architravati fra i quali si trova il tabernacolo con le statue della \"Madonna col Bambino\" attribuita a Giovanni Pisano (1310-20 circa) affiancati da due angeli tardi aggiunti nel XVII secolo. Ai lati, entro altri due tabernacoli, ci sono due \"Angeli\" trecenteschi attribuiti ai seguaci di Giovanni Pisano (1320-40). Altri tre tabernacoli si aprono nella parte superiore della facciata, due sulla sommit\u00e0 dei due timpani laterali e il terzo sulla sommit\u00e0 di un altro timpano centrale che si appoggia agli altri due. Le statue al loro interno, mal valutabili per lo stato di conservazione e in alcuni casi per la sostituzione ottocentesca delle teste, raffigurano \"Cristo\" e la coppia \"Angelo/Vergine annunciata\" (riferibili ad una bottega di scuola senese, 1320-40).\nLato meridionale.\nSoprattutto il lato meridionale presenta numerose decorazioni con tre polifore ed una porta sormontate da una galleria di diciassette tabernacoli cuspidati di varie dimensioni. Sui dodici tabernacoli maggiori collocati esattamente sopra le polifore e la porta ci sono le dodici statue degli \"Apostoli\" mentre gli altri cinque tabernacoli minori sono lasciati vuoti e su un altro tabernacolo sporgente troviamo la figura di \"Cristo\", tutti di seguaci non meglio identificati di Giovanni Pisano (1320-40 circa). I cinque tabernacoli minori sono sormontati a loro volta da altri cinque tabernacoli arricchiti da timpani e guglie sui quattro lati e una guglia maggiore alla sommit\u00e0. Entro essi troviamo statue di profeti, ancora di seguaci di Giovanni Pisano. Le dodici piccole sculture di \"Santi e Angeli\" sui timpani sono produzioni del laboratorio di Nino Pisano o di sostituzioni moderne.\nAbside.\nNella porzione di destra del lato meridionale, corrispondente alla zona absidale, troviamo una grossa porta affiancata da due file di tarsie marmoree e sormontata da un architrave greco-siriaca del III secolo d.C. reimpiegata e da un timpano con due rosoni. Quest'ultimo culmina con l'aquila di Giovanni Evangelista (i simboli degli altri tre evangelisti sono sul retro) ed \u00e8 affiancata da due tabernacoli di diversa dimensione. Quello di destra ne sormonta un altro con la \"Madonna col Bambino\" di Giovanni di Balduccio (1320-40).\nLato orientale.\nIl lato Est ha tre archi a sesto acuto con finestre semplici costruite in sostituzione di polifore; i tre timpani culminano con i simboli di tre Evangelisti (il quarto \u00e8 sul lato meridionale come gi\u00e0 detto). Ai lati degli archi troviamo un motivo simile a quello visto sul lato meridionale con piccole edicole sormontate da tabernacoli entro cui sono collocate, oltre alla Madonna col Bambino di Giovanni di Balduccio gi\u00e0 menzionata, le statue dei santi \"Pietro, Paolo e Giovanni Battista\" della bottega di Nino Pisano (1360-1376). La zona presbiteriale \u00e8 sormontata da alte cuspidi a piramide sormontate a loro volta da una bellissima \"Madonna col Bambino\" di Nino Pisano, affiancata da due Angeli dello stesso autore (1360-68 circa).\nInterno.\nSe comparato col ricco esterno, l'interno appare piuttosto semplice. Esso \u00e8 composto da un unico vano con il soffitto ligneo decorato durante la ricostruzione del XIX secolo. Al centro del piccolo presbiterio si trovano tre capolavori della scultura gotica europea, la \"Madonna della Rosa\" di Andrea e Nino Pisano e su due mensole laterali le figure di \"San Pietro\" e \"San Giovanni Battista\" degli stessi artisti (met\u00e0 del XIV secolo circa). Un'altra statua di Andrea e Nino Pisano, la \"Madonna del Latte\" (1343-1347), si trovava un tempo nel piccolo tabernacolo della controfacciata dove \u00e8 presente una copia in gesso: l'originale \u00e8 stato trasferito dal secondo dopoguerra nel Museo Nazionale di San Matteo. Con il dominio dei Medici, la chiesetta fu adornata di altre opere come il coro in marmo del fiorentino Andrea Guardi (1453), il tabernacolo di Stagio Stagi (1534), in cui era la reliquia della Corona di spine, e la tela con la \"Sacra Conversazione\" (1542) di Giovanni Antonio Bazzi, detto il Sodoma, quest'ultima oggi al Museo nazionale di San Matteo. Un gruppo di \"Annunciazione\" marmorea di Stoldo Lorenzi \u00e8 invece venerato nella chiesa di Santa Chiara."}
{"id": "282815", "revid": "6066", "url": "https://it.wikipedia.org/wiki?curid=282815", "title": "Parca", "text": ""}
{"id": "282816", "revid": "31789", "url": "https://it.wikipedia.org/wiki?curid=282816", "title": "Settignano", "text": "Settignano \u00e8 una frazione di Firenze a nord-est della citt\u00e0. Appartiene amministrativamente al Quartiere 2 Campo di Marte.\nStoria.\nNel borgo vi sono resti romani che \u00e8 possibile attribuire all'epoca di Settimio Severo (fine II secolo d.C.) - in cui onore nel XVI secolo fu eretta una statua nella piazza pi\u00f9 antica del paese, andata distrutta nel 1944 - sebbene l'insediamento in questa zona sia di molto precedente. Da Settimio deriverebbe infatti il toponimo \"Septimianus\", \"di Settimio\".\nSettignano era un luogo di villeggiatura sicuro durante l'estate per i guelfi fiorentini. Giovanni Boccaccio e Niccol\u00f2 Tommaseo apprezzarono la sua frescura, le sue vigne e i suoi campi di olivi, il paesaggio tipico dei giardini all'italiana. In queste colline, sede di cave per l'estrazione della pietra serena, nacquero numerosi scultori scalpellini, tra cui Desiderio da Settignano e i fratelli Antonio e Bartolomeo Rossellino, delicati interpreti del Rinascimento in scultura. Michelangelo, nella sua biografia dettata ad Ascanio Condivi, ricordava come la sua balia fosse di Settignano e che da sei avesse bevuto \u00ablatte impastato con la polvere di marmo\u00bb che gli aveva trasmesso l'amore per la scultura. Anche negli anni successivi Settignano fu una fucina di scultori e famiglie di scultori, come Bartolomeo Ammannati, Stoldo e Giovanni Battista Lorenzi, Luca Fancelli e Chiarissimo Fancelli, Gioacchino Fortini.\nNel corso dell'Ottocento le ville attorno a Settignano divennero le abitazioni esclusive di personalit\u00e0 italiane e straniere, come Mark Twain (a villa Viviani nel 1893), Gabriele d'Annunzio (alla Capponcina), Eleonora Duse (a Villa Porziuncola), Aldo Palazzeschi (a villa Giurlani) ed Edward Hutton (nella Villa di Boccaccio). Accanto a questa colonia elitaria \u00e8 sempre rimasta la comunit\u00e0 minuta del vecchio borgo, dove amavano ad esempio ritirarsi artisti come i Macchiaioli. \nNel Dopoguerra Settignano, come le altre zone collinari fiorentine, fu fortunatamente risparmiata dall'edificazione di massa negli anni del boom economico, mantenendo intatta la sua doppia natura: piccolo borgo degli scalpellini nel centro ed esclusiva zona residenziale negli immediati dintorni. A ci\u00f2 si aggiunge il fatto che, pur avendo belle vedute su Firenze e attrazioni (come la scenografica villa Gamberaia, aperta regolarmente al pubblico), esse non costituiscono un richiamo per il turismo di massa, come avviene ad esempio nella vicina Fiesole, facendo s\u00ec che la pressione di strutture a uso turistico sia ancora minoritaria e secondaria rispetto all'autenticit\u00e0 legata al nucleo residente.\nMonumenti e luoghi d'interesse.\nIl principale monumento del borgo di Settignano \u00e8 la chiesa di Santa Maria, affacciata sulla piazza e comunicante con l'oratorio della Misericordia. Dietro queste strutture si trova un grande padiglione detto \"La Rotonda\", operta nata nel 1961 su progetto di Raffaello Fagnoni come sede riparata per il mercato, oggi per\u00f2 inutilizzata. In piazza si trovano una fontana pubblica, il monumento a Niccol\u00f2 Tommaseo (Leopoldo Costoli, 1878) e un tabernacolo con la \"Madonna col Bambino in trono\" della scuola del Ghirlandaio (1450 circa). \nDalla piazza del paese, si possono raggiungere, verso nord, la cappella dei Caduti di San Romano, con antistante monumento di Augusto Miniati, il cimitero monumentale e l'oratorio della Vannella. Verso sul invece si pu\u00f2 raggiungere la terrazza panoramica di piazza Desiderio, che contiene il monumento a Desiderio da Settignano di Vittorio Caradossi. \nVicino a Settignano si trovano la Villa Gamberaia, una villa del XIV secolo famosa per i suoi settecenteschi giardini a terrazza, e la pi\u00f9 appartata Villa I Tatti, di propriet\u00e0 di Bernard Berenson, divenuta un centro di studi di storia dell'arte gestito dall'Universit\u00e0 Harvard. Altri edifici monumentali privati sono il castello di Mezzaratta, le ville Bigazzi, Michelangelo, La Capponcina, La Pastorella, La Porziuncola.\nInfrastrutture e trasporti.\nAlla fine del XIX secolo fu inaugurata a cura della Societ\u00e0 les Tramways Florentins una tranvia per Firenze; in seguito all'accorpamento al comune di Firenze della localit\u00e0 di Settignano e Trespiano, entrambi appartenenti al comune di Fiesole, avvenuta il 1\u00ba gennaio 1911 in esecuzione della legge n. 435 del 7 luglio 1910, tale tranvia divent\u00f2 una linea urbana, classificata come n. 9 (Duomo-Settignano) della rete tranviaria di Firenze, la quale venne completamente smantellata entro il 1958.\nOggi Settignano \u00e8 raggiungibile con il trasporto pubblico con l'autobus di linea ATAF 10, che ha il capolinea a Firenze a piazza San Marco. Fino al 1968 tale collegamento era filoviario, facente parte della Rete filoviaria di Firenze."}
{"id": "282817", "revid": "228587", "url": "https://it.wikipedia.org/wiki?curid=282817", "title": "Giampietro Domenico Pellegrini", "text": "Biografia.\nGiovanissimo si trasferisce a Caserta dove fonda la legione nazionalista \"Sempre pronti\". Prende parte alla prima guerra mondiale insieme ad altri ragazzi del '99 come tenente di fanteria e viene decorato con la medaglia d'argento al valor militare. Nel 1922 si iscrisse al Partito Nazionale Fascista e partecip\u00f2 alla marcia su Roma, che part\u00ec da Napoli, legandosi ad alcuni gruppi massonici.\nFigura di spicco del fascismo campano (insieme ad Alfredo Rocco, Bruno Spampanato e all'economista Alberto Beneduce), nel 1926 si laure\u00f2 in giurisprudenza ed esercit\u00f2 per otto anni la professione di avvocato. Nel 1934 divenne professore universitario di Diritto pubblico comparato e di storia e dottrina del Fascismo a Napoli, e nel corso degli anni trenta ricevette numerosi incarichi di rilievo: fu ad esempio segretario dell'Unione interprovinciale credito e assicurazioni dal 1937 al 1943 e membro della Corporazione previdenza e credito dal 1934 al 1943.\nVolontario nella guerra civile spagnola come capitano di fanteria, nel conflitto viene ferito e decorato con due medaglie d'argento al valor militare. Rientrato in Italia \u00e8 nominato membro del direttorio federale di Napoli e del direttorio nazionale nel 1943, segretario federale di Napoli dal 2 gennaio al 17 febbraio 1943, consigliere nazionale nella Camera dei Fasci e delle Corporazioni e sottosegretario al ministero delle finanze nel 1943, fino al 25 luglio.\nSuccessivamente aderisce alla Repubblica Sociale Italiana, di cui fu Ministro per le Finanze: in questa veste egli costitu\u00ec nel 1944 la \"Brigata Nera\", di cui fu anche comandante. Al termine della Seconda guerra mondiale fu arrestato e assolto dall'accusa di collaborazionismo col regime nazista. Nel 1949 si trasferisce prima in Brasile, poi in Argentina e in Uruguay dove svolge la professione di banchiere e di direttore della rivista \"Sintesi\".\nTra i suoi scritti, oltre agli \"Aspetti spirituali del fascismo\" del 1941 (che si basano su quello che venne definito \"misticismo fascista\"), ha una notevole importanza \"L'oro di Sal\u00f2\" nel quale Pellegrini Giampietro non solo spieg\u00f2 il modo con cui diresse l'economia della RSI mantenendo sempre il bilancio statale in attivo (ad esempio nei primi mesi del 1945 fece stampare solo 10,881 milioni di carta moneta rispetto ai 137,840 autorizzati) e pagando gli stipendi ai dipendenti pubblici fino all'ultimo giorno, ma fece anche delle ipotesi su chi si pot\u00e9 appropriare delle ingenti risorse economiche possedute dal governo di Benito Mussolini."}
{"id": "282818", "revid": "486946", "url": "https://it.wikipedia.org/wiki?curid=282818", "title": "Libs", "text": ""}
{"id": "282819", "revid": "767487", "url": "https://it.wikipedia.org/wiki?curid=282819", "title": "La pi\u00f9 grande rapina del West", "text": "La pi\u00f9 grande rapina del West \u00e8 un film del 1967 diretto da Maurizio Lucidi.\nTrama.\nUna banda di fuorilegge, dopo aver rapinato la banca di Middletown, si rifugia nella vicina Poorland dove terrorizza gli abitanti. Il giovane Billy, fratello dello sceriffo ammazzato dai banditi, decide di vendicarsi e, con l'aiuto del misterioso David, affiliato alla banda, affronta i malvagi. Ma il capobanda Jarrett muore in un'esplosione."}
{"id": "282820", "revid": "1305772", "url": "https://it.wikipedia.org/wiki?curid=282820", "title": "Karin Schubert", "text": "Divenne molto nota in Italia negli anni settanta durante il periodo d'oro del cinema di genere e della commedia sexy all'italiana.\nBiografia.\nInizi\u00f2 la sua carriera interpretando piccoli ruoli in film di costume o musicarelli, nella seconda met\u00e0 degli anni sessanta. La popolarit\u00e0 della Schubert aument\u00f2 drasticamente nel settembre 1970, quando la stampa rosa pubblic\u00f2 un servizio fotografico sul \"flirt\" balneare avuto con il motociclista Giacomo Agostini. In seguito venne scritturata in film della commedia erotica all'italiana (il pi\u00f9 noto \"Quel gran pezzo dell'Ubalda tutta nuda e tutta calda\", nella quale \u00e8 co-protagonista insieme a Pippo Franco, Edwige Fenech e Umberto D'Orsi), diventandone una delle protagoniste pi\u00f9 conosciute in quegli anni.\nSul finire degli anni settanta, l'attrice accett\u00f2 la proposta di apparire senza veli in alcune riviste patinate. Negli anni ottanta, dopo aver partecipato a numerosi film del genere (\"La dottoressa sotto il lenzuolo\") e soprattutto a due film della serie \"Emanuelle nera\" con Laura Gemser, pass\u00f2 definitivamente al genere hardcore, sia su pellicola sia sulle riviste del settore; il primo film fu \"Morbosamente vostra\" del 1985.\nSi \u00e8 dedicata per breve tempo al \"telefono erotico\", promuovendo tale servizio in apparizioni pubblicitarie su alcune televisioni private del Nord Italia. La motivazione che spinse la Schubert a lavorare in questo settore fu di natura economica, legata anche alla volont\u00e0 di procurare il denaro necessario per aiutare il figlio, che le procurava violenza fisica, a uscire dal tunnel della droga, unita alla crisi che aveva investito il cinema italiano e alla mancanza di scritture in produzioni di rilievo. Ospite di una puntata del \"Maurizio Costanzo Show\", la Schubert denunci\u00f2 la violenza e i ricatti a cui aveva dovuto sottostare per ottenere parti cinematografiche nelle pellicole pornografiche.\nIl 1\u00ba settembre 1994, oppressa dalla solitudine e dalla povert\u00e0, tent\u00f2 il suicidio ingerendo barbiturici e mezza bottiglia di vodka, ma venne soccorsa in tempo dai vicini di casa. Di nuovo il 20 maggio 1996 tent\u00f2 di togliersi la vita, questa volta mediante intossicazione col monossido di carbonio dell'auto; prontamente soccorsa anche in questa occasione, si salv\u00f2 con una prognosi di alcune settimane. In un'intervista televisiva dell'ottobre 1994 a \"Il Fatto\" di Enzo Biagi, rivel\u00f2 di aver sub\u00ecto molestie da suo padre all'et\u00e0 di 11 anni. \nVita privata.\nHa vissuto a lungo in una villetta a Manziana, tra Roma e Viterbo, in compagnia dei suoi cani. \nSi \u00e8 ritirata nel 1997, dopo essere stata intervistata per il libro \"Moana e le altre\", scritto da Andrea Di Quarto e Michele Giordano."}
{"id": "282825", "revid": "1761453", "url": "https://it.wikipedia.org/wiki?curid=282825", "title": "Idrocarburi policiclici aromatici", "text": "Gli idrocarburi policiclici aromatici, noti anche con l'acronimo IPA o PAH (dall'inglese, polycyclic aromatic hydrocarbons), sono idrocarburi costituiti da due o pi\u00f9 anelli aromatici quali quello del benzene fusi fra loro in un'unica struttura generalmente planare; in quanto idrocarburi non contengono eteroatomi nel ciclo o nei sostituenti. Il naftalene \u00e8 il pi\u00f9 semplice esempio di IPA.\nSi ritrovano naturalmente nel carbon fossile e nel petrolio, da cui si estraggono, particolarmente dalle qualit\u00e0 ricche in aromatici.Sono potenti inquinanti atmosferici e la loro formazione per cause antropiche avviene nel corso di combustioni incomplete di combustibili fossili, legname, grassi, fogliame, incenso e composti organici in generale, quali quelli provenienti dai rifiuti urbani, ritrovandosi quindi nei loro fumi, da quelli da biomasse al fumo di tabacco, ritrovandosi anche nei cibi cotti, particolarmente nei processi di carbonizzazione ad alta temperatura, come le cotture alla griglia delle carni o nel pesce affumicato. Sono inquinanti che generano allerta perch\u00e9 alcuni composti sono stati identificati come cancerogeni, mutageni e teratogeni. Gli IPA ad alto peso molecolare, come il benzo[e]pirene e il benzo[a]pirene, sono presenti in elevate quantit\u00e0 in catrami, bitumi, pece e carboni nonch\u00e9 nei prodotti correlati come gli asfalti. Inoltre possono derivare da nerofumo e fuliggine di legna o comunque si ricollegano a fonti pirogeniche. Gli IPA leggeri come naftalene e fluorene sono inquinanti ubiquitari che, per la loro, relativa, maggiore solubilit\u00e0 in acqua, possono giungere ad inquinare le falde sotterranee.Sono stati trovati nel mezzo interstellare, in comete e in meteoriti e sono tra le molecole ipoteticamente candidate a fungere da stampo base per la catalisi di reazioni coinvolte nella genesi delle prime forme di vita.\nStruttura.\nLe molecole degli IPA sono generalmente planari a meno di impedimenti sterici e sono costituite da un gruppo di atomi di carbonio ibridati sp2 legati tra loro in anelli condensati, che hanno in comune almeno due atomi di carbonio adiacenti, ciascuno con il proprio orbitale pz occupato da un elettrone spaiato.\nTali orbitali pz vanno a formare un sistema aromatico in cui vengono condivisi, se il numero di anelli \u00e8 n, 4n+2 elettroni, non disposti a formare doppi legami definiti, bens\u00ec delocalizzati sull'intera parte della molecola interessata dal fenomeno (regola di H\u00fcckel).\nPropriet\u00e0 chimico-fisiche e comportamento ambientale.\nIn condizioni normali gli IPA si presentano tutti allo stato solido. La tensione di vapore di tali composti \u00e8 generalmente bassa, ed inversamente proporzionale al numero di anelli contenuti. I composti a peso molecolare basso generalmente sublimano a temperatura ambiente, fenomeno particolarmente rilevante nei naftaleni.\nGli IPA sono o relativamente poco solubili o del tutto insolubili in acqua; la solubilit\u00e0 per sommi capi diminuisce all'aumentare del loro peso molecolare. Sono altamente lipofili e questa loro caratteristica ne influenza fortemente il bioaccumulo. La struttura molecolare ne determina la stabilit\u00e0, in atmosfera fortemente correlata all'irragiamento ultravioletto solare. I composti pi\u00f9 grandi, meno solubili in acqua e meno volatili, a causa di queste propriet\u00e0 si trovano, nell'ambiente principalmente nel suolo, nei sedimenti oleosi, in acqua o in aria; purtuttavia sono anche una componente preoccupante del particolato atmosferico, adesi superficialmente alle particelle sospese nell'aria.\nAspetti relativi alla salute.\nGli IPA hanno noti effetti negativi sull'ambiente, sulla salute umana ed animale, come tossicit\u00e0 evidente per alcuni organismi acquatici ed uccelli, alta tossicit\u00e0 cronica per la vita acquatica, contaminazione dei raccolti agricoli.\nDiversi IPA sono stati classificati dalla IARC (1987) come \"probabili\" o \"possibili cancerogeni per l'uomo\", mentre il benzo(a)pirene \u00e8 stato recentemente (2008) riclassificato nel gruppo 1 come \"cancerogeno per l'uomo\". Tra i cancerogeni certi per l'uomo, oltre ad esso, sono evidenti agenti ad alto contenuto di IPA come il fumo di tabacco, i processi per la gasificazione dei carboni, la produzione di coke e la distillazione dei catrami minerali. Tra gli IPA comunemente presenti nelle matrici ambientali, vi sono il benzo(a)pirene, il benzo(b)fluorantene, il benzo(k)fluorantene, l'indeno(1,2,3-c,d)pirene, il benzo(a)antracene, il benzo(j)fluorantene ed il dibenzo(a,h)antracene.\nAnche se esistono pi\u00f9 di cento diversi IPA, quelli pi\u00f9 imputati nel causare dei danni per la salute dell'uomo e degli animali sono: l'acenaftene, l'acenaftilene, l'antracene, il benzo(a)antracene, il dibenzo(a,h)antracene, il crisene, il pirene, il benzo(a)pirene, l'indeno(1,2,3-c,d)pirene, il fenantrene, il fluorantene, il benzo(b)fluorantene, il benzo(k)fluorantene, il benzo(g,h,i)perilene e il fluorene.\nPur essendo lo studio di queste miscele particolarmente complesso, \u00e8 stato comunque dimostrato che l'esposizione alle miscele IPA comporta per fenomeni di azione sinergica, un aumento dell'insorgenza del cancro, soprattutto in presenza di benzo(a)pirene, composto presente in miscela con altri anche nel fumo di sigaretta.\nL'attivit\u00e0 cancerogena \u00e8 dovuta ai prodotti del metabolismo di queste sostanze, quindi sono sostanze pre-mutagene. Difatti nel fegato vengono ossidate e ad un doppio legame viene sostituito un gruppo epossidico.\nAnalisi chimica.\nGli IPA possiedono caratteristici spettri di assorbanza UV. Le bande di assorbanza, molteplici e uniche per ogni struttura ad anello, permettono, per un insieme di isomeri con ciascun isomero ad un differente spettro di assorbimento UV rispetto agli altri, l'identificazione in miscele. La maggior parte degli IPA sono anche fluorescenti, emettendo lunghezze d'onda caratteristiche quando eccitati.\nL'analisi chimica di miscele complesse di IPA pu\u00f2 convenientemente essere effettuata tramite HPLC, utilizzando un rivelatore di tipo fluorimetrico o di tipo UV a 254 nm.\nAltra tecnica analitica molto usata \u00e8 la gascromatografia, usando come rivelatore un FID, efficiente ed a basso costo (gli IPA sono idrocarburi e quindi combustibili), oppure combinata con la spettrometria di massa (gas-massa)."}
{"id": "282832", "revid": "1522738", "url": "https://it.wikipedia.org/wiki?curid=282832", "title": "Antonino Tringali Casanuova", "text": " Durante il Regime fascista fu presidente del Tribunale speciale per la difesa dello Stato e, in quanto tale, membro di diritto del Gran consiglio del fascismo. Fu poi Ministro di Grazia e Giustizia della Repubblica Sociale Italiana. Spesso viene citato (anche in documenti ufficiali) come Tringali Casanova.\nBiografia.\nDi origini aristocratiche, partecip\u00f2 alla Prima guerra mondiale come capitano dei \"Lupi di Toscana\", ferito ottenne la medaglia di bronzo al valor militare. Laureato in giurisprudenza, ader\u00ec al fascismo fin dalla sua fondazione e capeggi\u00f2 lo squadrismo nella zona di Volterra. Partecip\u00f2 alla Marcia su Roma e dal 1922 fu per dieci anni sindaco e poi podest\u00e0 di Castagneto Carducci. Nel 1927 venne nominato giudice del Tribunale speciale di cui fu poi vicepresidente (1928-1932) e infine presidente (1932-1943), diventando, in quest'ultima veste, membro di diritto del Gran consiglio del fascismo. Fedelissimo di Mussolini, durante l'ultima seduta del Gran consiglio del 25 luglio 1943 espresse un voto contrario all'Ordine del giorno Grandi, minacciando nel dibattito i firmatari di quest'ultimo.\nDopo l'8 settembre, ader\u00ec alla Repubblica Sociale Italiana e nel settembre del 1943 venne nominato Ministro di Grazia e Giustizia. Mor\u00ec poco dopo il suo insediamento per un attacco di angina pectoris, e il suo posto venne preso da Piero Pisenti.\nIl nome di Tringali Casanuova figura nell'elenco CROWCASS (Central Registry of War Criminals and Security Suspects) (1947), compilato dagli Alleati anglo-americani, delle persone ricercate dalla Jugoslavia per crimini di guerra."}
{"id": "282841", "revid": "110157", "url": "https://it.wikipedia.org/wiki?curid=282841", "title": "Mius", "text": "Il Mius (, ) \u00e8 un fiume che scorre in Ucraina e Russia per una lunghezza di 258\u00a0km e sfocia nel Mar d'Azov, poco a ovest di Taganrog nel golfo omonimo.\nDurante la seconda guerra mondiale, le truppe della \"Wehrmacht\" crearono una serie di linee fortificate, note come \"Miusfront\", che furono teatro di cruenti combattimenti durante la Battaglia di Rostov nel 1943."}
{"id": "282847", "revid": "287204", "url": "https://it.wikipedia.org/wiki?curid=282847", "title": "American hairless terrier", "text": "L'American Hairless Terrier \u00e8 una razza canina. \u00c8 una variante della razza Rat Terrier.\nAltri nomi.\nAltri nomi: C\u00e3o Pelado Americano, Amerikankarvatonterrieri, Ameerika Karvutu Terrier, Amerykanski nagi terier, Ameryka\u0102\u0105ski nagi terier, El Terrier Pel\u00f3n americano, Terrier americano sin pelo (pel\u00f3n), Terrier americano senza pelo, Americk\u00fd bezsrst\u00fd teri\u00e9r, \u0410\u043c\u0435\u0440\u0438\u043a\u0430\u043d\u0441\u043a\u0438\u0439 \u0433\u043e\u043b\u044b\u0439 \u0442\u0435\u0440\u044c\u0435\u0440.\nOrigine.\nIl primo American Hairless Terrier (nudo), Josephine, nacque da un comune Rat Terrier (peloso), il 2 agosto 1972, a Trout, in Louisiana. La cucciolata era composta da altri tre piccoli con i peli.\nDalla prima cucciolata di Josephine nacque una femmina nuda, che fu chiamata Gypsy. Per otto anni non nacquero altri cani nudi.\nInfine, facendo accoppiare Josephine con suo figlio Sambo (peloso) si ebbe una cucciolata di quattro piccoli, due nudi e due pelosi.\nAccoppiando uno di questi nudi con Josephine nacque una cucciolata composta di soli cani nudi.\nDa allora, tutti gli accoppiamenti tra cani nudi hanno prodotto solo cuccioli nudi. Perci\u00f2 si pu\u00f2 dire che l'American Hairless Terrier sia nato come variazione del Rat Terrier.\nL'American Hairless Terrier \u00e8 ora considerata una razza a s\u00e9 stante, che si alleva incrociando fra di loro solo soggetti nudi, senza l'introduzione di soggetti pelosi per salvaguardare, rinforzare alcune caratteristiche come la dentizione. La nudit\u00e0 \u00e8 un gene recessivo, non dominante come nel Cane Nudo Cinese.\nClassificazione.\nPrima del 1\u00ba gennaio 2004, l'AHT era riconosciuta come la variet\u00e0 nuda del Rat Terrier. Infatti nel 1999, quando il Rat Terrier era in attesa del riconoscimento dal United Kennel Club (UKC), gli appassionati degli AHT accettarono, nell'interesse della razza, di presentarla come la variet\u00e0 nuda del Rat Terrier. \nIl 1\u00ba gennaio 2004 l'American Hairless Terrier divent\u00f2 finalmente una razza a s\u00e9 stante a tutti gli effetti. Da allora, nelle esposizioni canine, non compete pi\u00f9 sul ring con il Rat Terrier."}
{"id": "282848", "revid": "124589671", "url": "https://it.wikipedia.org/wiki?curid=282848", "title": "Piero Pisenti", "text": "Biografia.\nDiscendente da una famiglia di docenti universitari, si laure\u00f2 in giurisprudenza a Bologna nel 1912 ed un anno dopo si trasfer\u00ec a Pordenone, dove apr\u00ec uno studio professionale ed inizi\u00f2 la carriera politica, diventando consigliere e assessore comunale di questa citt\u00e0 dal 1915 al 1919 con una lista conservatrice. Nel 1920 fond\u00f2 ad Udine il movimento politico \"\"Unione del Lavoro\", che pochi mesi dopo conflu\u00ec nel Partito Nazionale Fascista.\nImpegno politico.\nIscrittosi anch'egli al PNF nel 1921, si impose come capo dello squadrismo friulano. Segretario del Fascio di Udine dal 1922 al 1923 fu anche segretario federale (1922-1924), alto commissario politico del Fascismo (1923), intendente generale per i debiti di guerra, direttore del \"Giornale del Friuli\" (1923-1925) e presidente della sezione udinese dell'Istituto di Cultura Fascista.\nNel 1926 non approv\u00f2 alcune leggi interne e fu per questo espulso dal partito, essendo poi riammesso un anno dopo: in base a tale circostanza anni dopo Benito Mussolini lo defin\u00ec come \"l'uomo che durante tutto il ventennio fascista ha avuto il coraggio d'una sua illuminata eterodossia\"\". Eletto deputato per la prima volta nel 1924 e sempre confermato fino al 1939 - allorch\u00e9 la Camera dei Deputati fu trasformata nella Camera dei fasci e delle corporazioni, di cui Pisenti fu membro fino al 1943 - divenne nel corso degli anni uno dei gerarchi pi\u00f9 fedeli al \"duce\", che lo ricompens\u00f2 affidandogli numerosi incarichi nazionali e regionali.\nAdesione a Sal\u00f2.\nDopo l'8 settembre 1943 ader\u00ec alla Repubblica Sociale Italiana, pur non avendo inizialmente incarichi in essa. Alla morte di Antonino Tringali Casanova, avvenuta il 4 novembre dello stesso anno, venne scelto per occupare il dicastero della Giustizia ed in questa veste, quando seppe della domanda di grazia chiesta dai condannati a morte del processo di Verona (tra gli altri Galeazzo Ciano, Emilio De Bono e Carluccio Pareschi), avrebbe voluto seguire l'iter corretto, ma ci\u00f2 gli fu impedito da Alessandro Pavolini.\nAssieme al colonnello Ermacora Zuliani, ricostitu\u00ec il disciolto 8\u00ba Reggimento Alpini con il nome di Reggimento Alpini Tagliamento, impegnato nella difesa del Friuli dai partigiani sloveni, che miravano ad annettere la Piccola Patria alla Jugoslavia.\nEpilogo.\nAl termine della Seconda guerra mondiale fu arrestato il 21 giugno 1945 e grazie all'intervento di Fermo Solari pot\u00e9 evitare la fucilazione che i partigiani avevano gi\u00e0 programmato.. Dopo un anno di carcere preventivo, processato per collaborazionismo, Pisenti venne assolto dalla Corte d'Assise Speciale di Bergamo con formula piena (per non aver commesso il fatto). Poi, nel 1947 la sentenza di assoluzione trov\u00f2 conferma presso la Corte di Cassazione\". Assolto, torn\u00f2 a Pordenone esercitando l'attivit\u00e0 forense. Mor\u00ec a Pordenone nel 1980."}
{"id": "282859", "revid": "1209850", "url": "https://it.wikipedia.org/wiki?curid=282859", "title": "Ruggero Romano", "text": "\u00c8 stato Ministro dei lavori pubblici nella Repubblica sociale italiana.\nBiografia.\nSegu\u00ec a Catania gli studi giuridici. Dopo aver preso parte attiva alla campagna interventista, partecip\u00f2 alla Prima guerra mondiale quale ufficiale di fanteria, insieme con altri quattro fratelli tutti ufficiali nella stessa arma, e si guadagn\u00f2 una medaglia al valor militare nelle vittoriose azioni di Selz e Monfalcone del anno 1916, oltre che la croce di guerra Italiana e la croce di guerra Belga con palme.\nNel 1922, poco dopo essersi laureato in giurisprudenza ader\u00ec al Partito Nazionale Fascista. Invalido di guerra per ferite riportate in combattimento, si dedic\u00f2 a Roma e in Sicilia all'organizzazione dei mutilati, specie dopo Caporetto, nel periodo della resistenza.\nDurante il governo fascista continu\u00f2 a svolgere la professione di avvocato pur ricevendo incarichi politici: fu deputato, dal 1929 al 1939 sottosegretario di stato alle Comunicazioni, segretario del Partito Nazionale Fascista della citt\u00e0 di Acireale e Podest\u00e0 della citt\u00e0 natale, Noto.\nNel marzo del 1919 vide la luce un suo primo volume di sistemazione tecnico-giuridica delle provvidenze in materia di pensioni di guerra. Fu chiamato a far parte di varie Commissioni di studio di nomina governativa e fu corelatore della commissione ministeriale per la riforma e la codificazione delle pensioni di guerra: appront\u00f2 un primo progetto di 123 articoli, che, ripreso in esame da Arturo Rocco, sottosegretario di stato alle pensioni di guerra, divenne legge il 12 luglio del 1923.\nNel luglio del 1924, durante l'infuriare del quartarellismo, chiese a Mussolini il ruolo di militare di fatto nelle file del fascismo. Nel 1943 ader\u00ec alla Repubblica Sociale Italiana e venne nominato Ministro dei Lavori Pubblici. Nell'aprile del 1945 segu\u00ec Benito Mussolini nel suo tentativo di giungere in Valtellina, ma venne arrestato dai partigiani e condivise la sorte degli altri gerarchi che, catturati a Dongo, vennero fucilati il 28 aprile sulla riva del lago di Como. La sua salma, tra quelle appese a Piazzale Loreto, fu sepolta coi caduti della RSI al Campo 10 del Cimitero Maggiore di Milano, ma fece ritorno nella sua citt\u00e0 natale dopo qualche anno."}
{"id": "282862", "revid": "100497436", "url": "https://it.wikipedia.org/wiki?curid=282862", "title": "Si Mohand ou-Mhand", "text": "Biografia.\nNato in una famiglia agiata, educato secondo gli studi islamici tradizionali (da qui il titolo Si, \"dottore\" che precede il suo nome), la sua vita fu segnata dalla repressione che segu\u00ec la rivolta del 1871 contro il potere coloniale francese. La durissima repressione che si abbatt\u00e9 sul paese lo priv\u00f2 di tutto. Il padre fu giustiziato, lo zio paterno (il religioso Arezki n At Hmadouch) fu esiliato in Nuova Caledonia e tutti i possedimenti di famiglia vennero confiscati. Piombato in miseria, invece di emigrare in Tunisia (come fecero la madre e i fratelli) prefer\u00ec rimanere in patria, adattandosi ai lavori pi\u00f9 umili, in un continuo vagabondare senza mai stabilirsi da qualche parte.\nI dati biografici sicuri sono pochi. In particolare, si ricordano una visita al pio marabutto Cheikh Mohand ou-Lhocine, che diede luogo a una memorabile tenzone poetica tra i due, ed un viaggio a piedi fino a Tunisi, dove sembra sia stato ricevuto malvolentieri dalla famiglia dei fratelli.\nMor\u00ec di tubercolosi a 57 anni nell'ospedale S.te-Eug\u00e9nie di Michelet.\nOpere.\nNel corso della sua vita errante compose infinite poesie in lingua berbera, che ben presto divennero conosciutissime e gli diedero una fama leggendaria. \nL'argomento delle poesie giovanili \u00e8 soprattutto l'amore (che \u00e8 rimasto anche nel suo repertorio dell'et\u00e0 pi\u00f9 matura), ma quello che lo ha reso particolarmente amato dai conterranei \u00e8 il tema dell'esilio e della perdita dei valori tradizionali in seguito al grande sovvertimento del colonialismo europeo.\nMolti suoi versi sono diventati modi di dire affermati, e il suo grido \"a nerrez wal'a neknu\" (\"mi spezzo ma non mi piego\") \u00e8 stato ripreso nel 1945 da Mohand Idir Ait Amrane nel primo canto \"berbero-nazionalista\" \"Ekkr a mmi-s Umazigh\" (\"sorgi, o figlio di Amazigh!\"), e successivamente fu lo slogan della Primavera berbera del 1980, in cui per la prima volta la rivendicazione culturale e linguistica dei Berberi venne portata in piazza e affront\u00f2 una dura repressione.\nMetrica.\nIl metro preferito, nuovo rispetto alla poesia tradizionale, \u00e8 lasefru\" (pl. \"isefra\"), una sorta di breve sonetto, di tre strofe di tre versi ciascuna. Le rime seguono lo schema aab aab aab\"', mentre la lunghezza dei tre versi di ogni strofa \u00e8 7+5+7 sillabe.\nStudi su di lui.\nLa prima raccolta di poesie venne pubblicata nel 1904 da Boulifa, all'interno di un volume di poesie cabile, mentre il poeta era ancora vivo. Successivamente si ricordano le raccolte di Mouloud Feraoun (1960), di Mouloud Mammeri (1969) e di Younes Adli (2000).\nIn Italia, alcune sue poesie vennero tradotte (dal francese) da Rino Dal Sasso negli anni '60 e da Domenico Canciani negli anni '90. La prima grande raccolta di poesie tradotte in italiano (direttamente dal berbero e col testo a fronte) \u00e8 di Vermondo Brugnatelli (2016).\nSi conoscono altre raccolte di poesie tradotte in spagnolo (Mu\u00f1oz 1914: 77 poesie) e in olandese (Hermans &amp; Ben Chabane 1980: 28 poesie).\nIl film.\nLa romantica figura di Si Mohand ha ispirato anche un film, \"Si Mohand Ou M'hand, l'insoumis\" di Lyazid Khodja (2004), in lingua berbera, con Dahmane Aidrous, Fodhil Hamla, Hadjira Oulbachir, Taha el-Amiri, Djamila Amzal e Larbi Zekal."}
{"id": "282867", "revid": "1543377", "url": "https://it.wikipedia.org/wiki?curid=282867", "title": "Soldier Field", "text": "Il Soldier Field \u00e8 uno stadio situato a Chicago, Illinois. Attualmente ospita le partite casalinghe dei Chicago Bears della NFL. Lo stadio \u00e8 di propriet\u00e0 del Chicago Park District, l'ente che gestisce i parchi pubblici e gli spazi verdi pubblici della citt\u00e0 di Chicago.\nStoria.\nIl progetto originale dello stadio risale al 1919 da parte studio Holabird &amp; Roche di Chicago e la costruzione avvenne tra il 1922 e il 1924.\nL'impianto venne inaugurato il 9 ottobre 1924, anniversario del Grande incendio di Chicago del 1871, con il nome di Municipal Grant Park Stadium; l'11 novembre 1925 si decise di intitolarlo ai veterani di guerra e il 27 novembre 1926 l'impianto venne ribattezzato Soldier Field in memoria dei caduti di guerra americani della prima guerra mondiale.\nIl progetto, con pianta a forma di U, era di stile neoclassico con due colonnati lungo le tribune est e ovest che sovrastavano le gradinate delle tribune richiamando il Partenone, con ciascun colonnato costituito da due file di 32 colonne di stile dorico. La zona aperta della U era a nord con le tribune laterali che si prolungavano ben oltre la endzone. Il terreno in erba naturale aveva intorno una pista in terra battuta.\nAnche se \u00e8 stato aperto nel 1924, l'impianto \u00e8 stato completato nel 1939 con una capienza di 74280 spettatori, con i seggiolini inizialmente costruiti in fasciame di abete sbiancato. Per gli eventi speciali, potevano essere aggiunti altri posti a sedere nella pista in terra battuta, lungo le passeggiate in cima alle tribune e nella endzone nord portando la potenziale capienza oltre 100000 spettatori, sebbene anche questa cifra \u00e8 stata a volte superata in occasione di alcuni eventi.\nIl 22 settembre 1927 nello stadio venne disputato l'incontro di pugilato passato alla storia come The Long Count Fight (\"Incontro dal lungo conteggio\") tra Jack Dempsey e Gene Tunney. Per Dempsey era la rivincita dell'incontro del settembre 1926 disputatosi a Filadelfia nel quale aveva perso il titolo di campione mondiale dei pesi massimi. Nell'incontro di rivincita che ha visto nuovamente Tunney vincere ai punti, Dempsey era riuscito a mandare al tappeto Tunney senza tuttavia andare rapidamente al suo angolo come prescriveva la nuova regola dando cos\u00ec a Tunney ben 5-6 secondi prima che partisse il conteggio, concedendo cos\u00ec a Tunney il tempo per rimettersi, pur faticosamente, in piedi e quindi poter proseguire l'incontro.\nNel 1929 la squadra del Campionato universitario di football americano NCAA dei Notre Dame Fighting ha usato l'impianto per le sue partite interne in attesa della realizzazione del proprio impianto.\nNel 1934 la gestione dello stadio pass\u00f2 a carico del Chicago Park District, ente creato in quell'anno per la cura dei parchi cittadini. Nel 1939 la parte aperta della U venne chiusa con la costruzione della sede del Chicago Park District.\nNel corso degli anni il Soldier Field \u00e8 stato utilizzato come luogo per molti eventi sportivi e mostre. L'avvenimento che ha fatto verificare la maggiore affluenza di pubblico con la presenza di ben 260000 persone si \u00e8 verificata l'8 seitembre 1954, in occasione delle celebrazioni dell'Anno Mariano organizzate dalla Diocesi di Chicago.\nNel 1959 l'impianto venne utilizzato dai Chicago Cardinals per le partite interne nella parte finale della stagione. Nello stesso anno lo stadio ha ospitato la ceromonia di apertura e di chiusura dei III Edizione dei Giochi panamericani, i primi svolti durante l'estate dell'emisfero boreale.\nNel 1971 lo stadio divenne l'impianto casalingo dei Chicago Bears che fino ad allora aveva giocato le proprie partite interne al Wrigley Field impianto di propriet\u00e0 dei Chicago Cubs che vi giocavano i loro incontri di Major League Baseball. Il trasferimento dei Bears al Soldiers Field, che vi giocarono la loro prima partita il 19 settembre 1971, fu in conseguenza della fusione AFL-NFL che imponeva alle squadre partecipanti al campionato impianti di almeno 50000 spettatori.\nI Chicago Bears erato intenzionati a costruire il loro stadio ad Arlington Heights, ma nel 1978 i Chicago Bears e il \"Chicago Park District\" raggiunsero un accordo per un affitto ventennale dello stadio, assumendosi entrambe le parti i costi di ristrutturazione dell'impianto per migliorarne l'agibilit\u00e0. Lo stadio perse la sua forma originale a U assumendo una forma ovale con la costruzione di una nuova tribuna a ridosso della endzone nord e la capienza ridotta a 55.701 posti. Successivamente vennero aggiunti eliminando la pista in terra battuta, permettendo agli spettatori di essere pi\u00f9 vicini al terreno di gioco.\nA partire dal 1978 i posti a sedere che erano costituiti da tavole di legno vennero sostituiti da sedili singoli con schienale e braccioli e le tribune vennero avvicinate al campo di gara. Nel 1982 vennero realizzati una nuova tribuna stampa e 60 nuovi skybox aumentando la capienza dell'impianto a 66030 spettatori. Nel 1988, sono stati aggiunti 56 skybox che hanno aumentato la capienza a 66946 spettatori. La capienza venne ancora leggermente aumentata a 66950 posti nel 1992 e nel 1994 la capacit\u00e0 \u00e8 stata leggermente ridotta a 66.44 posti. Lo stadio a cavallo degli anni settanta e ottanta ha ospitato anche gli incontri della squadra di calcio dei Chicago Sting, ultimi campioni della NASL, 15 anni pi\u00f9 tardi, con la ricostruita Major League Soccer, le partite dei Chicago Fire.\nNel 1987 lo stadio venne dichiarato Sito nazionale di interesse storico.\nNel 1994 ospit\u00f2 la cerimonia di apertura dei Mondiali di calcio Stati Uniti 1994, oltre al altri tre incontri del primo turno e un incontro valevole per gli ottavi di finale. Nel 1999 lo stadio ha ospitato quattro incontri della prima fase del Campionato mondiale di calcio femminile.\nRicostruzione.\nNel 2001 il Chicago Park District, proprietario dello stadio annunci\u00f2 la decisione di ristrutturare profondamente lo stadio, decisione che venne criticata dal Chicago Tribune; i proprietari dello stadio risposero alle critiche argomentando che la ristrutturazione era necessaria. Nel 2002 lo stadio venne demolito (in sostituzione la squadr\u00e0 gioc\u00f2 per un anno al Memorial Stadium) per essere poi ricostruito completamente in soli 13 mesi ed essere inaugurato il 29 settembre 2003 con una partita tra i Bears e i Green Bay Packers. Gli unici elementi sopravvissuto alla demolizione del vecchio impianto, furono l'ingresso della tribuna sud e le colonne doriche che per\u00f2 risultarono ricoperte dalle tribune del nuovo stadio\nAl termine della ricostruzione le reazioni furono differenti: il New York Times lo classific\u00f2 come uno dei \"5 migliori edifici costruiti nel 2003\", e il 2 ottobre 2004 il Soldier Field ha ricevuto un premio per l'eccellenza del design dall'American Institute of Architects, mentre Stanley Tigerman, famoso architetto di Chicago lo defin\u00ec un \"fiasco\" e Blair Kamin, critico di architettura del Chicago Tribune, lo defin\u00ec \"La mostruosit\u00e0 in riva al lago\".\nIn seguito alla ristrutturazione, il 24 settembre 2004 il comitato consultivo federale decise all'unanimit\u00e0 di togliere lo stadio dalla lista dei Siti nazionali di interesse storico e il 17 febbraio 2006 il Soldier Field perse ufficialmente la designazione di Sito nazionale di interesse storico.\nNel marzo 2014 i Chicago Blackhawks, campioni in carica della NHL, hanno affrontato al Soldiers Field i Pittsburgh Penguins superandoli con il punteggio di 5-1 davanti a 62291 spettatori in un incontro per le NHL Stadium Series 2014, evento a cadenza annuale organizzato dall National Hockey League, nel quale alcune partite valide per la stagione regolare del campionato di hockey su ghiaccio vengono disputate all'aperto.\nNel novembre 2014 lo stadio ha ospitato gli All Blacks, la squadra della nazionale di rugby della Nuova Zelanda che ha affrontato la nazionale di rugby degli Stati Uniti battendola con il punteggio di 74-6 davanti a 61500 spettatori.\nLo stadio ha ospitato, tra il 2007 e il 2015 alcuni incontri di cinque edizioni della CONCACAF Gold Cup, tra cui le due semifinali e la finale dell'edizione 2007, le due semifinali dell'edizione 2009 e la finale dell'edizione 2013 e nel 2016 alcuni incontri della Copa Am\u00e9rica Centenario tra cui una delle semifinali."}
{"id": "282868", "revid": "33689", "url": "https://it.wikipedia.org/wiki?curid=282868", "title": "Documentario (film)", "text": ""}
{"id": "282874", "revid": "6923", "url": "https://it.wikipedia.org/wiki?curid=282874", "title": "Evergetismo", "text": "Evergetismo \u00e8 un termine coniato dallo storico francese Andr\u00e9 Boulanger (1923) e deriva dall'espressione greca \u03b5\u1f50\u03b5\u03c1\u03b3\u03b5\u03c4\u03ad\u03c9 (\"io compio buone azioni\"); indica la pratica, diffusa nel mondo classico, di elargire benevolmente doni alla collettivit\u00e0 apparentemente in modo disinteressato.\nAntichit\u00e0.\nIn epoca romana, la pratica dell'evergetismo era particolarmente diffusa: il privato donava alla collettivit\u00e0, al popolo romano, i propri beni, ristrutturava strade, edifici pubblici, ecc.\nSarebbe troppo semplice ridurre, come fanno in molti, il fenomeno a una mera tecnica di creazione del consenso, anche perch\u00e9 la collettivit\u00e0 beneficiava effettivamente dei doni.\nIn realt\u00e0, se da una parte la finalit\u00e0 di promuovere l'immagine personale non pu\u00f2 essere esclusa dalle ragioni che spingevano gli evergeti a tali atti liberali, non si pu\u00f2 sottovalutare il legame che, nell'antica Roma, particolarmente in epoca repubblicana, il singolo sviluppava con l'Urbe, in quanto oggetto etico e sociale (Heimat), fondamentale riferimento degli scopi esistenziali di ognuno.\nInfatti, possiamo affermare che la beneficenza dei romani fosse rivolta in primo luogo alla citt\u00e0, per ricavarne, come detto, in parte sicuramente prestigio, ma soprattutto perch\u00e9 era intesa come una sorta di obbligo sociale. I poveri ne beneficiavano in misura assai ridotta: le istituzioni alimentari di Nerva e Traiano avevano lo scopo politico ed economico di sostenere la piccola propriet\u00e0 terriera; le distribuzioni di pane e di altri generi alimentari alla plebe miravano a far s\u00ec che questa fosse devota all'imperatore.\nIn questo senso, l'evergete donava anche spinto dal senso di responsabilit\u00e0, legato alla retorica del popolo romano, riferimento fondamentale dell'educazione repubblicana, per cui la citt\u00e0 altro non era che un'estensione della \"familia\" e della \"gens\".\nEt\u00e0 contemporanea.\nBench\u00e9 il termine evergetismo sia oggi praticamente sconosciuto, il fenomeno \u00e8 ben presente e diffuso nell'epoca contemporanea: prova ne siano le massicce donazioni al pubblico tramite la creazione di fondazioni, l'attivit\u00e0 di volontariato, la filantropia, ecc. Pare innegabile che il centro quantitativo dell'evergetismo contemporaneo sia, ancora una volta, anche il centro del \"potere imperiale\": gli USA sono infatti lo Stato in cui, anche per ragioni connesse all'etica calvinista, la tendenza dei singoli privati all'evergetismo \u00e8 pi\u00f9 diffusa e, per ovvie ragioni, pi\u00f9 sostanziosa.\nC'\u00e8 poi un fenomeno di evergetismo legato ai nuovi media. Il pi\u00f9 evidente \u00e8 forse l'open source, concetto questo che implica la cessione gratuita di lavoro e tempo a beneficio della collettivit\u00e0."}
{"id": "282879", "revid": "1442080", "url": "https://it.wikipedia.org/wiki?curid=282879", "title": "Daniele Campani", "text": "\u00c8 il batterista dei Nomadi.\nLavor\u00f2 come copywriter in una agenzia pubblicitaria di Reggio Emilia, sue anche diverse copertine dei Nomadi.\nSuon\u00f2 con vari gruppi locali ed il 1\u00ba luglio del 1990 entra a far parte dei Nomadi, assieme a Cico Falzone, in sostituzione di Gian Paolo Lancellotti.\nAppassionato di calcio Daniele Campani fa oggi parte della Dinamo Rock, la Nazionale Gruppi Rock Italiani.\nA partire dal 22 novembre 2010 e fino al 7 luglio 2014, quando viene sostituito da Paolo Valli, Campani ha partecipato, suonando la batteria, alle sigle pubblicitarie e meteo della Rai."}
{"id": "282888", "revid": "44654", "url": "https://it.wikipedia.org/wiki?curid=282888", "title": "Iceberg (lattuga)", "text": ""}
{"id": "282889", "revid": "21371", "url": "https://it.wikipedia.org/wiki?curid=282889", "title": "Simon Stevin", "text": ""}
{"id": "282895", "revid": "1543377", "url": "https://it.wikipedia.org/wiki?curid=282895", "title": "Cimone", "text": "Ebbe un ruolo chiave nella creazione del grande impero marittimo ateniese in seguito al fallimento dell'invasione persiana della Grecia da parte di Serse nel 480-479 a.C. Cimone divenne un riconosciuto eroe militare e fu elevato al rango di ammiraglio dopo aver combattuto la Battaglia di Salamina.\nUna delle sue pi\u00f9 grandi imprese fu la distruzione di una flotta persiana e dell'esercito alla Battaglia del fiume Eurimedonte nel 466 a.C. Nel 462 a.C. condusse una fallita spedizione per supportare gli Spartani durante una rivolta degli Iloti. Come risultato, fu licenziato e ostracizzato da Atene nel 461 a.C.; nonostante ci\u00f2, fu richiamato dal suo esilio prima della fine dell'ostracismo di dieci anni per concludere un trattato di pace di cinque anni tra Sparta e Atene nel 451 a.C.. A causa del suo coinvolgimento in leggi a favore di Sparta, fu spesso definito un laconista. Cimone guid\u00f2 inoltre il partito aristocratico ateniese contro Pericle e si oppose alla rivoluzione democratica di Efialte, cercando di mantenere il controllo del partito conservatore sulle istituzioni ateniesi.\nBiografia.\nGiovinezza.\nNacque intorno all'anno 510 nel Chersoneso Tracico, possedimento di suo padre Milziade, vincitore dei Persiani nella battaglia di Maratona nell'anno 490 a.C., e di sua madre Egesipile, figlia di Oloro, re dei Traci, e parente dello storico Tucidide. Era membro della famiglia dei Filaidi, dal demo di Laciade (Lakiadai).\nQuando Cimone era ancora giovane, suo padre sub\u00ec una multa di 50 talenti a causa di un'accusa di tradimento dallo Stato ateniese. Poich\u00e9 Milziade non poteva permettersi di pagare questa cifra, fu messo in carcere, dove mor\u00ec nel 489 a.C. Cimone eredit\u00f2 il debito e doveva anche prendersi cura della sorella Elpinice. Secondo Plutarco, il ricco Callia II sfrutt\u00f2 la situazione proponendo di pagare la somma se Elpinice lo avesse sposato, condizione che Cimone accett\u00f2.\nDopo la morte del padre, Cimone trov\u00f2 un grande alleato ed anfitrione in Aristide, il quale lo aiut\u00f2 nell'amministrazione del patrimonio di famiglia utilizzandolo prima per ripagare l'ammenda sanzionata a suo padre e poi per iniziarlo alla carriera politica. Cimone divenne il contrappeso allo strapotere dei democratici di Temistocle venendo sostenuto dalle famiglie aristocratiche ad Atene; apprezzato dal popolo per le sue doti militari e mantenendo buoni rapporti con Sparta, riusc\u00ec ad ostracizzare il suo rivale.\nCimone in seguito spos\u00f2 Isodice, nipote di Megacle e membro della famiglia degli Alcmeonidi. I loro primi figli furono due gemelli, di nome Lacedemonio (che divenne stratego) ed Eleo. Il terzo figlio fu Tessalo (che divenne un politico).\nCarriera militare.\nDurante la Battaglia di Salamina, Cimone si distinse per il suo coraggio, comandando una trireme. \u00c8 menzionato per essere stato un membro di un'ambasceria mandata a Sparta nel 479 a.C.\nTra il 478 a.C. e il 476 a.C., un gran numero di citt\u00e0 marittime greche lungo la costa egea della Tracia non volevano tornare sotto il controllo persiano e offrirono ad Aristide, a Delo, di allearsi con Atene. In quel luogo formarono la Lega di Delo (anche conosciuta come Confederazione di Delo) e fu stabilito che Cimone sarebbe stato il loro principale comandante. Come stratego Cimone comand\u00f2 la maggior parte delle operazioni della Lega fino al 463 a.C. Durante questo periodo, lui e Aristide cacciarono gli Spartani sotto Pausania da Bisanzio.\nCimone cattur\u00f2 anche Eione sul fiume Strimone al generale persiano Boge e stabil\u00ec nella zona una colonia greca chiamata Anfipoli con 10.000 coloni. Conquist\u00f2 anche Sciro e cacci\u00f2 i pirati che si erano stabiliti l\u00ec. Al suo ritorno, riport\u00f2 le ossa del mitico Teseo ad Atene. Per celebrare questo avvenimento furono erette tre Erme intorno ad Atene.\nBattaglia dell'Eurimedonte.\nVerso il 466 a.C. Cimone port\u00f2 in Anatolia la guerra contro la Persia e sconfisse decisivamente i Persiani con la Battaglia dell'Eurimedonte sul fiume Eurimedonte, in Panfilia. Le forze di terra e di mare di Cimone catturarono l'accampamento persiano e distrussero o catturarono l'intera flotta persiana di 200 triremi con equipaggio fenicio, sconfiggendo prima 120 navi alla foce del fiume e poi una seconda squadra di 80. Alcuni nuovi alleati di Atene entrarono poi nella Lega di Delo, come la citt\u00e0 commerciale di Faseli al confine tra Licia e Panfilia.\n\u00c8 opinione diffusa tra alcuni storici che, mentre si trovava in Anatolia, Cimone abbia negoziato una pace tra la Lega e i Persiani dopo la vittoria alla Battaglia dell'Eurimedonte. Questo potrebbe aiutare a spiegare perch\u00e9 la pace di Callia, negoziata dal cognato nel 450 a.C., sia talvolta chiamata \"pace di Cimone\", in quanto le trattative di Callia potrebbero aver portato a un rinnovo del precedente trattato di Cimone. Serv\u00ec valorosamente Atene durante le guerre persiane e, secondo quanto riporta Plutarco: .\nDebellato il pericolo persiano nel Mar Egeo, Cimone costrinse alla sottomissione le citt\u00e0 della Caria e della Lidia. In seguito all'allontanamento di Temistocle ed alla morte di Aristide, Cimone, che considerava molto positivamente i costumi degli Spartani, divent\u00f2 il cittadino pi\u00f9 potente, rappresentante delle posizioni pi\u00f9 aristocratiche e conservatrici.\nChersoneso Tracico.\nDopo i suoi successi in Anatolia, Cimone rivolse la propria attenzione alla colonia tracica del Chersoneso. L\u00ec sopraffece le trib\u00f9 locali e termin\u00f2 la rivolta dei Tasiani tra il 465 a.C. e il 463 a.C. Taso si era ribellata alla Lega di Delo a causa di una rivalit\u00e0 commerciale con l'entroterra tracico e, in particolare, per il possesso di una miniera d'oro. Atene, sotto il comando di Cimone, condusse l'assedio a Taso dopo che la flotta ateniese ebbe sconfitto quella di Taso. Queste azioni gli guadagnarono l'inimicizia di Stesimbroto di Taso (una fonte usata da Plutarco nei suoi scritti riguardo a questo periodo della storia greca).\nProcesso per corruzione.\nNonostante questi successi, Cimone fu perseguito da Pericle per aver accettato, secondo quanto si diceva, una tangente da Alessandro I di Macedonia. Durante il processo, Cimone disse: \nCome risultato, Elpinice convinse Pericle a non essere troppo duro nelle sue critiche del fratello di lei. Cimone fu infine assolto.\nRivolta degli Iloti a Sparta.\nCimone era il prosseno di Sparta ad Atene e sosteneva con forza una politica di cooperazione tra i due stati. Era conosciuto per essere tanto legato a Sparta da aver chiamato uno dei suoi figli Lacedemonio. Nel 462 a.C., Cimone chiese il supporto dei cittadini ateniesi per fornire aiuto a Sparta. Nonostante Efialte sostenesse che Sparta era la rivale di Atene per il potere e doveva essere lasciata a difendersi da sola, il punto di vista di Cimone prevalse. Cimone condusse 4000 opliti sul Monte Itome per aiutare l'aristocrazia spartana a fronteggiare un'enorme rivolta da parte dei suoi Iloti. Ciononostante, la spedizione fin\u00ec in un'umiliazione per Cimone e per Atene. Quando il suo tentativo di prendere d'assalto il Monte Itome dove si erano rifugiati i Messeni ribelli fall\u00ec, gli Spartani cacciarono Cimone e il suo esercito sospettandolo di \"tendenze rivoluzionarie\" e temendo che tramasse con i rivoltosi.\nEsilio.\nL'umiliante rifiuto port\u00f2 al crollo della popolarit\u00e0 di Cimone ad Atene.\nEfialte, con l'appoggio di Pericle, approfitt\u00f2 del momento di difficolt\u00e0 per attuare il proprio programma in favore del popolo riducendo la competenza dell'elitario Areopago (composto anche da ex-arconti e quindi roccaforte dell'aristocrazia) e trasferendo alcuni poteri alla Bul\u00e8 e al tribunale degli Eliasti. Alcune delle riforme di Cimone, tra cui la legge pro-Sparta e i tentativi di pace con la Persia, furono stravolte.\nA causa della sua opposizione all'assemblea popolare, nel 461 a.C. Cimone venne bandito con l'ostracismo per dieci anni. Molti ostraka che portano il suo nome sono conservati; uno di essi porta una malevola iscrizione che riporta il nome anche di Elpinice, la sua malevola sorella: \nNel 458 a.C. Cimone chiese di tornare ad Atene per assisterla nella battaglia contro Sparta a Tanagra, ma fu rifiutato.\nRitorno ad Atene.\nVenne richiamato in patria da Pericle, nel 451 a.C.. Nonostante non potesse tornare al livello di potere di cui un tempo godeva, riusc\u00ec a stipulare una tregua di cinque anni con Sparta. L'anno seguente Cimone si mise al comando di una flotta di 200 navi, per riconquistare l'isola di Cipro, caduta nelle mani dei Persiani. Da l\u00ec, invi\u00f2 sessanta navi in Egitto per aiutare gli Egiziani sotto Amirteo, nel Delta del Nilo. Us\u00f2 le rimanenti navi per aiutare la ribellione delle citt\u00e0-stato cipriote.\nRicostruzione di Atene.\nGrazie alle sue molte vittorie militari e al denaro ottenuto per mezzo della Lega di Delo Cimone finanzi\u00f2 numerosi progetti di edifici in tutta Atene. Questi progetti erano necessari per ricostruire Atene dopo la sua distruzione da parte dei Persiani.\nOrdin\u00f2:\nCipro e morte di Cimone.\nCimone cinse d'assedio la citt\u00e0 di Cizio ma, colpito anch'egli dal diffondersi di un'epidemia tra gli assedianti, si ammal\u00f2 e mor\u00ec. La flotta, indotta a rientrare dalla sua morte, s'imbatt\u00e9 nel blocco navale messo in atto dalla flotta persiana, composta da navi fenicie. I Greci, pur privi della sua guida, ingaggiarono il vittorioso scontro navale noto come battaglia di Salamina in Cipro. La sua morte sanc\u00ec la fine della politica ellenica prettamente antipersiana, mentre l'ascesa del partito democratico ad Atene e la figura di Pericle fomentarono lo scontro con la rivale greca, Sparta, che frenava l'espansionismo talassocratico ateniese e che ebbe come conseguenza la guerra del Peloponneso."}
{"id": "282898", "revid": "1718925", "url": "https://it.wikipedia.org/wiki?curid=282898", "title": "Protuberanza solare", "text": "Una protuberanza solare \u00e8 un enorme e luminoso getto di plasma solare che, partendo dalla cromosfera, si estende nella zona della corona solare allontanandosi per migliaia di chilometri, spinto dalle forze del campo magnetico del Sole. La composizione dei gas in esso contenuti \u00e8 simile a quella della cromosfera.\nUna protuberanza si pu\u00f2 formare in circa una giornata, e pu\u00f2 persistere per diverse settimane. Alcune protuberanze possono frammentarsi e dare origine a giganteschi brillamenti. La protuberanza osservata nel 1997 dalla sonda solare SOHO raggiunse una distanza di 350.000 chilometri dalla superficie del Sole, mentre la lunghezza di una protuberanza osservata il 5 agosto 2012 raggiunse una lunghezza di 800.000 \u00a0km. Nonostante i molti studi, il meccanismo secondo cui si formano le protuberanze non \u00e8 ancora molto chiaro."}
{"id": "282900", "revid": "1782831", "url": "https://it.wikipedia.org/wiki?curid=282900", "title": "Torre Suda", "text": "Torre Suda \u00e8 l'unica frazione di Racale in provincia di Lecce; si affaccia sul mar Ionio. Si trova nel Salento sud-occidentale e prende il nome da una torre costiera a forma circolare, alta 13,5 metri, costruita nel XVI secolo a baluardo delle scorrerie dei turchi. Fino al 1800 veniva chiamata \"torre di\" o \"della Suda\", il che indica chiaramente che a sua volta prese il nome dalla localit\u00e0 su cui sorse, chiamata Suda, secondo un toponimo greco bizantino. \nIl mare pulito, le piccole baie naturali e la macchia mediterranea ne fanno una meta turistica estiva di rilievo lungo la costa ionica salentina. Sono da ammirare le ville in stile moresco costruite nei primi anni del '900 dalle famiglie benestanti di Racale per trascorrervi la villeggiatura. \nLa piccola chiesetta situata di fronte alla piazzetta San Marco \u00e8 dedicata alla B.V. Maria Stella del Mare.\nDa poco \u00e8 stata eletta a sede parrocchiale, la cui festa si svolge la prima domenica dopo Ferragosto con la tradizionale Cuccagna a mare, nel cosiddetto \"Canale t'urpe\" (Canale della volpe).\nTorre costiera.\nLa torre fu eretta nel XVI secolo contro le incursioni turche che devastavano la penisola salentina. Ha una base scarpata e, sopra il cordolo, si sviluppa con un corpo cilindrico fino al coronamento di piccoli beccatelli. In sommit\u00e0 sono presenti una caditoia e la garitta di vedetta. Una scalinata conduce alla porta levatoia del primo piano, nel quale \u00e8 presente un ambiente ottagonale con volta a spicchi. La base \u00e8 occupata della cisterna. Comunicava visivamente a sud con Torre Sinfon\u00f2, nel comune di Alliste, a nord con Torre del Pizzo, nel comune di Gallipoli. Il nome \"Suda\" deriva dalla localit\u00e0 su cui sorge la torre, quindi \u00e8 preesistente ad essa, di origine greca, significa \"fortificazione\"."}
{"id": "282902", "revid": "1632387", "url": "https://it.wikipedia.org/wiki?curid=282902", "title": "Partecipanti al Festival di Sanremo", "text": "In questa voce sono elencati tutti gli artisti musicali che hanno partecipato in gara al Festival di Sanremo fino al 2022, suddivisi per numero di partecipazioni."}
{"id": "282906", "revid": "367445", "url": "https://it.wikipedia.org/wiki?curid=282906", "title": "Algoritmo del fornaio", "text": "L'algoritmo del fornaio \u00e8 uno dei metodi di mutua esclusione che trovano applicazione pratica nella programmazione parallela per serializzare l'esecuzione delle sezioni critiche da parte di pi\u00f9 processi o thread concorrenti.\nL'algoritmo deve il nome al suo inventore Leslie Lamport, che propose l'analogia con il modello reale di una frequentata panetteria, dove i clienti strappano un numero prima di mettersi in fila ad aspettare il proprio turno. I clienti del fornaio rappresentano i task in attesa del proprio turno per eseguire la sezione critica.\nSchema.\nQuella che segue \u00e8 una descrizione schematica dell'algoritmo in pseudocodice C++:\nFunzionamento.\nAl di l\u00e0 di ogni affinit\u00e0 con le situazioni reali, \u00e8 possibile che pi\u00f9 thread ricevano lo stesso numero di turno. Per ovviare a questa circostanza si introduce l'indice del thread come secondo argomento di confronto. Se pi\u00f9 thread ricevono lo stesso numero di turno, si conviene di assegnare la precedenza al thread con l'indice pi\u00f9 basso. Va notato che l'indice di ciascun thread deve essere unico: esso pu\u00f2 venire assegnato al momento della creazione o passato come parametro.\nNell'esempio schematico riportato sopra, la costante codice_1 rappresenta il numero massimo di thread concorrenti. Dopo aver ricevuto il suo indice unico, ogni thread scrive solo nelle sue slot (codice_2 e codice_3). La serializzazione \u00e8 assicurata dalle due iterazioni while consecutive. Questi cicli vengono ripetuti da ogni thread per tutti i thread, incluso quello in esecuzione e i thread non attivi. Solo quando non ci sono pi\u00f9 altri thread con priorit\u00e0 pi\u00f9 alta \u00e8 possibile l'accesso alla sezione critica.\nConsiderazioni.\nL'algoritmo del fornaio garantisce che un solo thread alla volta possa accedere alla sezione critica, indipendentemente dall'ordine delle commutazioni di contesto e dagli altri dettagli dello scheduling. Sussiste tuttavia il principale inconveniente che \u00e8 proprio di tutti gli algoritmi di coordinazione decentrata, cio\u00e8 non coordinata dallo scheduler: i task in attesa continuano ad utilizzare il processore in un ciclo di attesa attiva detto \"busy waiting\", rallentando cos\u00ec gli altri thread nel sistema."}
{"id": "282910", "revid": "125403860", "url": "https://it.wikipedia.org/wiki?curid=282910", "title": "Direzione Investigativa Antimafia", "text": "La Direzione Investigativa Antimafia (in acronimo DIA), \u00e8 un organismo investigativo interforze, inquadrato nel Dipartimento della Pubblica Sicurezza del Ministero dell'interno della Repubblica Italiana, con compiti di contrasto alla criminalit\u00e0 organizzata di stampo mafioso in Italia.\nContemporaneamente alla sua istituzione fu soppresso l'Alto Commissariato per la lotta alla mafia.\nStoria.\nNel 2022 sono celebrati i 30 anni di lavoro della DIA.\nL'istituzione della DNA e del PNA e delle DDA \u00e8 avvenuta con decreto legge 20 novembre 1991 n. 327, convertita nella legge 20 febbraio 1992 n. 8 con il decreto-legge 29 ottobre 1991, n. 345, convertito, con modificazioni, dalla legge 30 dicembre 1991, n. 410, a seguito dell'intensificarsi della lotta alla mafia in Italia, grazie all'opera di Giovanni Falcone e come organo interforze di polizia (Carabinieri, Polizia di Stato e Guardia di Finanza).\nLa prima relazione semestrale al Parlamento sull'attivit\u00e0 svolta \u00e9 quella del primo semestre 1992.\nDal 2013 anche la Polizia Penitenziaria \u00e8 entrata a comporre gli organici della DIA. Cos\u00ec pure il Corpo forestale dello Stato fino alla sua soppressione il 31 dicembre 2016 (Art.8 del d.lgs 15 novembre 2012, n. 218).\nCaratteristiche.\nStruttura.\nLa DIA ha la sua collocazione nell'ambito del Dipartimento della pubblica sicurezza. Ha per il perseguimento dei propri obiettivi istituzionali totale autonomia gestionale e amministrativo-contabile. Il suo assetto organizzativo \u00e8 definito dal Ministero dell'interno con propri decreti, sentito il Consiglio generale per la lotta alla criminalit\u00e0 organizzata.\nPrevede al vertice della struttura un direttore, scelto a rotazione tra Dirigenti Generali di Pubblica Sicurezza appartenenti alla Polizia di Stato ed Ufficiali Generali con il grado di Generale di Divisione del Corpo della Guardia di Finanza o Generale di Divisione dell'Arma dei Carabinieri, che abbiano maturato una specifica competenza nel settore della lotta al crimine di tipo mafioso.\nPer l'esercizio delle sue funzioni, il direttore si avvale della collaborazione di due vicedirettori, ad uno dei quali \u00e8 anche affidata la funzione vicaria, che hanno il compito di sovrintendere rispettivamente alle attivit\u00e0 operative ed a quelle amministrative.\nL'organizzazione, per un totale di circa 1 300 uomini, \u00e8 cos\u00ec suddivisa:\nComposizione.\n\u00c8 a composizione interforze; i membri vengono scelti tra gli appartenenti alle forze di polizia italiane e dal personale civile dell'amministrazione dell'interno (purch\u00e9 appartenente alla pubblica sicurezza).\nFunzioni.\n\u00c8 un organismo investigativo di tipo specializzato con il compito esclusivo di assicurare lo svolgimento, in forma coordinata, delle attivit\u00e0 di investigazione preventiva attinenti alla criminalit\u00e0 organizzata, nonch\u00e9 di effettuare indagini di polizia giudiziaria relative esclusivamente a delitti imputabili all'associazione di tipo mafioso.\nSpeciale importanza ha la prerogativa, che ha il direttore della DIA, nel proporre ai tribunali competenti per territorio l'irrogazione di misure di prevenzione, sia a carattere personale (sorveglianza speciale), sia a carattere patrimoniale (sequestro dei beni).\nIn particolare, la Direzione nazionale antimafia, coordinata dal procuratore nazionale antimafia, e le direzioni distrettuali antimafia si avvalgono della struttura della DIA per le proprie indagini, oltre che del laboratorio centrale del DNA gestito dalla Polizia Penitenziaria.\nLa DIA analizza anche le segnalazioni di operazioni sospette di propria competenza a lei trasmesse dall'Unit\u00e0 di Informazione Finanziaria per l'Italia.\nDati sull'attivit\u00e0.\nNel campo del sequestro dei beni, dal 1992 al 31 dicembre 2018, sono stati sequestrati beni per oltre 17 miliardi di euro ed eseguite confische per quasi 10 miliardi di euro.\nInoltre, sempre dal 1992 al 2011, sono state arrestate circa 9.400 persone sospettate di associazione mafiosa."}
{"id": "282916", "revid": "22828", "url": "https://it.wikipedia.org/wiki?curid=282916", "title": "Algoritmo del panettiere", "text": ""}
{"id": "282918", "revid": "1907393", "url": "https://it.wikipedia.org/wiki?curid=282918", "title": "Turbine", "text": ""}
{"id": "282920", "revid": "1318658", "url": "https://it.wikipedia.org/wiki?curid=282920", "title": "Ahmedabad", "text": "Ahmad\u00e2b\u00e2d (o Ahmad\u00e2b\u00e2d; talvolta chiamata con il vecchio nome di Karnavati, oppure Amdavad in una forma colloquiale della lingua gujarati) \u00e8 una suddivisione dell'India, classificata come \"municipal corporation\", di abitanti, capoluogo del distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe I (da persone in su) ed \u00e8 la citt\u00e0 pi\u00f9 grande dello stato.\nDal 2017 i suoi monumenti storici sono inseriti nella lista dei patrimoni dell'umanit\u00e0 dell'UNESCO.\nGeografia fisica.\nTerritorio.\nLa citt\u00e0 \u00e8 situata a 23\u00b0 1' 60 N e 72\u00b0 37' 0 E e ha un'altitudine di \nStoria.\nLa citt\u00e0 \u00e8 stata fondata nel XV secolo dal sultano Ahmed Shah, sul fiume Sabarmati, come capitale del sultanato di Gujarat. Secondo la leggenda, durante una battuta di caccia, il sultano vide un branco di conigli che affrontarono i suoi cani, pur di salvare le loro tane e i loro piccoli. Ahmed Shah interpret\u00f2 questo episodio come un buon auspicio e decise di costruirvi la sua nuova capitale, dandole il suo nome: A\u1e25med\u0101b\u0101d appunto.\nDal 1960 al 1970 \u00e8 stata la capitale del Gujarat, finch\u00e9 non fu scelta Gandhinagar come nuova capitale.\nSociet\u00e0.\nEvoluzione demografica.\nAl censimento del 2001 la popolazione di Ahmedabad assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine.\nMonumenti e luoghi d'interesse.\nVerso ovest, oltre il fiume Sabarmati, sorgono i nuovi quartieri di New Ahmedabad, dove si possono trovare notevoli esempi di edifici progettati e realizzati da Le Corbusier e da Louis Kahn.\nJami Masjid.\nLa moschea fu fatta costruire dal sultano Ahmed Shah per la preghiera del venerd\u00ec; furono riutilizzati numerosi materiali di reimpiego ricavati da templi ind\u00f9 e jian.\nLa moschea ha ben 15 cupole, sostenute da ben 260 colonne con incisioni molto elaborate. La luce filtra all'interno tramite numerosi graticci.\nEconomia.\nIl centro storico di Ahmedabad \u00e8 oggigiorno un attivo distretto economico.\nOltre ad essere un importante centro commerciale, Ahmedabad \u00e8 anche un importante centro industriale principalmente nel settore chimico e tessile.\nAhmedabad \u00e8 stata spesso chiamata la Manchester dell'est per l'importanza che l'industria tessile ha nell'economia locale.\nInfrastrutture e trasporti.\nStrade.\nLa vecchia citt\u00e0 ha strade strette e affollate durante le ore del commercio mentre la nuova citt\u00e0 ha ampie strade.\nAeroporti.\nLa citt\u00e0 \u00e8 servita dall'Aeroporto di Sardar Vallabhbhai Patel."}
{"id": "282921", "revid": "1543377", "url": "https://it.wikipedia.org/wiki?curid=282921", "title": "Decennio di integrazione Rom", "text": "Il decennio di integrazione dei Rom \u00e8 un'iniziativa di otto paesi centro ed est europei per migliorare lo status socioeconomico e l'integrazione della minoranza Rom nella regione. L'iniziativa fu promossa nel 2005, con il Decennio di integrazione dei Rom dal 2005 al 2015, e rappresenta il primo progetto multinazionale in Europa per migliorare sostanzialmente le vite dei Rom.\nOtto paesi stanno partecipando all'iniziativa: Bulgaria, Croazia, Repubblica Ceca, Ungheria, Macedonia, Romania, Serbia, Montenegro e Slovacchia. Tutti questi paesi contengono minoranze Rom significative ma svantaggiate sia dal punto di vista economico che sociale.\nNel 2005 i governi dei paesi sopracitati si sono impegnati a chiudere il divario nelle condizioni di vita tra i Rom e i non-Rom, cos\u00ec come a porre fine al circolo vizioso di povert\u00e0 ed esclusione in cui molti Rom si trovano."}
{"id": "282923", "revid": "30610", "url": "https://it.wikipedia.org/wiki?curid=282923", "title": "Serafino Mazzolini", "text": "Biografia.\nAvvocato e giornalista, nel 1911 fonda la sezione nazionalista di Macerata e poco dopo diventa direttore del quotidiano \"L'Unione\". Interventista, prende parte da volontario alla Prima guerra mondiale e viene decorato con una croce al merito. Al termine del conflitto torna ad Ancona dove diventa vicedirettore de \"L'Ordine.\" \nNel 1919, requisito un motoscafo nel porto di Ancona ed attraversando il Mare Adriatico, prende parte con Gabriele d'Annunzio all'impresa fiumana, andando poi a lavorare presso l'Ufficio Stampa della Citt\u00e0 di Fiume.\nDivenuto consigliere comunale e provinciale di Ancona, nel 1922 partecipa alla marcia su Roma ed un anno dopo si iscrive al Partito Nazionale Fascista, di cui sar\u00e0 membro del direttorio (1924-1926) e collaboratore dell'ufficio propaganda oltrech\u00e9 vicesegretario nel 1925. Deputato per la prima volta nel 1924, nello stesso anno e fino al 1926 \u00e8 membro del Gran Consiglio del Fascismo.\nSuccessivamente abbandona tutti gli incarichi politici per dedicarsi prima al giornalismo, fu direttore del quotidiano Il Corriere Adriatico, e poi alla carriera diplomatica: nel 1928 viene nominato Console Generale d'Italia a San Paolo del Brasile, nel 1933 Console a Montevideo. In America Latina in quegli anni \u00e8 molto numerosa e attivata una grande comunit\u00e0 italiana di emigranti ed egli ne diventa subito il principale referente. Nel 1938 viene promosso Ambasciatore al Cairo presso la Corte di Re Farouk e vi rimane fino allo scoppio della guerra. Con lo scoppio delle ostilit\u00e0 rientra a Roma , in quanto l'Egitto, essendo un Protettorato Inglese, diventa territorio nemico.Su indicazione del Re Vittorio Emanuele III il 19 aprile 1941 viene nominato Alto Commissario civile (e reggente \"in pectore\") del Regno del Montenegro,trasferendosi a Cettigne, carica che riveste fino al 23 luglio 1941.\nNel 1942 \u00e8 in Libia in attesa della conquista da parte delle truppe dell'Asse dell'Egitto. Se gli eserciti italo-tedeschi avessero conquistato l'Egitto Serafino Mazzolini sarebbe diventato Governatore Civile ed il Feldmaresciallo Rommel Governatore Militare. Dall'aprile del 1943 \u00e8 Direttore Generale del Personale e Affari Generali presso il Ministero degli Affari Esteri, incarico che gli viene confermato il 30 luglio dal nuovo Ministro degli Esteri Raffaele Guariglia, ma da cui verr\u00e0 sollevato il 10 agosto, venendo posto in aspettativa. Subito dopo il 25 luglio 1943 si schiera, pur rimanendo un monarchico convinto, con Mussolini ,non riuscendo a dare un senso alla ignominiosa fuga del Re, come egli stesso afferma nei suoi diari.\nLa sua figura \u00e8 rimasta legata a Gubbio in provincia di Perugia, dove Mazzolini risiedeva con la sua famiglia e dove ancora sono presenti dei suoi discendenti (\u00c8 un suo pronipote, il dott. Giacomo Monacelli, che nel 1989 riporta alla luce i suoi diari manoscritti che vanno dal 1938 al 1945 fino a pochi giorni dalla sua morte, li trascrive e li raccoglie ordinandoli insieme a moltissime foto e filmati dell'epoca). Da questi diari nasce il libro \" Mussolini e il Diplomatico\" nel 2005.\nProprio nella citt\u00e0 umbra viene raggiunto dalla notizia dell'armistizio con gli alleati, ed il successivo 23 settembre raggiunge la Rocca delle Caminate dove si trova il Duce appena liberato dai tedeschi e viene invitato a riassumere servizio da Augusto Rosso, gi\u00e0 ambasciatore a Mosca, nella Repubblica Sociale Italiana, del cui Ministero degli Esteri sar\u00e0 dapprima Segretario Generale, ed in seguito (dal 7 marzo 1944) Sottosegretario. Risieder\u00e0 per il periodo della RSI a Villa Portesina a San Felice del Benaco. In questa veste riesce ad ottenere dagli alleati tedeschi il rimpatrio e l'internamento a Salsomaggiore dei funzionari diplomatici e consolari italiani in Francia che si erano rifiutati di aderire alla RSI, e che erano stati concentrati nella cittadina di Vittel in Lorena insieme ad altri prigionieri civili italiani.Tutti vennero in seguito rilasciati dietro suo ordine, nonostante la loro dichiarata opposizione al regime fascista. \n\u00c8 il tessitore in Italia delle intese con il Reich. Firma il 5 febbraio 1944 insieme al Ministro per l'Economia Pellegrini, un \u201caccordo sull\u2019oro\u201d, salvandone 33 tonnellate, e il 15 maggio insieme a Tarchi la \u201cconvenzione di Fasano\u201d, un atto sul recupero di ogni preda bellica valido secondo le norme dell\u2019Aia anche se cambiano i Governi. \u00c8 un documento internazionale (rintracciato a Sal\u00f2, al Sottosegretariato Affari Esteri, con l\u2019aiuto dell\u2019imprigionato Angelo Tarchi) che evita ingerenze sovietiche nell\u2019immediato ricupero (5 maggio 1945) dell\u2019oro della Banca d\u2019Italia e dei beni artistici trasferiti in Alto Adige.\nDurante questo travagliato periodo ha numerosi alterchi con l'Ambasciatore tedesco Rahn per i continui tentativi di questi di intromettersi nelle decisioni del Governo Repubblicano.Ottiene inoltre dal Governo del Reich che tutti i 600.000 prigionieri italiani passino ad essere considerati \"lavoratori\" migliorando cos\u00ec le loro condizioni di vita.\nIn questo periodo Mazzolini, sofferente di diabete, conduce una vita frugale ed \u00e8 costretto ad acquistare alla borsa nera le medicine che gli occorrono, e che alla fine non lo sottraggono alla morte, avvenuta per setticemia causata da una iniezione di insulina. Quando apprende la notizia della sua morte, Benito Mussolini commenta affermando che Mazzolini \"era un collaboratore onesto, intelligente, buono e devoto, quale raramente ho avuto. Gli Esteri perdono un Capo insostituibile e l'Italia un patriota esemplare\"."}
{"id": "282925", "revid": "86147790", "url": "https://it.wikipedia.org/wiki?curid=282925", "title": "Triangolo (enigmistica)", "text": "Il triangolo, in enigmistica \u00e8 un gioco caratterizzato da una successione di \"scarti\" (eliminazione di una singola lettera facente parte di una parola es: coro - \"oro\").\nProcedendo in questo modo si avr\u00e0 (nel caso in cui sia possibile arrivare ad una sola lettera), se posizionate le parole una sotto all'altra, una forma triangolare.\n sparare Vomero\n parare Omero\n arare mero\n rare ero\n are ro\n re o\n e"}
{"id": "282927", "revid": "830939", "url": "https://it.wikipedia.org/wiki?curid=282927", "title": "Adolf Engler", "text": "Biografia.\nCompie i suoi studi all'Universit\u00e0 di Breslavia (Polonia), dove nel 1866 ottiene il titolo di dottore di ricerca (Ph.D.) in Biologia. Dopo alcuni anni di insegnamento diviene, nel 1871, custode delle collezioni botaniche del \"Botanische Institute der L.M.U.\" di Monaco, dove rimane sino al 1878, quando accetta un incarico presso la Universit\u00e0 di Kiel, dove insegna Botanica sistematica sino al 1884.\nNel 1878, Engler viene eletto nella Accademia Leopoldina, l'accademia di Storia Naturale tedesca. Nel 1884 ritorna a Breslavia come professore di Botanica della locale Universit\u00e0 e come direttore dell'orto botanico, succedendo a Goeppert.\n\u00c8 stato professore di Botanica all'Universit\u00e0 di Berlino, dove, dal 1889 al 1921 ha diretto l'Orto botanico di Berlino, trasformandolo in uno dei pi\u00f9 importanti orti botanici del mondo.\nHa visitato parecchie regioni del mondo, ampliando le conoscenze sulla distribuzione floristica, in maniera particolare dell'Africa.\n\u00c8 stato uno dei pionieri della fitogeografia, sottolineando l'importanza di fattori quali la geologia e la biodiversit\u00e0 e definendo gi\u00e0 nel 1879 il concetto di regione biogeografica.\nHa ricevuto una Medaglia Linneana nel 1913. L'International Association for Plant Taxonomy (IAPT) ha creato una Medaglia Engler in suo onore nel 1986, da assegnare per meriti straordinari nello studio della tassonomia delle piante.\nIl giornale \"Englera\" () pubblicato dall'Berlin-Dahlem Botanical Garden, \u00e8 intitolato al suo nome. Molti generi in vari gruppi di piante sono dedicati al suo nome, come \"Englerastrum\", \"Englerella\", \"Engleria\", \"Englerina\", \"Englerocharis\", \"Englerodaphne\", \"Englerodendron\" e \"Englerophytum\"\nOltre agli importanti lavori sulla tassonomia generale, era anche specializzato in alcuni generi come ad esempio \"Saxifraga\" e famiglia come Araceae, Burseraceae.\nOpere.\nAdolf Engler ha collaborato con molti altri grandi botanici del suo tempo, contribuendo alla \"Monographiae Phanerogamarum\" di Alphonse de Candolle, ed alla monumentale opera \"Flora Brasiliensis\" di C.F.P. von Martius.\nNel 1881 ha fondato il \"Botanische Jahrb\u00fccher f\u00fcr Systematik, Pflanzengeschichte und Pflanzengeographie\" (), pubblicato sino ai giorni nostri."}
{"id": "282928", "revid": "21880", "url": "https://it.wikipedia.org/wiki?curid=282928", "title": "Engl.", "text": ""}
{"id": "282929", "revid": "2179318", "url": "https://it.wikipedia.org/wiki?curid=282929", "title": "Filippo Anfuso", "text": "Biografia.\nDi precoci attitudini letterarie, nel 1917 pubblic\u00f2 la sua prima raccolta di poesie. Divenne collaboratore dei quotidiani \"La Nazione\" e \"La Stampa\" come corrispondente da Germania e altri paesi. Partecip\u00f2 come giornalista all'impresa di Fiume di D'Annunzio.\nCarriera diplomatica.\nLaureatosi in Giurisprudenza, entr\u00f2 in diplomazia nel 1925, fu destinato a Monaco di Baviera (1927-1929), Budapest (1929-1931), Berlino (1931-1932), Pechino (1932-1934), Atene (1934-1936).\nPartecip\u00f2 come volontario alla guerra civile spagnola, col grado di tenente d'artiglieria, e il 24 novembre 1936 garantir\u00e0 il sostegno dell'Italia al generale Franco. In quel conflitto si merit\u00f2 una croce di guerra.\n\u00c8 menzionato, come Ciano, fra i mandanti dell'omicidio dei fratelli Nello e Carlo Rosselli, esuli in Francia che combattevano il fascismo, uccisi a Bagnoles-de-l'Orne il 9 giugno 1937 da cospiratori francesi della \"Cagoule\", su mandato dell'ufficio torinese del SIM, il Servizio di Informazioni militare.\nNel 1936 divenne segretario del Ministro degli Esteri Galeazzo Ciano, suo amico da lungo tempo, e suo capogabinetto nel 1938.\nNel 1941 fu coinvolto in importanti missioni in Croazia e Grecia, pur deciso, come Ciano, dello sganciamento dell'Italia dalla Germania. Nel 1942 fu destinato alla guida della Legazione di Budapest.\nL'adesione alla RSI.\nDopo l'8 settembre 1943 ader\u00ec alla Repubblica Sociale Italiana divenendone l'ambasciatore a Berlino. Per Tito Gandini \"Anfuso \u00e8 stato l'ultimo ambasciatore della repubblica di Sal\u00f2 a Berlino, rappresenta l'epoca di pi\u00f9 alto connubio, di maggiore compenetrazione, di simbiosi filosofica tra fascismo e nazismo, in un momento in cui Mussolini ader\u00ec all'ideologia dell'olocausto per quelle che defin\u00ec essere ragioni politiche\".\nPer contro, altri autori e studiosi hanno ricordato la pressante azione svolta da Anfuso a favore dei militari italiani deportati in Germania dopo l'8 settembre 1943. Cos\u00ec pure, gli interventi di Anfuso e della sua Ambasciata per aiutare connazionali ebrei che sono stati evidenziati in occasione del processo a Eichmann, tenutosi in Israele nel 1961.\nIl 26 marzo 1945, dopo la morte di Mazzolini e il breve interim di Mellini, venne fatto rientrare in patria da Mussolini che lo nomin\u00f2 sottosegretario agli Esteri della RSI.\nVenne condannato a morte in contumacia a Roma il 12 marzo 1945 dall'Alta Corte di Giustizia per collaborazionismo con i nazisti e per crimini fascisti.\nDopo la guerra si rifugi\u00f2 nel'ottobre 1945 in Francia, dove venne arrestato nel febbraio 1946, e indagato per due anni con l'imputazione di complotto contro lo Stato francese. La Giustizia francese lo prosciolse nel febbraio 1948 con un non luogo a procedere nei suoi confronti, e Anfuso si trasfer\u00ec in Spagna.\nL'attivit\u00e0 politica nel dopoguerra.\nIn Italia, dopo l'annullamento della sua condanna da parte della Corte suprema di Cassazione, venne assolto con una sentenza della Corte d'Assise di Perugia nell'ottobre 1949.\nEra ministro plenipotenziario di I classe a riposo.\nRientrato in Italia nel 1950, ader\u00ec al Movimento Sociale Italiano e nel 1953 venne eletto deputato nel collegio unico nazionale e riconfermato per le due successive legislature (1958 e 1963) nel collegio di Catania. Appoggi\u00f2 la NATO in funzione anticomunista. Nel dicembre 1963, mentre parlava alla Camera, venne colto da malore e mor\u00ec in aula.\nFilippo Anfuso ha lasciato un importante libro di memorie, \"Roma-Berlino-Sal\u00f2 (1936-1945)\", pubblicato a Roma nel 1950, oltre che una serie di libri, articoli e scritti di carattere biografico, storico e politico. Nel 2002 il comune di Catania gli ha dedicato una strada."}
{"id": "282930", "revid": "767487", "url": "https://it.wikipedia.org/wiki?curid=282930", "title": "Nikolai Fraiture", "text": "Biografia.\nNato a New York da genitori franco-russi, Nikolai Fraiture \u00e8 uno dei fondatori degli Strokes, \u00e8 considerato il membro meno mediatico del gruppo data la sua scarsa loquacit\u00e0. Fin dagli inizi si \u00e8 distinto nel gruppo newyorkese per la sua riservatezza e una quasi completa immobilit\u00e0 sul palco. Inoltre \u00e8 l'unico del gruppo a restare fuori dalle pagine rosa e dalla vita mondana.\nLa sua strumentazione abituale include un basso Rickenbacker 4003, oltre ad un Fender Jazz Bass. Tra le sue influenze musicali vi sono i Ramones e Leonard Cohen. \nNikolai a differenza degli altri membri dei \"The Strokes\" \u00e8 vissuto in un appartamento con quattro stanze in cui vivevano lui, i genitori, il fratello Pier e la sua ragazza; questo suo modo di vivere si evidenzia nei concerti durante i quali non si agita mai e rappresenta la calma fatta persona.\nOggi \u00e8 sposato ed \u00e8 padre di una bambina (Elysia) ed un bambino (Phoenix).\nProgetti solisti / Side Projects.\nIl side project di Fraiture, Nickel Eye, include dei membri della band inglese South. I Nickel Eye registrarono delle demo nei South Studios in Hackney, Londra. Con la partecipazione di ospiti come Nick Zinner della band newyorkese Yeah Yeah Yeahs e Regina Spektor, \"The Time of the Assassins\" fu completato mesi dopo a New York. L'album si ispira ad alcuni degli artisti preferiti di Nikolai, come Neil Young, Frank Black, Leonard Cohen, e i The Kinks. \"The Time of the Assassins\" fu pubblicato il 27 gennaio 2009 dall'etichetta discografica Rykodisc.\nLa prima performance live dei Nickel Eye fu il 15 ottobre nel 2008 al London Borderline.\nNel 2008 Fraiture ha composto la colonna sonora e partecipato al film \"A Kind of Dream\" con sua moglie Illy Fraiture. Il film, che dura trenta minuti ed \u00e8 completamente in bianco e nero, \u00e8 scritto e diretto da Danny Velez.\nIl 19 maggio 2012, per la trentasettesima stagione del Saturday Night Live, Nikolai ha suonato il basso insieme agli Arcade Fire e con l'ospite Mick Jagger."}
{"id": "282931", "revid": "729019", "url": "https://it.wikipedia.org/wiki?curid=282931", "title": "Coppa del Mondo di sci alpino 1967", "text": "La Coppa del Mondo di sci alpino 1967 fu la prima edizione della manifestazione organizzata dalla Federazione Internazionale Sci; ebbe inizio il 5 gennaio 1967 a Berchtesgaden, in Germania Ovest, e si concluse il 26 marzo successivo a Jackson Hole, negli Stati Uniti. Essendo un anno dispari, nel corso della stagione non si tennero n\u00e9 rassegne olimpiche n\u00e9 iridate.\nLe classifiche di specialit\u00e0 vennero stilate attribuendo ai primi dieci classificati di ogni gara un punteggio a scalare (25 punti al primo, 20 al secondo, 15 al terzo, 12 al quarto, 9 al quinto, 6 al sesto, 4 al settimo, 3 all'ottavo, 2 al nono, 1 al decimo); la classifica generale era composta dalla somma dei punti ottenuti in tutte le specialit\u00e0. Per ogni classifica di specialit\u00e0 erano conteggiati soltanto i migliori tre risultati conseguiti.\nIn campo maschile furono disputate 17 gare (5 discese libere, 5 slalom giganti, 7 slalom speciali), in 10 diverse localit\u00e0. Il francese Jean-Claude Killy si aggiudic\u00f2 sia la coppa di cristallo, il trofeo assegnato al vincitore della classifica generale, sia tutte le Coppe di specialit\u00e0.\nIn campo femminile furono disputate 17 gare (4 discese libere, 6 slalom giganti, 7 slalom speciali), in 9 diverse localit\u00e0. La canadese Nancy Greene si aggiudic\u00f2 sia la coppa di cristallo, sia la Coppa di slalom gigante; la francese Marielle Goitschel vinse le Coppe di discesa libera e di slalom speciale, quest'ultima a pari merito con la connazionale Annie Famose.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale"}
{"id": "282932", "revid": "838137", "url": "https://it.wikipedia.org/wiki?curid=282932", "title": "Funzione antiolomorfa", "text": "In matematica, le funzioni antiolomorfe (chiamate anche funzioni antianalitiche) sono una famiglia di funzioni strettamente collegate alle funzioni olomorfe ma distinte da quest'ultime.\nUna funzione formula_1 definita in un insieme aperto formula_2 nel piano complesso \u00e8 detta antiolomorfa se \u00e8 derivabile in senso reale (vale a dire, se formula_3 e formula_4 sono funzioni reali derivabili) e la sua derivata rispetto a formula_5 \u00e8 identicamente nulla in formula_2.\nQuesta definizione si contrappone ad una delle definizioni equivalenti di funzione olomorfa, dove viene richiesto che formula_1 sia derivabile in senso reale e la sua derivata rispetto a formula_8 sia nulla.\nDalla relazione formula_9 segue che formula_1 \u00e8 antiolomorfa se e solo se formula_11 \u00e8 olomorfa.\nOsserviamo che se formula_12 \u00e8 una funzione olomorfa in un insieme aperto formula_13, allora formula_14 \u00e8 una funzione antiolomorfa in formula_15, dove formula_15 \u00e8 la riflessione rispetto all'asse \"x\" dell'insieme formula_13; in altre parole, formula_15 \u00e8 l'insieme dei complessi coniugati degli elementi di formula_13. Quindi ogni funzione antiolomorfa pu\u00f2 essere ottenuta in questo modo partendo da una funzione olomorfa. Ci\u00f2 implica che una funzione \u00e8 antiolomorfa se e solo se pu\u00f2 essere espansa in serie di potenze nella variabile formula_8 in un intorno di ogni punto del suo dominio.\nSe una funzione \u00e8 sia olomorfa che antiolomorfa allora \u00e8 costante in ogni componente connessa del suo dominio. \nPer definizione, una funzione che dipenda sia da formula_5 che da formula_8 non pu\u00f2 essere olomorfa n\u00e9 antiolomorfa."}
{"id": "282937", "revid": "9498", "url": "https://it.wikipedia.org/wiki?curid=282937", "title": "Dies Ir\u00e6", "text": ""}
{"id": "282938", "revid": "123079636", "url": "https://it.wikipedia.org/wiki?curid=282938", "title": "Carlo Ferdinando di Borbone-Francia", "text": "I suoi nonni paterni erano Luigi Ferdinando di Borbone-Francia e Maria Giuseppina di Sassonia; i suoi nonni materni erano Vittorio Amedeo III di Savoia e Maria Antonietta di Borbone-Spagna.\nDopo la restaurazione, fu tra i capi degli ultrarealisti.\nBiografia.\nInfanzia ed educazione.\nNacque a Versailles e, come figlio di un \"Fils de France\" e non erede al trono, ebbe il rango di \"Petit-fils de France\". Con questo titolo, divenne poi noto tra i nobili emigrati dalla rivoluzione. Durante la restaurazione borbonica, venne per\u00f2 elevato al rango di \"Fils de France\" (utilizzato nel suo contratto di matrimonio, nel suo certificato di morte, etc.), bench\u00e9 di regola lo sarebbe diventato solo alcuni anni dopo la sua morte. Fu educato dal marchese Armand-Louis de S\u00e9rent nel castello di Beauregard, a poche miglia da Versailles, e il suo vice-precettore fu l'abate Marie.\nRivoluzione ed esilio.\nDurante la rivoluzione francese, abbandon\u00f2 la Francia con il padre, allora conte d'Artois, e dal 1792 al 1797 prest\u00f2 servizio nell'Arm\u00e9e des \u00e9migr\u00e9s, guidata dal principe di Cond\u00e9. Successivamente, fece parte dell'esercito russo.\nNel 1801, si trasfer\u00ec in Inghilterra, dove visse per tredici anni e dove conobbe miss Amy Brown Freeman, dalla quale ebbe due figlie che riconobbe solo sul letto di morte: Charlotte Marie Augustine de Bourbon, contessa d'Issoudun (1808-1886) (per matrimonio nel 1823 con Ferdinand de Faucigny-Lucinge, principessa de Lucinge), e Louise Marie Charlotte de Bourbon, contessa de Vierzon, (1809-1891) (per matrimonio nel 1827 con Charles de Charette, baronessa de la Contrie).\nNel 1804, fu l'animatore della congiura monarchica del generale Georges Cadoudal, il quale aspettava, per mettere in pratica il suo piano di assassinare Napoleone e restaurare la monarchia assoluta con Carlo X, il suo arrivo in Francia, che doveva sbarcare a Biville, vicino a Dieppe.\nRientro in Francia.\nNel 1814, torn\u00f2 in Francia e i suoi modi franchi e aperti gli fecero ottenere una discreta stima da parte dei sudditi, tanto che Luigi XVIII lo nomin\u00f2 comandante in capo dell'esercito al momento del ritorno di Napoleone dall'Elba. Non riuscendo per\u00f2 a mantenere la lealt\u00e0 delle proprie truppe, si ritir\u00f2 a Gand con il resto della famiglia reale durante i Cento giorni, per poi tornare in Francia dopo la caduta definitiva di Napoleone.\nMatrimonio.\nNel 1816, nella Cattedrale di Notre-Dame a Parigi, spos\u00f2 la principessa Carolina di Borbone-Due Sicilie (1798-1870), figlia primogenita del re delle Due Sicilie Francesco I (1777-1830) e di Clementina d'Austria (1777-1801). Dall'unione nacquero tre figlie, una sola delle quali sopravvisse, la principessa Luisa Maria, futura moglie del duca di Parma Carlo III.\nMorte.\nAppartenente agli estremisti realisti, cio\u00e8 coloro che propugnavano il ritorno all\"'ancien r\u00e9gime\" e ai suoi valori tradizionali, fu pugnalato all'uscita del teatro dell'Opera di \"Rue Richelieu\" da un fanatico bonapartista, l'operaio sellaio Louis Pierre Louvel, che voleva contribuire cos\u00ec all'estinzione della dinastia dei Borbone e che il duca, sul letto di morte, cristianamente perdon\u00f2.\nAl suo funerale, celebrato presso l'abbazia di Saint-Denis, venne eseguito il \"Requiem in do minore\" di Luigi Cherubini.\nIl duca di Berry \u00e8 sepolto nella stessa abbazia di Saint-Denis. Il suo assassino venne condannato a morte e afferm\u00f2 di non avere complici. Questa perdita devast\u00f2 per sempre la famiglia, soprattutto il padre.\nSette mesi dopo la sua morte nacque il suo unico figlio maschio, Enrico, conte di Chambord.\nDiscendenza.\nDalla prima moglie, sposata in segreto in Gran Bretagna, ebbe:\nAvrebbe avuto, inoltre, anche un figlio maschio, della cui esistenza tuttavia non esistono prove storiche:\nDa Carolina di Borbone-Due Sicilie ebbe:"}
{"id": "282939", "revid": "287204", "url": "https://it.wikipedia.org/wiki?curid=282939", "title": "Giovanni Dolfin (politico)", "text": "Biografia.\nNel 1921 si iscrisse al Partito Nazionale Fascista dove si distinse come squadrista e partecip\u00f2 alla marcia su Roma del 1922. Ancor prima di laurearsi in giurisprudenza (1928) fu nominato vicesegretario federale a Vicenza, incarico che nel 1930 si trasformer\u00e0 in quello di segretario del Fascio locale. Nel 1931, anche se solo per un anno, fece parte del direttorio del PNF e nel 1934 venne nominato \"seniore\" della MVSN. Nel 1935 parteciper\u00e0 volontariamente alla guerra d'Etiopia, dove combatt\u00e9 con il grado di tenente degli alpini ed in cui venne decorato con una medaglia di bronzo al valor militare. \nMembro della Corporazione metallurgica e meccanica in rappresentanza dei lavoratori del commercio (1934-1938) \u00e8 deputato nello stesso lasso di tempo ma si dimette da tale carica perch\u00e9 fu nominato prefetto di Enna e successivamente di Foggia (1940) e di Ferrara (aprile - 1\u00ba settembre 1943). \nDopo l'armistizio di Cassibile aderisce alla Repubblica Sociale Italiana assumendo la carica di prefetto a disposizione. Fu poi segretario personale di Benito Mussolini (6 ottobre 1943 - 28 marzo 1944), quindi direttore generale degli Affari generali al ministero degli Esteri (5 aprile - 20 luglio 1944) e infine commissario agli Istituti di perfezionamento di Milano (dal 29 novembre 1944).\nAl termine del conflitto scrisse l'opera \"Con Mussolini nella tragedia. Diario del capo della segreteria particolare del Duce (1943-1944)\", pubblicata da Garzanti nel 1949."}
{"id": "282940", "revid": "2225", "url": "https://it.wikipedia.org/wiki?curid=282940", "title": "L'angelo del focolare", "text": ""}
{"id": "282953", "revid": "729019", "url": "https://it.wikipedia.org/wiki?curid=282953", "title": "Coppa del Mondo di sci alpino 1968", "text": "La Coppa del Mondo di sci alpino 1968 fu la seconda edizione della manifestazione organizzata dalla Federazione Internazionale Sci; ebbe inizio il 4 gennaio 1968 a Bad Hindelang, in Germania Ovest, e si concluse il 7 aprile successivo a Heavenly Valley, negli Stati Uniti. Nel corso della stagione si tennero a Grenoble i X Giochi olimpici invernali, non validi ai fini della Coppa del Mondo, il cui calendario contempl\u00f2 dunque un'interruzione durante il mese di febbraio.\nIn campo maschile furono disputate 17 gare (4 discese libere, 6 slalom giganti, 7 slalom speciali), in 11 diverse localit\u00e0. Il francese Jean-Claude Killy si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di slalom gigante; l'austriaco Gerhard Nenning vinse la Coppa di discesa libera e lo svizzero Dumeng Giovanoli quella di slalom speciale. Killy era il detentore uscente della Coppa generale.\nIn campo femminile furono disputate 20 gare (5 discese libere, 6 slalom giganti, 9 slalom speciali), in 10 diverse localit\u00e0. La canadese Nancy Greene si aggiudic\u00f2 sia la coppa di cristallo, sia la Coppa di slalom gigante; la francese Isabelle Mir e l'austriaca Olga Pall vinsero a pari merito la Coppa di discesa libera, la francese Marielle Goitschel quella di slalom speciale. La Greene era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale"}
{"id": "282954", "revid": "466539", "url": "https://it.wikipedia.org/wiki?curid=282954", "title": "Severskij Donec", "text": "Il Severskij Donec (in russo: \"\u0421\u0435\u0432\u0435\u0440\u0441\u043a\u0438\u0439 \u0414\u043e\u043d\u0435\u0446\") o Sivers'kyj Donec' (in ucraino: \"\u0421\u0456\u0432\u0435\u0440\u0441\u044c\u043a\u0438\u0439 \u0414\u043e\u043d\u0435\u0446\u044c\"), comunemente chiamato solo Donec (pronuncia russa: ), \u00e8 un fiume della Russia europea meridionale e dell'Ucraina nord-orientale, tributario di destra del Don. Il suo corso interessa le \"oblast' russe\" di Belgorod e Rostov e le oblast' ucraine di Charkiv, Donec'k e Luhans'k.\nPercorso.\nIl Severskij Donec ha origine dal versante occidentale dei rilievi collinari del rialto centrale russo, nella parte occidentale della \"oblast'\" di Belgorod. Scorre inizialmente con direzione meridionale, passando a breve distanza dalle citt\u00e0 di Belgorod prima di varcare la frontiera a Vov\u010dans'k ed entrare in Ucraina, nella \"oblast'\" di Charkiv dove forma il bacino artificiale di Pe\u010denigy. Superatolo, il fiume riceve gli affluenti Udy e Velikij Burluk (lungo 93\u00a0km) e la sua valle si allarga. Il fiume volge il suo corso in direzione dapprima sud-occidentale, successivamente (dopo \u010cuhujv) sud-orientale; vengono toccate le citt\u00e0 di Balaklija e Izjum e vengono ricevuti gli affluenti Oskol (da sinistra) e Bereka (102\u00a0km, da destra).\nEntrato nella \"oblast'\" di Donec'k, la valle del fiume si restringe e le sponde del fiume si fanno pi\u00f9 alte; il fiume tocca la cittadina di Rajgorodok (da dove si distacca il canale Severskij Donec-Donbass) e riceve da destra l'affluente Kazennyj Torec (lungo 129\u00a0km). Entra successivamente nella \"oblast'\" di Luhans'k, toccando le importanti citt\u00e0 di Rubi\u017ene, Lysy\u010dans'k, Sjevjerodonec'k e Luhans'k.\nProseguendo in direzione sudorientale, rientra in territorio russo nella \"oblast'\" di Rostov, toccando la citt\u00e0 di Doneck a valle della quale diventa navigabile; incontra poi la citt\u00e0 di Kamensk-\u0160achtinskij, riceve dalla sinistra l'affluente Kalitva presso la citt\u00e0 di Belaja Kalitva, dopo di che assume direzione pi\u00f9 decisamente meridionale. Riceve infine gli affluenti Bystraja e Kundrju\u010d'ja e sfocia nel Don dopo alcune decine di chilometri, nei pressi di Ust'-Doneck, 218 chilometri a monte dalla sua foce nel golfo di Taganrog."}
{"id": "282956", "revid": "125996346", "url": "https://it.wikipedia.org/wiki?curid=282956", "title": "WWE United States Championship", "text": "Il WWE United States Championship \u00e8 un titolo di wrestling di propriet\u00e0 della WWE ed esclusivo del roster di \"Raw\", ed \u00e8 detenuto da Finn B\u00e1lor dal 28 febbraio 2022.\nFa parte dei titoli di seconda fascia della federazione, e prima di diventare di propriet\u00e0 della WWE, il titolo veniva difeso nel circuito indipendente della National Wrestling Alliance e, in seguito, nella World Championship Wrestling. \u00c8 inoltre uno dei titoli pi\u00f9 antichi della federazione, essendo stato introdotto nel 1975, seppur acquisito nel 2001 dalla World Wrestling Federation, che lo ha riattivato nel 2003.\nStoria.\nIl titolo nacque il 1\u00ba gennaio 1975 come NWA United States Heavyweight Championship nella National Wrestling Alliance, e in particolare nel territorio della Jim Crockett Promotions, dove era anche abitualmente assegnato e difeso. Il primo campione fu Harley Race, il quale lo detenne fino al 3 luglio 1975, quando lo perse in favore di Johnny Valentine. All'epoca, mentre esisteva un solo e indiscusso NWA World Heavyweight Champion, il consorzio NWA non riteneva che la stessa cosa dovesse essere anche per un eventuale titolo statunitense; questo avvenimento port\u00f2 molti territori della NWA a proclamare un loro \"NWA United States Heavyweight Championship\" con rispettivi campioni. Questo stato di cose rimase immutato fino al gennaio del 1981, quando il territorio NWA di base a San Francisco, a quel tempo l'ultimo rimasto a proclamare un proprio campione statunitense, si sciolse, con l'unico titolo che rimase cos\u00ec quello del territorio del Mid-Atlantic, finch\u00e9 nel 1986 Jim Crockett Jr. riusc\u00ec a ottenere il controllo dell'NWA World Heavyweight Championship.\nIl titolo statunitense divenne il titolo secondario della compagnia e l'unico riconosciuto nei territori NWA come tale. Durante il quarto regno di campione statunitense di Lex Luger, nel novembre del 1988, il magnate Ted Turner acquis\u00ec la Jim Crockett Promotions, trasformandola nella World Championship Wrestling e dopo poco tempo decise di separarsi dal consorzio NWA per tentare da solo la scalata al business del wrestling. Come conseguenza di ci\u00f2, tutti i titoli NWA in mano a wrestler della WCW vennero dichiarati vacanti, ma la neonata federazione di Atlanta rispose proclamando come propri campioni i lottatori ex-detentori di quei titoli che la NWA aveva dichiarato vacanti: questo valse anche per il titolo statunitense, che divenne quindi esclusiva della WCW e assunse la denominazione di WCW United States Heavwyeight Championship. Luger rese in seguito vacante il titolo statunitense quando vinse il WCW World Heavyweight Championship nel gennaio del 1991. Il titolo ovviamente pass\u00f2 pi\u00f9 volte di mano nel corso degli anni, con una storia molto lunga di campioni: alcuni usarono il titolo come rampa di lancio verso pi\u00f9 gloriosi lidi (come Goldberg, Scott Steiner e Sting), mentre per altri divenne il giusto tributo a una carriera che andava spegnendosi (come Dusty Rhodes che lo detenne due volte nella fase finale della sua carriera).\nQuando la World Wrestling Federation acquist\u00f2 la WCW in procinto di fallire, il 23 marzo 2001, acquis\u00ec anche i diritti sul titolo degli Stati Uniti. L'ultimo campione statunitense nella WCW fu Booker T, il quale port\u00f2 il titolo nella WWF durante la storyline dell'Invasion. Il titolo venne comunque difeso negli show della WWF nonostante portasse ancora il nome WCW United States Championship (come nel caso del WCW Championship poi rinominato semplicemente World Championship). Esso fu unificato con il WWF Intercontinental Championship da Edge il 18 novembre 2001 a \"Survivor Series\": Edge sconfisse Test, detentore del WWF Intercontinental Championship, conquistando il titolo appena vinto, e il titolo degli Stati Uniti venne ritirato. Nel luglio del 2003, il titolo venne riproposto nella WWE, da Stephanie McMahon col nome WWE United States Championship nel roster di \"SmackDown!\", e venne messo in palio in un torneo vinto da Eddie Guerrero, che sconfisse Chris Benoit nella finale svoltasi il 27 luglio 2003 a \"Vengeance\". Questo non \u00e8 stato considerato un \"nuovo\" titolo, ma l'erede del titolo che era nella WCW e prima ancora nella NWA; anche per questo non \u00e8 considerato un titolo valevole per la Triple Crown. A fine 2004, l'allora campione John Cena personalizz\u00f2 il titolo cambiandone totalmente l'aspetto, e quando Cena perse il titolo contro Orlando Jordan la cintura torn\u00f2 ad assumere l'aspetto originale (1\u00ba marzo 2005).\nDurante la puntata di \"Raw\" del 23 giugno 2008, Matt Hardy, detentore del titolo, pass\u00f2 al roster della \"ECW\", portando con s\u00e9 il titolo e rendendolo un'esclusiva del roster. Il 20 luglio 2008, a \"The Great American Bash\", Shelton Benjamin sconfisse Matt Hardy, conquistando il titolo; ci\u00f2 determin\u00f2 il ritorno del titolo nel roster di \"SmackDown\". Nell'aprile del 2009 il titolo pass\u00f2 nuovamente a \"Raw\" in seguito al Draft di quell'anno. Durante il Draft del 2011, lo United States Championship pass\u00f2 a \"SmackDown\", poich\u00e9 il campione Sheamus venne spostato a \"SmackDown\", rendendolo un'esclusiva di tale roster. Il 1\u00ba maggio, a Extreme Rules, il titolo ritorn\u00f2 ancora una volta a \"Raw\", poich\u00e9 il precedente campione Sheamus venne sconfitto da Kofi Kingston. Dal 29 agosto 2011, con la fine della \"brand extension\", il titolo venne difeso sia a \"Raw\" che a \"SmackDown\". Nel 2015, la WWE introdusse una versione aggiornata del Grand Slam Championship, con lo United States Championship che divenne ufficialmente riconosciuto come uno dei titoli da vincere per ottenere tale onore. A seguito del Draft avvenuto nella puntata di \"SmackDown\" del 19 luglio 2016, il titolo divenne un'esclusiva di \"Raw\" poich\u00e9 l'allora campione Rusev venne spostato in questo roster. L'11 aprile 2017, a seguito dello \"Shake-up\", il titolo divenne un'esclusiva di \"SmackDown\" poich\u00e9 il campione Kevin Owens venne spostato in tale roster. Il 16 aprile 2018, a seguito dello \"Shake-up\", il titolo torn\u00f2 ad essere un'esclusiva di \"Raw\" poich\u00e9 il campione Jinder Mahal venne spostato in tale roster; quella sera, tuttavia, Mahal perse il titolo contro Jeff Hardy. La sera dopo, in seguito, il titolo torn\u00f2 ad essere un'esclusiva di \"SmackDown\" con il passaggio del neo-campione Jeff Hardy in tale roster. Il 22 aprile 2019, per effetto dello \"Shake-up\", il titolo divenne un'esclusiva di \"Raw\" dopo che il campione Samoa Joe pass\u00f2 in tale roster.\nRegni.\nIl campione inaugurale fu Harley Race. Il titolo \u00e8 stato reso vacante ventuno volte e ci sono stati in totale cento diversi campioni ufficiali, con Ric Flair che detiene il record del maggior numero di regni con 6 (la WWE non riconosce il quinto regno di Flair ma lo riconosce come un sei volte campione). Il campione con il regno pi\u00f9 lungo \u00e8 Lex Luger, che ha detenuto il titolo per un totale di 523 giorni. Il campione con il regno pi\u00f9 breve \u00e8 Steve Austin, che ha detenuto il titolo per circa cinque minuti. Terry Funk, inoltre, \u00e8 il campione pi\u00f9 anziano avendo vinto il titolo all'et\u00e0 di 56 anni, mentre David Flair \u00e8 il pi\u00f9 giovane detentore del titolo a 20 anni. Inoltre, Lex Luger detiene anche il record per il maggior numero di giorni combinati come campione con 948. Booker T e Seth Rollins sono stati gli unici due wrestler ad avere detenuto contemporaneamente un titolo mondiale e lo United States Championship; nel caso di Booker T il titolo mondiale fu il WCW World Heavyweight Championship, mentre nel caso di Rollins il titolo fu il WWE World Heavyweight Championship. Bret Hart e Goldberg sono gli unici due uomini che resero vacante lo United States Heavyweight Championship non appena vinsero il loro primo titolo mondiale.\nCintura.\nQuando il titolo era chiamato NWA United States Heavyweight Championship il design presentava un'aquila al centro della placca centrale con la bandiera americana in alto e gli Stati Uniti d'America in basso, con la scritta \"United States Heavyweight Wrestling Champion\". Quando il titolo venne rinominato WCW United States Heavyweight Championship (poi semplicemente WCW United States Championship) il suo design rappresentava un'aquila sullo sfondo e con gli Stati Uniti d'America al centro, rappresentati dalla bandiera omonima, mentre in alto c'era il logo WCW e la scritta \"United States Heavyweight Champion\". Quando Lance Storm detenne il titolo (dal 18 luglio al 22 settembre 2000) lo rinomin\u00f2 ufficiosamente \"WCW Canadian Heavyweight Championship\", presentando al centro della cintura la bandiera canadese. La versione del titolo della WCW rimase attiva anche nella WWF durante la storyline dell'Invasion, fin\u00f2 a che non venne ritirata il 18 novembre 2001 a Survivor Series con la vittoria di Edge (detentore del titolo) su Test (detentore del WWF Intercontinental Championship), unificando il titolo degli Stati Uniti con quello intercontinentale. Quando il titolo venne riattivato nel 2003, il design venne completamente cambiato: la placca centrale presenta la bandiera americana con al centro la scritta \"United States Champion\" a lettere dorate su una placca nera, mentre in alto \u00e8 presente il logo della WWE su una piccola placca nera. Ad entrambi i lati della cintura, inoltre, sono presenti quattro placche ottagonali dorate: le prime rappresentano un'aquila dorata su sfondo blu (con il logo della WWE sotto di essa) e le seconde la Statua della Libert\u00e0 dorata su sfondo blu. Dalla fine di novembre del 2004 al 10 marzo del 2005, inoltre, John Cena personalizz\u00f2 il design della cintura, rendendola di forma rotonda, con la placca centrale con la bandiera degli Stati Uniti roteante con il logo \"US (World Life John Cena) Champion\", mentre da entrambi i lati vi erano due placche argentate, le prime due con la bandiera degli Stati Uniti e le ultime con una stella; quando Orlando Jordan conquist\u00f2 il titolo, la cintura torn\u00f2 al suo design originale. Il 6 luglio 2020 la cintura ha cambiato design per la prima volta dopo diciassette anni: la cintura \u00e8 ettagonale, presentando sulla placca centrale un'aquila con una stella sul petto nel mezzo, con delle strisce bianche e rosse dietro di essa, mentre in alto, ai lati del logo WWE sono presenti delle stelle, e in basso ad esso \u00e8 presente la scritta \"United States Champion\". Ad entrambi i lati della cintura, inoltre, \u00e8 presente una placca circolare personalizzabile.\nRoster in cui il titolo \u00e8 stato esclusivo.\nLa lista che segue indica le date in cui il titolo \u00e8 diventato esclusivo di uno dei tre differenti \"roster\".\nAlbo d'oro.\nStatistiche aggiornate al . \nLista combinata dei regni.\nStatistiche aggiornate al ."}
{"id": "282957", "revid": "339392", "url": "https://it.wikipedia.org/wiki?curid=282957", "title": "Donetz", "text": ""}
{"id": "282958", "revid": "119389834", "url": "https://it.wikipedia.org/wiki?curid=282958", "title": "Epistolario", "text": "L'epistolario \u00e8 una raccolta di lettere, pubbliche o private, di un certo autore.\nStoria.\nIl primo epistolario moderno fu composto da Francesco Petrarca e costitu\u00ec un modello nel genere usato dall'Umanesimo in poi.\nCi sono autori celebri soprattutto per le loro lettere, come Plinio il Giovane, Ugo Foscolo e Madame de S\u00e9vign\u00e9; altri, invece, i cui epistolari, pur non essendo fondamentali per la comprensione della loro opera, si rivelano estremamente utili per coglierne meglio certi aspetti, o per conoscere meglio la persona dell'autore; \u00e8 il caso di Cicerone, Goethe e Leopardi."}
{"id": "282959", "revid": "22828", "url": "https://it.wikipedia.org/wiki?curid=282959", "title": "Algoritmo di Lamport", "text": ""}
{"id": "282964", "revid": "92723", "url": "https://it.wikipedia.org/wiki?curid=282964", "title": "Bu\u010da\u010d", "text": "Bu\u010da\u010d (ucraino: , traslitterato \"Bu\u010da\u010d\"; polacco: '; yiddish: \"Betshotsh\"; tedesco ') \u00e8 una piccola citt\u00e0 dell'Oblast' di Ternopil' in Ucraina. Situata nella regione storica della Galizia \u00e8 situata a 135\u00a0km a sud-est di Leopoli lungo le rive del fiume Strypa. \u00c8 sede dell'eparchia di Bu\u010da\u010d, della Chiesa greco-cattolica ucraina.\nStoria.\nLa prima menzione di Bu\u010da\u010d risale al 1260; alla fine del secolo XIV la Polonia \u00e8 occupata tra cui Bu\u010da\u010d; fu durante questo periodo che l'area sub\u00ec una forte influenza di polacchi, ebrei e armeni, con diversi insediamenti: in particolare Bu\u010da\u010d fu sede di una grande comunit\u00e0 ebraica, e per molti versi fu considerata uno shtetl.\nNel 1772, durante la prima spartizione della Polonia, la Galizia venne annessa all'Impero Asburgico. Bu\u010da\u010d rimase da allora sotto il controllo austriaco fino alla fine della Prima guerra mondiale, nel 1918. Occupata dalle truppe della Repubblica Nazionale dell'Ucraina Occidentale, venne riconquistata dai polacchi nel 1920. In questo periodo la comunit\u00e0 ebraica locale era al massimo del suo splendore, essi gestivano molte delle attivit\u00e0 lavorative della citt\u00e0, tra cui la sartoria, l'editoria, la sanit\u00e0, la carpenteria, la pellicceria ed anche l'ebanisteria. Vi erano anche un birrificio ed una azienda vinicola.\nA seguito dello scoppio della Seconda guerra mondiale, la Galizia orientale, inclusa Bu\u010da\u010d, venne assegnata all'Unione Sovietica e incorporata nella Repubblica Socialista di Ucraina come dagli accordi del Patto Molotov-Ribbentrop. Nel 1941, in seguito all'invasione della Germania nazista, la comunit\u00e0 ebrea della citt\u00e0 venne interamente sconvolta dalla Shoah.\nNel dopoguerra la citt\u00e0 venne nuovamente riassegnata all'Unione Sovietica, e la comunit\u00e0 polacca fu costretta a vivere in una condizione di segregazione razziale. Dopo il crollo dell'Unione Sovietica, avvenuto nel 1991, Bu\u010da\u010d entra a far parte dell'Ucraina indipendente."}
{"id": "282966", "revid": "88740", "url": "https://it.wikipedia.org/wiki?curid=282966", "title": "Yale (disambigua)", "text": ""}
{"id": "282970", "revid": "767487", "url": "https://it.wikipedia.org/wiki?curid=282970", "title": "Nick Valensi", "text": " Fa parte della indie rock band statunitense The Strokes.\nProveniente da una famiglia franco-tunisina ebrea, Valensi inizia a suonare la chitarra all'et\u00e0 di 5 anni, e quella elettrica in particolare ad 8 anni.\nValensi ha frequentato per due anni la prestigiosa \"Dwight School\" di Manhattan, ove ha incontrato per la prima volta Fabrizio Moretti, Nikolai Fraiture e Julian Casablancas. \u00c8 il pi\u00f9 giovane dei membri degli Strokes, e tra le sue influenze cita i Supergrass, Bob Marley, Neil Young, Bob Dylan e George Harrison. La band di cui fa parte si \u00e8 esibita per la prima volta davanti a un pubblico in occasione della festa di compleanno di sua sorella.\nNel 2001 il chitarrista ha iniziato a frequentare Amanda De Cadenet. I due si sono sposati nel 2006, dopo che lei era rimasta incinta, e sono genitori di due gemelli: un maschio di nome Silvan e una femmina, Ella, nati il 19 ottobre 2006."}
{"id": "282982", "revid": "237256", "url": "https://it.wikipedia.org/wiki?curid=282982", "title": "Buczacz", "text": ""}
{"id": "282985", "revid": "125441615", "url": "https://it.wikipedia.org/wiki?curid=282985", "title": "Ciclo undecennale dell'attivit\u00e0 solare", "text": "Il ciclo solare (o ciclo dell'attivit\u00e0 magnetica solare) \u00e8 il \"motore\" dinamico e la sorgente energetica alla base di tutti i fenomeni solari.\nDescrizione.\nL'attivit\u00e0 solare viene misurata in base al numero di macchie solari che compaiono in maniera ciclica e pi\u00f9 o meno intensa sulla superficie solare. Quando la superficie solare mostra un ampio numero di macchie, il Sole sta attraversando una fase di maggior attivit\u00e0 e emette maggior energia nello spazio circostante. Il numero medio di macchie solari presenti sul Sole non \u00e8 costante, ma varia tra periodi di minimo e di massimo. Il ciclo solare \u00e8 il periodo, lungo in media 11 anni, che intercorre tra un periodo di minimo (o massimo) dell'attivit\u00e0 solare e il successivo. La lunghezza del periodo non \u00e8 strettamente regolare, ma pu\u00f2 variare tra i 10 e i 12 anni.\nDurante il periodo di minimo dell'attivit\u00e0 possono passare anche settimane intere senza che sia visibile alcuna macchia sul disco del Sole, mentre durante il massimo \u00e8 possibile osservare la presenza contemporanea di diversi grandi gruppi di macchie.\nQuesto ciclo nella variazione del numero delle macchie solari venne intuito per primo dall'astronomo danese Christian Pedersen Horrebow (1718-1776), ma il fenomeno fu riconosciuto solo nel 1845 sulla base delle osservazioni, estese su decine di anni, compiute dall'astrofilo tedesco Heinrich Schwabe. Il ciclo venne poi esaminato in maniera pi\u00f9 sistematica negli anni cinquanta dell'Ottocento dall'astronomo svizzero Rudolf Wolf, che introdusse il numero di Wolf per la caratterizzazione dell'attivit\u00e0 solare. Questo numero viene calcolato moltiplicando per 10 il numero di gruppi di macchie presenti sul disco solare aggiungendovi poi il numero di macchie presenti in tutti i gruppi. Questo numero viene poi rinormalizzato per tenere conto delle differenti prestazioni degli strumenti utilizzati dai vari osservatori.\nL'attivit\u00e0 solare si manifesta in svariati modi e oltre alla variazione del numero di macchie solari, molti fenomeni osservabili del sole manifestano variazioni cicliche undecennali, tra cui la frequenza di brillamenti solari, espulsioni di massa coronali, come pure la frequenza di aurore sulla Terra.\nIl minimo di Maunder.\nDa quando nel 1610 Galileo mise a punto il telescopio, il Sole e le sue macchie sono state osservate con assiduit\u00e0. Nel 1851 l'astronomo Heinrich Schwabe osserv\u00f2 che l'attivit\u00e0 solare variava secondo un ciclo di undici anni, con massimi e minimi. L'astronomo solare E.W. Maunder si accorse che tra il 1645 e il 1715 il Sole interruppe il ciclo undecennale e ci fu un'epoca in cui quasi non ci furono macchie, denominato minimo di Maunder. Il Sole e le stelle passano un terzo della loro vita in periodi analoghi a questo, che corrispondono a minimi di emissione dell'energia e quindi a periodi freddi nel clima terrestre. Inoltre, in questi periodi le aurore boreali o australi causate dall'attivit\u00e0 solare scompaiono o sono rare.\nCi sono stati sei minimi solari simili a quello di Maunder dal minimo egizio dell'anno 1300 a.C. Questi eventi sono per\u00f2 molto irregolari, con intervalli fra i minimi che variano tra i 180 e i 1100 anni; in media i periodi di scarsa attivit\u00e0 solare durano 115 anni circa e si ripetono approssimativamente ogni 600. Attualmente siamo nel Massimo Moderno, che \u00e8 iniziato nel 1780, quando ricominci\u00f2 il ciclo di 11 anni. Con le maggiori attrezzature a nostra disposizione potremo constatare l'influenza del sole sul clima terrestre e sapere se il massimo moderno abbia contribuito al riscaldamento globale.\nLe variazioni di Carbonio-14 e l'attivit\u00e0 solare sono correlate. Questo permette attraverso gli studi di dendrocronologia di ricostruire queste attivit\u00e0 e metterle in relazione con i minimi e i massimi di attivit\u00e0 solare. Recenti studi dell'attivit\u00e0 solare che tengono conto oltre che delle variazioni del Carbonio-14 anche delle variazioni dell'isotopo del berillio (10Be) intrappolato nelle calotte polari, evidenziano come l'aumento di attivit\u00e0 solare prodottosi in questi ultimi duecento anni sia il pi\u00f9 spettacolare che si sia registrato negli ultimi novemila anni, vedi grafico Figura 17. The overall activity level\nVariazioni dell'attivit\u00e0 solare ed effetti sulla Terra.\nIl Sole \u00e8 una stella con alcune caratteristiche molto variabili, che cambiano con periodi che vanno da poche ore a centinaia d'anni. La direzione del campo magnetico interplanetario, e la velocit\u00e0 e la densit\u00e0 del vento solare, dipendono tutte dall'attivit\u00e0 del Sole. Possono cambiare drasticamente in poco tempo e influenzare l'attivit\u00e0 geomagnetica. Quando questa aumenta, il bordo meridionale dell'aurora boreale si muove verso sud. Anche le emissioni di materia della corona solare causano ovali aurorali pi\u00f9 grandi. Se il campo magnetico interplanetario \u00e8 rivolto in direzione opposta a quello terrestre il trasferimento di energia \u00e8 pi\u00f9 grande, e quindi le aurore sono pi\u00f9 pronunciate.\nI disturbi della magnetosfera terrestre sono chiamati tempeste geomagnetiche. Esse possono produrre cambiamenti improvvisi nella forma e nel moto dell'aurora, chiamati sottotempeste aurorali. Le fluttuazioni magnetiche di tutte queste tempeste possono causare disturbi alla rete di energia elettrica, a volte facendo guastare alcuni apparecchi e causando black out estesi. Possono anche influenzare il funzionamento delle radiocomunicazioni via satellite. Le tempeste magnetiche possono durare parecchie ore o anche giorni, e sottotempeste aurorali possono avvenire molte volte al giorno. Ogni sottotempesta genera centinaia di terajoule di energia, tanta quanta ne consumano gli interi Stati Uniti in dieci ore.\nAttivit\u00e0 solare e variazioni del clima terrestre.\nDa sempre la comunit\u00e0 scientifica ha riconosciuto nel Sole l'elemento che fornisce la quasi totalit\u00e0 dell'energia che muove le dinamiche climatiche terrestri (venti, piogge, correnti oceaniche, movimenti delle nuvole e delle masse d'aria...) Pi\u00f9 complicato \u00e8 stato trovare quanto e come l'attivit\u00e0 del Sole influisca oggi sulle variazioni del clima terrestre. Fino a qualche anno fa la quasi totalit\u00e0 della comunit\u00e0 scientifica internazionale, sulla base della ricostruzione del clima da parte dei modelli, aveva maturato la convinzione che da sole le variazioni pi\u00f9 o meno periodiche nella intensit\u00e0 della radiazione solare, non riuscirebbero a giustificare il forte riscaldamento attuale perch\u00e9 al pi\u00f9 potevano provocare fluttuazioni di non pi\u00f9 di 0,2\u00a0\u00b0C nel clima terrestre nell'arco di qualche decennio. Tuttavia oggigiorno fanno notare che l'influenza del Sole sul clima della Terra si esplica, non tanto attraverso le fluttuazioni \u2013 modeste - della quantit\u00e0 di energia solare in arrivo sul pianeta, quanto piuttosto attraverso un meccanismo pi\u00f9 complesso legato all'attivit\u00e0 solare. L'attivit\u00e0 del Sole, infatti, viene misurata non in base alla quantit\u00e0 di energia irradiata nello spazio dalla nostra stella ma quanto piuttosto dal numero di macchie solari (\"Sunspot Number\") che compaiono sulla sua superficie e che raggiungono un valore massimo ogni 11-12 anni.\n portati a termine nel 2009 da del \"National Center for Atmospheric Research (NCAR) a Boulder, Colorado\", avvalendosi di pi\u00f9 di un secolo di osservazioni meteorologiche e delle tecnologie pi\u00f9 avanzate attualmente disponibili, hanno costruito un modello che ipotizza tale legame tra attivit\u00e0 solare e fluttuazione del clima terrestre, producendo una simulazione volta a riprodurre la complessa interazione tra la radiazione solare, l'atmosfera e l'oceano.\nI risultati degli studi, , dimostrano come in questo modello anche un piccolo aumento di attivit\u00e0 solare influenza in maniera determinante l'area tropicale e le precipitazioni di tutto il globo terrestre. In particolare gli effetti di una maggiore attivit\u00e0 solare si fanno sentire in maniera forte nel riscaldamento della troposfera tropicale (dove aumenta la quantit\u00e0 di ozono prodotta dai raggi UVA), nell'aumento della forza dei venti alisei, nell'aumento dell'evaporazione nella zona equatoriale e nell'aumento dell'annuvolamento e delle precipitazioni. Lo studio rileva come ci sia una indubbia associazione fra il periodico picco dell'attivit\u00e0 solare e lo schema delle precipitazioni e della temperatura superficiale delle acque del Pacifico. Il modello messo a punto dai ricercatori mostra anche le influenze che i picchi solari hanno con due importanti fenomeni collegati al clima: La Ni\u00f1a e El Ni\u00f1o che sono originati da eventi associati ai cambiamenti nella temperatura delle acque superficiali del Pacifico orientale. In particolare l'attivit\u00e0 solare risulta influire su La Ni\u00f1a e El Ni\u00f1o, rafforzandoli o contrastandoli.\n ritengono che, al fine di comprendere meglio i meccanismi legati ai cambiamenti climatici e per rendere pi\u00f9 affidabile gli scenari climatici futuri, tali studi siano importanti per capire la base naturale della variabilit\u00e0 climatica e per comprendere come la variabilit\u00e0 climatica naturale, in tempi diversi, sia significativamente influenzata dal sole.\nRaggi cosmici e attivit\u00e0 solare.\n A sua volta il flusso di particelle cosmiche che giungono sulla Terra varia con il variare dell'attivit\u00e0 solare. Quando l'attivit\u00e0 solare aumenta, aumenta anche il vento solare, un flusso di particelle cariche che si propaga nello spazio insieme al suo forte campo magnetico. Ma tale campo magnetico posto tra il Sole e la Terra deflette i raggi cosmici, velocissime particelle cariche provenienti dal sole e dallo spazio intergalattico, i quali, stante la loro elevata energia di urto, hanno la propriet\u00e0 di ionizzare l'atmosfera, specie l\u00e0 dove questa \u00e8 pi\u00f9 densa (e quindi gli urti sono pi\u00f9 numerosi) ovvero nella parte pi\u00f9 prossima al suolo. Le molecole d'aria elettrizzate dai raggi cosmici possono andare a costituire centri di nucleazione, insieme al pulviscolo atmosferico, A sua volta, . Quindi perch\u00e9 . Invece quando l'attivit\u00e0 solare \u00e8 pi\u00f9 debole sar\u00e0 maggiore la copertura nuvolosa dell'atmosfera terrestre per cui diminuisce l'energia che arriva sino alla superficie, energia che viene respinta dalle nuvole. In quest'ultimo caso diminuisce il riscaldamento climatico.\n vediamo come l'attivit\u00e0 solare sia aumentata nel corso degli ultimi 300 anni e in particolare negli ultimi 50 anni. Negli ultimi 30 anni l'aumento dell'attivit\u00e0 solare ha tenuto lontano dalla Terra gran parte dei raggi cosmici e quindi vi \u00e8 stata una minore formazione di nubi in prossimit\u00e0 del suolo e questo potrebbe spiegare, insieme ad altri fattori, il forte riscaldamento della Terra degli ultimi decenni. Nell'ultimo decennio invece l'attivit\u00e0 solare sembra aver subito un lento declino: il Sole, nel suo ciclo undecennale, dopo avere raggiunto il minimo di attivit\u00e0 nelle macchie solari nel 2007, in seguito ha dato solo timidi segnali di risveglio. Dal 2004 al 2011 sono stati 821 i giorni senza macchie, contro una media di 486. Negli ultimi 100 anni soltanto tra il 1911 e il 1914 il sole era stato cos\u00ec eccezionalmente pigro. Questa circostanza giustificherebbe l'; uno studio del 2000 sembra aver mostrato che il riscaldamento globale dall'inizio dell'ultimo secolo possa essere stato causato dall'attivit\u00e0 solare: gli autori dello studio per\u00f2 non escludono altre cause nel riscaldamento degli ultimi decenni."}
{"id": "283002", "revid": "21880", "url": "https://it.wikipedia.org/wiki?curid=283002", "title": "Engler", "text": ""}
{"id": "283004", "revid": "436907", "url": "https://it.wikipedia.org/wiki?curid=283004", "title": "Obscured by Clouds", "text": "Obscured by Clouds \u00e8 il settimo album in studio del gruppo musicale britannico Pink Floyd, pubblicato il 3 giugno 1972 nel Regno Unito, e il 15 giugno negli Stati Uniti.\nSi tratta di una raccolta di brani scritti appositamente per la colonna sonora del film \"La Vall\u00e9e\", del regista francese Barbet Schroeder. Dal disco \u00e8 stato estratto come unico singolo \"Free Four\", il primo dai tempi di \"See Emily Play\" ad essere stato trasmesso con una certa regolarit\u00e0 dalle radio statunitensi.\nDescrizione.\nIl regista aveva gi\u00e0 impiegato i Pink Floyd nel suo primo film \"More\" del 1969, e commission\u00f2 loro \"La Vall\u00e9e\" all'inizio del 1972, mentre il gruppo era gi\u00e0 impegnato a comporre il successivo album \"The Dark Side of the Moon\", del quale una prima versione era gi\u00e0 stata presentata dal vivo, a met\u00e0 febbraio di quell'anno, con quattro repliche al Rainbow Theatre di Londra.\nLe registrazioni si concentrarono nell'ultima settimana di febbraio, presso gli Strawberry Studios di Ch\u00e2teau d'Herouvile, a nord di Parigi: subito dopo la band part\u00ec per un tour in Giappone; al ritorno, l'album fu missato ai Morgan Studios di West Hampstead a Londra I quattro musicisti si chiusero in studio per una settimana lavorando a tempo pieno e, grazie alla libert\u00e0 creativa che una colonna sonora offriva rispetto ad un qualsiasi album in studio, il gruppo riusc\u00ec a mettere insieme, oltre ad alcuni brani strumentali, anche alcune canzoni.\nPoco prima della pubblicazione dell'album, i Pink Floyd ebbero una disputa con Les Films du Losange, la casa produttrice del film fondata dallo stesso Schroeder, da cui la decisione di intitolare il disco \"Obscured by Clouds\", con riferimento alla trama, ma di citare il titolo del film solo sul retro copertina. La pellicola, al contrario, fu in seguito distribuita anche col doppio titolo \"La vall\u00e9e / Obscured by Clouds\" proprio con l'intento di associarla sia all'album che al gruppo, che nel frattempo era giunto al culmine della propria fama internazionale.\nSchroeder utilizz\u00f2 di fatto ben poco di \"Obscured by Clouds\" per \"La Vall\u00e9e\": se si eccettua infatti la \"title-track\" \u2013 che ricopre per intero i titoli di testa ed \u00e8 ripresa brevemente in coda \u2013 e l'altro strumentale \"Absolutely Curtains\" che accompagna la scena finale, degli altri brani non compaiono che frammenti di pochi secondi, usati sempre in modo diegetico (ad esempio: la musica diffusa da una radio). Il film, per il resto, \u00e8 privo di commento musicale."}
{"id": "283011", "revid": "1871953", "url": "https://it.wikipedia.org/wiki?curid=283011", "title": "Piano complesso", "text": "In analisi complessa, il piano complesso (chiamato anche piano di Argand-Gauss) \u00e8 una rappresentazione bidimensionale dell'insieme dei numeri complessi. Pu\u00f2 essere pensato come un piano cartesiano modificato, con la parte reale rappresentata sull'asse delle ascisse, detto per questo asse reale, e la parte immaginaria rappresentata sull'asse delle ordinate, detto quindi asse immaginario.\nStoria.\nIl piano complesso \u00e8 a volte chiamato piano di Argand per il suo uso nei diagrammi di Argand. La sua creazione \u00e8 generalmente attribuita a Jean-Robert Argand, in parallelo con Carl Friedrich Gauss, per cui viene da alcuni anche definito piano di Gauss. Per non sminuire uno o l'altro matematico viene anche definito piano di Argand-Gauss anche se fu descritto per la prima volta nel 1799 dal matematico norvegese-danese Caspar Wessel.\nUso.\nIl concetto del piano complesso consente una interpretazione geometrica dei numeri complessi. Sotto addizione, i numeri complessi si sommano come vettori, mentre la moltiplicazione di numeri complessi pu\u00f2 essere geometricamente espressa usando le coordinate polari, dove il modulo del prodotto \u00e8 il prodotto dei moduli dei fattori e l'argomento del prodotto (angolo dall'asse reale) \u00e8 la somma degli angoli dei fattori.\nI diagrammi di Argand sono frequentemente usati per graficare la posizione dei poli o di zeri di una funzione nel piano complesso.\nUso e notazioni.\nUn numero complesso pu\u00f2 essere separato in parte reale e immaginaria:\ndove formula_2 e formula_3 sono numeri reali, e formula_4 \u00e8 l'unit\u00e0 immaginaria. I numeri reali sono in corrispondenza biunivoca con i punti della retta reale euclidea. In questa notazione, il numero complesso formula_5 corrisponde al punto formula_6 del piano cartesiano. L'ascissa \u00e8 data da formula_7 (la parte reale, l'asse delle formula_2) e l'ordinata da formula_9 (la parte immaginaria, l'asse delle ordinate).\nNel piano cartesiano, il punto formula_6 pu\u00f2 anche essere rappresentato in coordinate polari come:\ndove il \"modulo\" formula_12 e la \"fase\" formula_13 sono ricavate (per formula_14) dalle formule\nPer il calcolo della fase si pu\u00f2 usare la funzione arcotangente2."}
{"id": "283012", "revid": "1791", "url": "https://it.wikipedia.org/wiki?curid=283012", "title": "Praly", "text": ""}
{"id": "283019", "revid": "1603714", "url": "https://it.wikipedia.org/wiki?curid=283019", "title": "Romanino", "text": "Biografia.\nFiglio di Luchino, esponente di una famiglia che dall'inizio del XV secolo si insedi\u00f2 a Brescia, ma originaria di Romano di Lombardia. La sua formazione avvenne tra Brescia e Venezia, con influenze di Giorgione e di D\u00fcrer, come dimostra la \"Madonna col Bambino\", conservata presso il Museo del Louvre ed eseguita verso la met\u00e0 del primo decennio. Negli anni successivi, l'artista si indirizz\u00f2 verso i modi illusionistico prospettici milanesi di Bramantino e Bernardo Zenale. Databili al 1509, sono gli affreschi con \"Episodi della vita di Nicol\u00f2 Orsini\", realizzati per palazzo Orsini a Ghedi e conservati da met\u00e0 '800 a Budapest;dello stesso periodo \u00e8 anche la \"Paletta di san Rocco\" nella chiesa di San Giovanni Evangelista a Brescia.\nDatato al 1510 \u00e8 il \"Compianto sul Cristo morto\", gi\u00e0 in San Lorenzo a Brescia e ora nelle Gallerie dell'Accademia di Venezia, dove sui modi della tradizione del \u00abrealismo\u00bb lombardo si innestano riferimenti cremonesi e ferraresi.\nDi questo periodo, dove la prospettiva illusionistica di ascendenza milanese ha la preponderanza, sono: l'affresco con la \"Madonna, santi e committenti\" per la romanica chiesa di San Pietro a Tavernola Bergamasca, la \"Piet\u00e0\" in San Francesco a Brescia, e due coppie di santi, divise tra la raccolta Cunietti di Milano e il Museo di Kassel, un tempo parte di un polittico commissionato nel 1511.\nPadova.\nSuccessivamente si trasfer\u00ec a Padova, dove nell'aprile del 1513, l'artista fu incaricato dai Padri Benedettini del Monastero di Santa Giustina di realizzare la pala dell'altare maggiore. L'opera mostra un esplicito riferimento a Tiziano, di cui pot\u00e9 studiare i tre affreschi della Scuola del Santo; nella pala riaffiorano anche, nell'architettura bramantesca della volte a botte che sovrasta le figure, ricordi della formazione lombarda. La pala orn\u00f2 l'altare maggiore fino al 1866, anche dopo che nel 1810 fu soppresso il monastero in seguito ai Decreti Napoleonici; fu quindi trasferita alla Pinacoteca Civica, insieme a numerose altre opere provenienti dal monastero, dove si pu\u00f2 ammirare ancora oggi, dopo un recente restauro.\nGli stessi padri benedettini gli commissionano un \u201c\"cenaculo\"\u201d, per il refettorio del convento, probabilmente precedente cronologicamente alla pala, mentre erano gi\u00e0 state realizzate dal Romanino due ante d'organo, oggi perdute.\nRientrato a Brescia sul finire del 1516, essendo stata la sua citt\u00e0 natale occupata dalle truppe della Lega di Cambrai fino al maggio di quell'anno, il Romanino ripropose i motivi padovani nella \"Madonna col Bambino e santi\", realizzata per l'altare maggiore della chiesa bresciana di San Francesco; del 1516 circa \u00e8 la \"Salom\u00e8\", ora al Bode-Museum di Berlino, archetipo per una serie di dipinti di analogo soggetto eseguiti nel bresciano.\nCremona.\nNel 1517 si rec\u00f2 a Cremona per collaudare gli affreschi di Altobello Melone nella navata sinistra del Duomo; sempre di questo periodo sono la \"Madonna col Bambino fra i santi Ludovico di Tolosa e Rocco\", gi\u00e0 a Berlino e ora distrutta e la \"Madonna col Bambino e i santi Bonaventura e Sebastiano\" del Duomo di Sal\u00f2. Tra la tarda estate e l'autunno del 1519 sappiamo che affresc\u00f2 quattro riquadri con \"Storie della Passione di Cristo\" nella navata centrale del Duomo di Cremona, lavoro che doveva continuare con altre scene; ma i nuovi massari, eletti nel 1520, gli tolsero l'incarico affidandolo al Pordenone, probabilmente giudicando ormai fuori moda la tecnica \"nordica\" del Romanino rispetto alle novit\u00e0 romane introdotte dal pittore friulano.\nBrescia.\nNel 1521, inizi\u00f2, insieme al Moretto, la decorazione della cappella del Sacramento in San Giovanni Evangelista a Brescia, che, lasciata incompiuta, venne poi completata dai due pittori nella prima met\u00e0 degli anni quaranta. I dipinti di questa prima fase, corrispondenti al registro superiore, mostrano forte l'influsso del Pordenone, e del Tiziano del \"Polittico Averoldi\", realizzato nel 1522 per la chiesa bresciana di San Nazaro e Celso.\nDel 1524 circa \u00e8 il \"Polittico di Sant'Alessandro\", gi\u00e0 nella chiesa di Sant'Alessandro a Brescia e ora alla National Gallery. Tra il 1524-25 dipinse le ante d'organo per il Duomo di Asola e, l'anno successivo, ne complet\u00f2 con tavole e affreschi la cantoria. Al 1526-27 risale il ciclo delle \"Storie di sant'Obizio\" per la cappella omonima nella chiesa di San Salvatore, mentre al 1529 sono datati sia la pala di Brera con la \"Presentazione di Ges\u00f9 al Tempio\", sia il \"Sant'Antonio da Padova con un donatore\" del Duomo di Sal\u00f2.\nTrento.\nTra il 1531-32 lavor\u00f2 a Trento insieme a Dosso Dossi, a Battista Dossi e al Fogolino alla decorazione della nuova residenza nota come il \"Magno Palazzo\", nel Castello del Buonconsiglio, su commissione del cardinale Bernardo Cles, principe vescovo di Trento.\nLontano da Brescia, in un ambiente meno invaghito dei modi artistici di Tiziano, Romanino si sent\u00ec libero di esprimere\u00a0\u2013 pur in un ciclo di affreschi che dovevano aderire ai temi iconografici cari alla cultura umanistica delle corti - il suo temperamento di pittore ironico e beffardo, con una marcata vena anticlassica e con evidenti accenti derivanti dai modi pittorici transalpini che dovevano risultare graditi ad un uomo di cultura internazionale come Bernardo Clesio.\nLago d'Iseo e Val Camonica.\nIn questo stesso periodo inizi\u00f2 a lavorare in alcune chiese del Lago d'Iseo e della Val Camonica: Santa Maria della Neve a Pisogne (\"Storie di Cristo\"), Sant'Antonio a Breno, Santa Maria Annunciata a Bienno, chiesa di San Pietro a Tavernola Bergamasca (l'affresco Madonna col Bambino, san Giorgio, san Maurizio e i santi Pietro e Paolo che presentano gli offerenti) lasciando tavole ed affreschi espressi in un linguaggio antiaulico, connotato da un forte senso della realt\u00e0 quotidiana nei gesti, nelle espressioni e nei costumi. \nSiamo in presenza dei momenti forse pi\u00f9 alti della poetica del Romanino. In \"Santa Maria della Neve\" a Pisogne, definita da Giovanni Testori la \"Cappella Sistina dei poveri\", la scena della \"Crocifissione\" e le \"Storie di Cristo\", impaginate in maniera originalissima, parlano un linguaggio popolano, ricco di emozioni, che chiama i fedeli ad una partecipazione corale. \"Tutto \u00e8 qui - osserva Alessandro Nova - rimesso in discussione: la costruzione dello spazio sembra quasi ignorare le regole della prospettiva rinascimentale, volti e corpi sono deformati sino al grottesco e le pose dei personaggi sembrano a volte derivare dall'esperienza di un Sacro Monte, come se l'artista fosse alla ricerca di una spiritualit\u00e0 pi\u00f9 diretta, partecipe e libera dai riti della Chiesa istituzionalizzata\". Tra il 1536 e il 1538 realizza, mentre \u00e8 in corso la costruzione dell'omonimo santuario, la pala della Madonna della Stella (o Madonna in trono con Bambino) sul colle oggetto dell'apparizione della Madonna ad un pastore sordomuto, posto tra i comuni di Cellatica, Gussago e Concesio. In questa opera Romanino accoglie la lezione di Savoldo che aveva rappresentato sul manto delle Maddalene il bagliore del Cristo Risorto. Qui il panneggio \u00e8 reso fulgido dalla luce del corpo celeste apparso in cielo al pastore.\nl\nBrescia e Modena.\nTra il 1539-40 realizz\u00f2 le ante d'organo per il Duomo vecchio di Brescia e nel 1540 quelle per San Giorgio in Braida a Verona. Tra il 1545 e il 1548 si colloca invece l'esecuzione della \"Pala di San Domenico\".\nNegli ultimi anni, inizi\u00f2 la collaborazione con il giovane Lattanzio Gambara - che presto, sposandone la figlia, divenne suo genero - nei cicli profani dei Palazzi Lechi e Averoldi a Brescia. L'ultima opera nota, commissionata nel dicembre del 1557 ed in parte eseguita in collaborazione con il Gambara \u00e8 la \"Vocazione dei santi Pietro e Andrea\" nella chiesa di San Pietro a Modena."}
{"id": "283021", "revid": "339392", "url": "https://it.wikipedia.org/wiki?curid=283021", "title": "Girolamo di Romano", "text": ""}
{"id": "283022", "revid": "339392", "url": "https://it.wikipedia.org/wiki?curid=283022", "title": "Girolamo Romanino", "text": ""}
{"id": "283028", "revid": "124268195", "url": "https://it.wikipedia.org/wiki?curid=283028", "title": "Membrana nucleare", "text": "Il nucleo cellulare \u00e8 avvolto da un doppio bilayer fosfolipidico che forma l'involucro nucleare. Il bilayer esterno \u00e8 in continuit\u00e0 con il reticolo endoplasmatico e, come quest'ultimo, \u00e8 ricoperto da ribosomi che sintetizzano attivamente proteine; le proteine neosintetizzate passano nello spazio perinucleare compreso tra i due strati della membrana.\nUna classe speciale di filamenti, conosciuti come lam\u00ecne, \u00e8 associata alla superficie interna della membrana nucleare. Le lamine formano un reticolo denso al di sotto della membrana, la lamina nucleare. i filamenti di lamina si incrociano ad angolo retto per formare una rete anastomotica irregolare che ricopre la superficie interna della membrana nucleare. \nNel far questo, rinforzano meccanicamente la membrana nucleare, determinando la forma del nucleo e fornendo un sito di legame per una variet\u00e0 di proteine che ancorano la cromatina. la Lamina nucleare A, con oltre 350 mutazioni, \u00e8 la proteina con pi\u00f9 mutazioni possibili legate a malattie umane. Le mutazione della lamina A provocano un range sorprendentemente ampio di malattie, dalla progeria a varie distrofie.\nLa cromatina condensata (eterocromatina) tende anche ad aggregarsi alla membrana nucleare durante l'interfase. Alla fine della profase mitotica o meiotica, i filamenti di lamina si disassemblano, provocando la dissoluzione in vescicole delle membrane nucleari e la loro dispersione nel reticolo endoplasmatico. Durante le fasi finali della mitosi (la telofase), le proteine della periferia nucleare, tra cui anche le lamine, si associano alla superficie dei cromosomi, costituendo siti di ancoraggio per le vescicole di membrana. La fusione di queste vescicole ricostituisce il compartimento nucleare.\nIl trasporto di molecole tra il nucleo e il citoplasma avviene per mezzo di pori nucleari specializzati che perforano la membrana nucleare. Questi funzionano come filtri molecolari direzionali altamente selettivi che permettono a proteine come gli istoni e le proteine regolatrici dei geni (che sono sintetizzate nel citoplasma ma svolgono la propria azione nel nucleo) di entrare nel nucleo, e alle molecole che sono sintetizzate nel nucleo ma destinate al citoplasma (ad esempio le subunit\u00e0 ribosomiali, gli RNA transfer e gli RNA messaggeri) di lasciare il nucleo.\nDal punto di vista ultrastrutturale, i pori nucleari appaiono come strutture discoidali con un diametro esterno di 130 nm e un poro interno con un diametro effettivo per la diffusione di 9\u00a0nm. La membrana nucleare di una cellula attiva \u00e8 attraversata anche da pi\u00f9 di 4000 pori. Il complesso del poro nucleare ha una simmetria ottagonale ed \u00e8 formato dall'assemblaggio di pi\u00f9 di 50 proteine, le nucleoporina. I pori nucleari sono liberamente permeabili a piccole molecole, ioni e proteine fino a 17 kDa.\nLa maggior parte delle proteine che entrano nel nucleo lo fa sotto forma di complessi con specifiche proteine recettoriali di trasporto conosciute come importina. Le importine vanno avanti e indietro tra il nucleo e il citoplasma. Per legare il proprio carico, le importine necessitano di una corta sequenza di amminoacidi conosciuta come NLS (Sequenza di Localizzazione Nucleare) e tale legame pu\u00f2 essere diretto o mediato da una proteina adattatrice. Le interazioni dell'importina con le componenti del poro nucleare la spostano insieme con il suo carico attraverso il poro mediante un processo energia-dipendente non ancora conosciuto. Un ciclo complementare agisce per esportare proteine e molecole di RNA dal nucleo al citoplasma utilizzando recettori di trasporto noti come esportina."}
{"id": "283038", "revid": "919135", "url": "https://it.wikipedia.org/wiki?curid=283038", "title": "Integrale di linea", "text": "In matematica, un integrale di linea (da non confondere con il calcolo della lunghezza di una curva usando l'integrazione) o \"integrale curvilineo\" \u00e8 un integrale in cui la funzione da integrare \u00e8 valutata lungo un cammino o una curva. Sono usati vari differenti integrali di linea. Nel caso di percorsi chiusi l'integrale di linea \u00e8 anche chiamato integrale di contorno.\nLa funzione da integrare pu\u00f2 essere un campo scalare o un campo vettoriale. Il valore dell'integrale di linea \u00e8 la somma dei valori del campo in tutti i punti della curva, pesata da una funzione scalare definita sulla curva (tipicamente la lunghezza di un arco o, nel campo vettoriale, il prodotto scalare del campo scalare con il vettore differenziale nella curva). Questa \"pesatura\" distingue l'integrale di linea dai pi\u00f9 semplici integrali definiti su intervalli. Molte relazioni in fisica sono formulate in termini di integrali di linea: ad esempio, il lavoro compiuto dalle forze del campo su un oggetto spostato attraverso un campo, elettrico o gravitazionale, lungo una traiettoria.\nAnalisi vettoriale.\nL'integrale di linea di un campo scalare \u00e8 talvolta detto \"di prima specie\", mentre l'integrale di un campo vettoriale \u00e8 \"di seconda specie\".\nIn termini qualitativi, un integrale di linea nel calcolo vettoriale pu\u00f2 essere pensato come la misura di un effetto di un dato campo vettoriale lungo una certa curva.\nIntegrale di prima specie.\nDato un campo scalare formula_1, si definisce l'integrale di linea su una curva formula_2, parametrizzata da formula_3, con formula_4, come:\ndove il termine formula_6 indica che l'integrale \u00e8 effettuato su un'ascissa curvilinea. Se il dominio della funzione formula_7 \u00e8 formula_8, l'integrale curvilineo si riduce al comune integrale di Riemann valutato nell'intervallo formula_9 (o formula_10, qualora fosse formula_11). Alla famiglia degli integrali di linea appartengono anche gli integrali ellittici di prima e di seconda specie, questi ultimi impiegati anche in ambito statistico per il calcolo della lunghezza della curva di Lorenz.\nIntegrale di seconda specie.\nSimilmente, per un campo vettoriale formula_12, l'integrale di linea lungo una curva formula_2, parametrizzata da formula_3 con formula_4, \u00e8 definito da:\nIndipendenza dal cammino.\nSe un campo vettoriale formula_17 \u00e8 il gradiente di un campo scalare formula_18, cio\u00e8:\nallora la derivata della funzione composta di formula_18 e formula_3 \u00e8:\nche \u00e8 l'integrando dell'integrale di linea di formula_17 lungo formula_3. Segue che, dato un cammino formula_2:\nA parole, l'integrale di formula_17 lungo formula_2 dipende solamente dai valori nei punti formula_29 e formula_30, ed \u00e8 quindi indipendente dal cammino particolare. Per questa ragione, un campo vettoriale che \u00e8 il gradiente di un campo scalare \u00e8 detto \"cammino indipendente\".\nL'integrale di linea \u00e8 largamente usato in fisica, spesso nella descrizione di campi di forze conservativi. Per esempio, il lavoro formula_31 svolto su una particella che si muove su una curva formula_2 in un campo di forze rappresentato da un campo vettoriale formula_17 \u00e8 l'integrale di linea di formula_17 lungo formula_2:\nAnalisi complessa.\nL'integrale di linea \u00e8 uno strumento fondamentale nell'analisi complessa. Sia formula_37 un insieme aperto, sia formula_38 una curva rettificabile e formula_39 una funzione. Allora l'integrale di linea:\npu\u00f2 essere definito suddividendo l'intervallo formula_41 in formula_42 e considerando l'espressione:\nL'integrale \u00e8 il limite di questa somma, per la lunghezza delle suddivisioni tendente a zero.\nSe formula_44 \u00e8 una curva differenziabile con continuit\u00e0, l'integrale di linea pu\u00f2 essere valutato come un integrale di una funzione reale di variabile reale:\nQuando formula_44 \u00e8 una curva chiusa, cio\u00e8 la sua posizione iniziale e finale coincidono, la notazione:\n\u00e8 spesso usata per l'integrale di linea di formula_7 su formula_44.\nVedendo i numeri complessi come vettori in due dimensioni, l'integrale di linea nel piano di un campo vettoriale corrisponde alla parte reale dell'integrale di linea del coniugato della funzione complessa corrispondente di variabile complessa. Nello specifico, se:\nallora:\na condizione che gli integrali alla destra esistono e che la parametrizzazione formula_44 di formula_53 abbia la stessa orientazione di formula_54.\nPer l'equazione di Cauchy-Riemann, il rotore del campo vettoriale corrispondente al coniugato di una funzione olomorfa \u00e8 nullo. Per il teorema dei residui, inoltre, spesso si usa un integrale di contorno nel piano complesso per trovare l'integrale di una funzione reale di variabile reale. Importanti risultati riguardo agli integrali di linea sono il teorema integrale di Cauchy e la formula integrale di Cauchy.\nEsempi.\nSi consideri una funzione formula_55, e la circonferenza formula_44 di raggio unitario intorno all'origine, parametrizzata da:\nSostituendo, si trova:\nche pu\u00f2 anche essere verificato con la formula integrale di Cauchy.\nMeccanica quantistica.\nL'\"integrazione sui cammini\" usata in meccanica quantistica si riferisce non agli integrali trattati in questa voce ma a un metodo di integrazione funzionale, che \u00e8 l'integrazione su uno spazio di cammini, di una funzione \"di\" un possibile cammino. Gli integrali di linea nel senso di questa voce sono tuttavia importanti in meccanica quantistica; per esempio, l'integrazione complessa lungo una curva chiusa \u00e8 spesso utilizzata nel valutare l'ampiezza di probabilit\u00e0 nella teoria quantistica dello scattering."}
{"id": "283042", "revid": "287204", "url": "https://it.wikipedia.org/wiki?curid=283042", "title": "Gottardo di Hildesheim", "text": "Significato del nome del santo.\nIn Italia il nome tedesco Godard, o Gotheard, venne collegato, con una delle solite interpretazioni o storpiature popolari, alla malattia della \"gotta\": infatti il santo veniva invocato per alleviare i dolori di gotta e altre malattie artritiche e reumatiche. \nIl significato preciso del nome Gottardo deriva dai termini tedeschi Goth=Dio e Hard=il forte, cio\u00e8 \"il forte di Dio\", \"colui che ha la protezione di Dio\".\nBiografia.\nGottardo nacque nel 960 a Reichersdorf, presso Niederalteich, cittadina della diocesi di Passavia, nella Baviera meridionale al confine tra Germania e Austria. A Niederalteich era gi\u00e0 presente un monastero, dove il padre Ratmundo era vassallo del capitolo di San Maurizio di Niederalteich. Nella scuola capitolare di questo monastero ricevette un'istruzione umanistica e teologica sotto la guida di Uodalgiso. Dopo aver viaggiato molto in Austria nella regione alpina e in Italia, termin\u00f2 i suoi studi superiori presso la scuola del duomo di Passavia sotto il famoso maestro Liutfrido.\nEntr\u00f2 quindi nel capitolo di Niederalteich come preposito. Quando il duca Enrico II il Litigioso decise di trasformare il capitolo in un monastero benedettino, Gottardo rimase come novizio, per farsi poi monaco benedettino nel 990 sotto l'abate Ercanberto di Svevia. Fu ordinato sacerdote nel 993. Divenne successivamente priore e rettore della scuola monastica, portando questa ai livelli pi\u00f9 alti. Nel 996 fu eletto abate del monastero, orientandolo verso gli ideali di Cluny. In seguito il futuro imperatore Enrico II gli affid\u00f2 il delicato compito di abate dell'abbazia di Tegernsee (1001-1002) e poi di quella di Hersfeld (1005), dove impresse alla vita monastica un forte rinnovamento, lavorando con molta determinazione per convincere le comunit\u00e0 ad accettare le riforme improntate all'ideale monastico di Cluny.\nNel 1013 ritorn\u00f2 a Niederalteich, dove intraprese una grande attivit\u00e0 di edificazione: oltre trenta sono le chiese che furono costruite sotto la sua direzione. Questo gli valse la fama di uno dei pi\u00f9 grandi architetti, oltre che pedagoghi, della Baviera del suo tempo.\nL'arcivescovo Aribo di Magonza lo consacr\u00f2 vescovo di Hildesheim, alla morte di Bernoardo. La sua nomina fu voluta dall'imperatore Enrico II. Egli fu coinvolto nel conflitto di Gandersheim. Come vescovo fu molto amato sia dai credenti laici del popolo che dal clero. Egli difese con fermezza la propria diocesi da soprusi e tentativi di usurpazione. Mor\u00ec il 5 maggio 1038.\nCanonizzazione.\nVenne canonizzato da papa Innocenzo II il 29 ottobre 1131. Dopo la sua canonizzazione le spoglie vennero traslate il 4 maggio dalla chiesa di S. Maurizio e, dopo essere state deposte in uno splendido sarcofago, portate nella cripta della cattedrale di Hildesheim sotto l'altare dove sono ancora oggi; in quell'occasione si registrarono diversi miracoli. A causa di questa traslazione, in molte Chiese cattoliche e protestanti viene festeggiato sia il 4 maggio, giorno della traslazione, che il 5 maggio, giorno della sua morte.\nIl culto del santo a Trenzano.\nDopo varie localit\u00e0 del Bresciano, il culto del santo arriv\u00f2 anche a Trenzano, terra ricca di acque sorgive e acquitrini. La bonifica del territorio fu diretta dai monaci benedettini, che da Milano si trasferirono al vicino monastero di Corzano, in localit\u00e0 Convento (Trenzano). I monaci, dopo il loro passaggio, decisero di donare alla vecchia parrocchia un altare e un busto ligneo con la reliquia della falange del santo tedesco. Era l'anno 1464. Da allora la festa di san Gottardo prospero, grazie a manifestazioni culturali religiose sempre pi\u00f9 sentite dalla popolazione, che man mano che passava il tempo dimentic\u00f2 il culto dei santi patroni, san Giorgio e santo Stefano. Trenzano lo festeggia ogni 4 maggio con una solenne celebrazione e una processione per le vie del paese con tre soste e conseguenti benedizioni (terra-lavoro-famiglie). Dopo vari contatti con la parrocchia della basilica di San Gottardo a Hildesheim, i due parroci si incontrarono e firmarono a Trenzano il gemellaggio il 4 maggio 1993; in quell'occasione venne portata la reliquia del cuore di san Gottardo. Nel 2000, in occasione del giubileo, una statua monumentale in bronzo del maestro Severino \u00e8 stata posta in chiesa, in sostituzione della statua processionale ora collocata nella sacrestia.\nIl tocco.\nCentinaia di fedeli e pellegrini ogni anno si recano alla messa e processione solenne in onore del santo. \u00c8 tradizione toccare con la mano o con un indumento il manto della statua del santo o porre il capo sotto di esso e baciare la reliquia posta sull'altare. Questo \"tocco\" \u00e8 visto come segno di guarigione.\nLa fonte.\nRestauri effettuati nel 1980 hanno riportato alla luce l'antica fonte di san Gottardo, posta sotto l'altare a lui dedicato: una sorgente di acqua pura e cristallina fresca tutto l'anno. Dopo il restauro, la fonte \u00e8 stata aperta al pubblico."}
{"id": "283045", "revid": "110157", "url": "https://it.wikipedia.org/wiki?curid=283045", "title": "Benken (Zurigo)", "text": "Benken (toponimo tedesco) \u00e8 un comune svizzero di 857 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "283048", "revid": "6923", "url": "https://it.wikipedia.org/wiki?curid=283048", "title": "Dark Age of Camelot", "text": "Dark Age of Camelot (familiarmente abbreviato in DAoC) \u00e8 un MMORPG, un videogioco giocabile solo online attraverso internet. Si avvale di grafica tridimensionale e simula un mondo fantastico ispirato all'alto medioevo britannico e scandinavo. Il client di gioco \u00e8 un programma proprietario, che si collega a dei server predisposti dalle societ\u00e0 che gestiscono il servizio. Sia il software dei client che quello dei server \u00e8 sviluppato dalla Mythic Entertainment, detentrice dei diritti del gioco. Il gioco \u00e8 a pagamento: per poter giocare \u00e8 necessario comperare una copia del programma client e sottoscrivere un abbonamento. \u00c8 stato distribuito in Italia dalla CTO.\nDAoC \u00e8 un classico gioco di ruolo basato su personaggi di razze e classi differenti ma complementari, che intraprendono avventure combattendo mostri e superando prove. La principale innovazione introdotta da questo MMORPG \u00e8 stata la competizione fra gruppi di giocatori, che sono divisi fra tre regni/nazione (Hibernia, Albion e Midgard) con razze, classi e abilit\u00e0 diverse le une dalle altre: queste tre nazioni sono in stato di guerra permanente fra loro, e i giocatori sono incentivati a formare eserciti e a organizzare battaglie per il controllo dei territori di frontiera dei regni.\nImportante nell'economia complessiva di gioco \u00e8 la socialit\u00e0, favorita sia da un sistema di chat \"multiple\" piuttosto sofisticato, che facilita il ritrovarsi e il formare dei gruppi, sia dal sistema delle gilde, organizzazioni permanenti di giocatori che si consorziano dotandosi di un nome comune, di una gerarchia interna e di uno stemma che li distingue come appartenenti alla gilda.\nIl sistema di gioco.\nOgni giocatore ha a disposizione un dato ammontare di punti ferita, di mana (il \"potenziale magico\") e di endurance (il \"fiato\"). Pu\u00f2 disporre di vari tipi di armi e armature, e gioca combattendo o lanciando magie. Generalmente i giocatori affrontano le avventure insieme formando gruppi, che condividono il rischio e l'esperienza guadagnata, formati al massimo da otto personaggi. Poich\u00e9 le classi sono diverse in ciascuno dei tre reami le tratteremo qui solo per tipi generali, riservandoci la descrizione dettagliata nel paragrafo del rispettivo reame.\nCome in \"Dungeons &amp; Dragons\" le classi di DAoC si possono dividere in quattro generi principali: i tank, i curatori, i maghi e le spie, oltre ad alcune classi che si pongono a met\u00e0 strada fra una o pi\u00f9 di queste categorie. \nIl territorio di \"DAoC\" \u00e8 diviso in quattro grandi aree principali, che corrispondono ai tre regni e alla \"terra di nessuno\" che li mette in comunicazione fra loro. A queste si aggiungono altri \"mondi\" comunicanti introdotti con le espansioni del gioco, e alcuni \"dungeon\" sotterranei pi\u00f9 o meno estesi.\nCaratteristiche di un personaggio.\nUn generico personaggio in \"DAoC\" ha otto caratteristiche principali: Forza, Costituzione, Destrezza, Agilit\u00e0, Intelligenza, Devozione, Empatia, Carisma. A seconda dei valori di queste potr\u00e0 riuscire meglio in una classe o in un'altra: esempio classico, un personaggio con molta forza ma poca intelligenza sar\u00e0 certamente un buon guerriero ma un pessimo mago. Ogni razza ha un proprio insieme di valori di caratteristiche di partenza, che il giocatore pu\u00f2 modificare parzialmente.\nIn sede di creazione di un nuovo personaggio (dopo aver scelto il reame a cui si vuole appartenere) bisogna scegliere la razza del proprio personaggio, la sua classe e i suoi tratti somatici.\nAvanzando di livello aumenteranno le caratteristiche di base e la disponibilit\u00e0 di mana e punti ferita del personaggio, che otterr\u00e0 anche dei \"punti abilit\u00e0\" con cui aumenter\u00e0 la sua conoscenza delle armi e delle discipline accessibili alla sua classe. Il massimo livello raggiungibile \u00e8 il livello 50: oltre a questi, che sono i classici livelli dei giochi di ruolo, esistono altri tredici\"livelli reame\", conseguiti combattendo contro i regni nemici, e (con le espansioni) dieci \"Master Level\", che conferiscono ulteriori capacit\u00e0 e poteri e le dieci \"Champion Level\", che anch'esse potenziano ulteriormente i personaggi."}
{"id": "283049", "revid": "111373", "url": "https://it.wikipedia.org/wiki?curid=283049", "title": "Marthalen", "text": "Marthalen (toponimo tedesco) \u00e8 un comune svizzero di 1\u00a0938 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1771 senza Ellikon am Rhein):\nInfrastrutture e trasporti.\nMarthalen \u00e8 servito dall'omonima stazione sulla ferrovia Winterthur-Sciaffusa.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "283058", "revid": "1776051", "url": "https://it.wikipedia.org/wiki?curid=283058", "title": "Flaach", "text": "Feuerthalen (toponimo tedesco) \u00e8 un comune svizzero di 1\u00a0362 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "283059", "revid": "287204", "url": "https://it.wikipedia.org/wiki?curid=283059", "title": "Alberto Moravia (opere e poetica)", "text": "Alberto Pincherle, in arte Alberto Moravia (1907-1990) \u00e8 stato uno dei principali scrittori italiani.\nOpere.\nI primi scritti.\nMoravia inizia a scrivere i suoi primi racconti sulla rivista '900 alla quale collabora a partire dal 1927: \"Cortigiana stanca\" (1927), \"Delitto al circolo del tennis\" (1928), \"Il ladro curioso\" e \"Apparizione\" (1929).\nGli Indifferenti.\nIl successo ottenuto con il primo romanzo \"Gli indifferenti\" (1929), che viene visto dalla critica come esempio di romanzo esistenzialista e di stampo dostoevskijano, gli permette di proseguire la sua attivit\u00e0 di scrittore e gli aprono le porte del giornalismo.\nGli scritti del periodo fascista.\nDurante il periodo fascista, che penalizzava la sua origine ebraica da parte del padre, la sua opera viene tenuta sotto controllo e alcuni suoi scritti vietati, come le recensioni a \"Le ambizioni sbagliate\" (1935), o sequestrati, come \"La mascherata\" (1941) o addirittura ne viene impedita la pubblicazione come nel caso di \"Agostino\" (1943).Moravia per\u00f2 non rinuncia alla scrittura e scrive comunque opere di carattere allegorico e continua l'attivit\u00e0 giornalistica firmando i suoi interventi con uno pseudonimo.Esce in questo periodo la raccolta di racconti \"La bella vita\" (1935), \"L'imbroglio\" (1937) e \"I sogni del pigro\" (1940).\nGli scritti dopo la guerra.\nTerminata la guerra e trascorsi alcuni anni all'estero, lo scrittore riprende liberamente a scrivere e, oltre a dedicarsi al giornalismo, s'interessa di cinema, di teatro e di saggistica.Per il teatro scriver\u00e0 \"Beatrice Cenci\" nel 1958, \"Il dio Kurt\" nel 1968, \"La vita \u00e8 gioco\" nel 1969 e come saggista \"L'uomo come fine\" nel 1963 e l\"'Impegno controvoglia\" nel 1980.\nAgostino.\nNel 1945 lo scrittore potr\u00e0 pubblicare Agostino, la storia di un ragazzo di tredici anni e dei suoi primi approcci con il sesso dopo la scoperta che la madre lo \"tradisce\" con un altro uomo.\nI romanzi politici.\nDue anni dopo, nel 1947, vedr\u00e0 la luce il romanzo \"La romana\", romanzo politico come tutti gli altri di questo periodo, che narra la storia di una giovane prostituta che agisce in un ambiente di polizia fascista e di cospiratori antifascisti. Seguono, al ritmo di un anno di distanza, \"La disubbidienza\" (1948) e \"L'amore coniugale\" (1949) nei quali lo scrittore fa una critica all'istituzione borghese del matrimonio.Sempre al genere politico appartiene il romanzo \"Il conformista\" del 1951, nel quale spicca la storia di un uomo che diventa una spia dell'OVRA ed \u00e8 tra i partecipanti all'assassinio dei fratelli Rosselli, e una tra le opere pi\u00f9 famose dello scrittore, \"La ciociara\" del 1957 nel quale lo scrittore, rievocando i propri ricordi, descrive il mondo degli sfollati, durante la seconda guerra mondiale, che attendono con ansia in montagna che arrivino gli alleati. A questo romanzo si ispir\u00f2 il regista Vittorio De Sica per la sua famosa versione cinematografica.\nTra i romanzi politici si annovera \"I due amici\", scritto nel 1952 ma rimasto incompiuto e pubblicato da Bompiani nell'ottobre del 2007. I tre frammenti recuperati nel Fondo Moravia tra carte e manoscritti dell'autore narrano, come Moravia stesso ebbe a dire nel 1953 in un'intervista, \"La storia di alcuni ragazzi comunisti e delle loro vicende amorose in rapporto all'ideologia politica\".\nI romanzi legati alle nuove tendenze letterarie.\nNel romanzo \"Il disprezzo\" del 1954 e nei successivi, lo scrittore propone le tematiche adeguate alle nuove tendenze letterarie e culturali, come quella dell'alienazione, anche se la linea essenziale che lo guida rimane sempre l'osservazione della realt\u00e0.\nTra i pi\u00f9 noti \u00e8 \"La noia\" del 1960 che vinse il premio Viareggio, al quale segue la raccolta di novelle \"L'automa\" del 1962, \"L'uomo come fine\" del 1964, \"L'attenzione\" del 1965, \"Una cosa \u00e8 una cosa\" del 1967.\nGli influssi del romanzo sperimentale e della psicoanalisi reichiana.\nLe opere del periodo seguente, pur avendo impegno diseguale, si arricchiscono di nuove forme. In alcune di essi si risentono gli influssi del romanzo sperimentale, soprattutto dell\"'\u00e9cole du regard\", in altre viene approfondito il tema psicoanalitico che riprende le teorie di Wilhelm Reich, discepolo di Freud, incentrate sulla sessualit\u00e0 o ancora il tema politico e in specifico quello del terrorismo: \"Il paradiso\" del 1970, \"Io e lui\" del 1971, \"Boh\" del 1976, \"La vita interiore\" del 1978, \"La cosa\" del 1983, \"L'uomo che guarda\" del 1985, \"Viaggio a Roma\" del 1988, \"Palocco\" del 1990.\nPoetica.\nIl realismo.\nLa passione civile e la curiosit\u00e0 culturale, che hanno accompagnato Moravia per tutta la sua attivit\u00e0 letteraria, lo rende scrittore impegnato sempre teso verso la razionalit\u00e0. L'opera di Moravia \u00e8 legata al realismo ed egli indaga le patologie delle classi sociali, specialmente dell'alta e della media borghesia.\nLa sua critica \u201cmoralistica\u201d alla societ\u00e0 borghese, secondo Edoardo Sanguineti, costituiva un approccio \u00abdel tutto legittimo, ma abbastanza fuorviante, a suo parere, anche perch\u00e9 le classi sociali in Moravia erano impostate secondo criteri tutto sommato \u201cbanali\u201d, generici e molto schematici: una semplice \u201clotta\u201d tra \u201cricchi\u201d e \u201cpoveri\u201d, senza peraltro sbocchi \u201coperativi\u201d, e sui quali anzi s\u2019innesta una sorta di \u201cfatalismo deterministico\u201d\u00bb.\nMoravia, in realt\u00e0, riesce a distaccarsi dalla sua materia in modo lucido e a descrivere in modo minuziosamente oggettivo le varie realt\u00e0, come nella migliore tradizione della narrativa verista, senza lasciarsi tentare da alcuna compiacenza narrativa sempre tesa a ricreare i caratteri e soprattutto gli stati d'animo.\nLo stile.\nLo stile della sua prosa \u00e8 spoglio e disadorno, le parole volutamente povere e comuni per concentrarsi sulla costruzione del periodo con una sintassi elaborata. Ogni proposizione della sua prosa corrisponde a singole osservazioni psicologiche che s'incastrano in un montaggio perfetto fino ad affermare uno stato d'animo particolare. Il suo \u00e8 uno stile esclusivamente da narratore che non si compiace di effetti lirici ma si affida esclusivamente allo svolgersi del periodo.\nNelle opere pi\u00f9 tarde la sua prosa diventa sempre pi\u00f9 scarna legata ad una struttura dialogica che rende pi\u00f9 evidente il monologo interiore come \u00e8 tipico della grande narrativa del Novecento.\nL'ideologia della trasgressione.\nI rapporti tra l'individuo e la societ\u00e0, tra l'es e il super-io vengono analizzati attraverso il tema del sesso secondo una tematica freudiana e marxista che segue le ideologie della trasgressione sia nella sfera politica, sia in quella privata."}
{"id": "283063", "revid": "126257", "url": "https://it.wikipedia.org/wiki?curid=283063", "title": "Bargigliato", "text": ""}
{"id": "283065", "revid": "111373", "url": "https://it.wikipedia.org/wiki?curid=283065", "title": "Rheinau (Svizzera)", "text": "Rheinau (toponimo tedesco) \u00e8 un comune svizzero di 1\u00a0302 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRheinau \u00e8 stato servito fino al 2010 dalla stazione di Altenburg-Rheinau sulla ferrovia Eglisau-Neuhausen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "283067", "revid": "287204", "url": "https://it.wikipedia.org/wiki?curid=283067", "title": "Monte Ceneri", "text": "Il Monte Ceneri ( s.l.m.) \u00e8 un valico prealpino che divide il Cantone Ticino nelle due principali regioni, Sopraceneri e Sottoceneri. Malgrado il suo nome, il Monte Ceneri \u00e8 il punto pi\u00f9 basso della cresta tra il Monte Tamaro e il Camogh\u00e8.\nDescrizione.\nDal punto di vista orografico il passo separa le Prealpi Varesine (a ovest) dalle Prealpi Comasche (a est). Il passo \u00e8 facilmente valicabile percorrendo la strada cantonale. L'autostrada e la linea ferroviaria del San Gottardo lo attraversano tramite due tunnel.\nUn terzo traforo di 15,4 km, la galleria di base del Monte Ceneri, permette dal 2020 di evitare la vetta del passo, mantenendosi a quota di pianura in un settore pi\u00f9 orientale rispetto alle altre due gallerie.\nDal 1932 al 2008 il Monte Ceneri ha ospitato il centro trasmettitore della Radio della Svizzera Italiana, che \u00e8 stata a lungo conosciuta proprio come \"Radio Monte Ceneri\"."}
{"id": "283068", "revid": "113152978", "url": "https://it.wikipedia.org/wiki?curid=283068", "title": "Effetto Holtzman", "text": "L'effetto Holtzman \u00e8 un immaginario fenomeno scientifico presente nel fantascientifico ciclo di Dune creato da Frank Herbert.\nIl nome deriva dallo scienziato che lo scopr\u00ec, Tio Holtzman. Sebbene fisicamente l'effetto non venga mai spiegato nei dettagli, si crede che esso dipenda strettamente dalla forza repulsiva/repellente delle particelle subatomiche in uno stato fisico eccitato. Grazie all'effetto Holtzman \u00e8 possibile annullare lo spazio oltrepassando le soglie dello spazio-tempo cos\u00ec da permettere alle navi della Gilda Spaziale di viaggiare tra pianeti appartenenti a sistemi stellari distanti senza mai muoversi.\nL'Effetto Holtzman pu\u00f2 anche essere impiegato per gli scudi di difesa, lasciando passare attraverso di essi oggetti che si muovono lentamente, e respingendo quelli pi\u00f9 veloci. Se uno scudo Holtzman viene in contatto con un raggio di un Lasergun, si genera una fusione subatomica e di conseguenza una catastrofica esplosione.\nL'Effetto Holtzman \u00e8 anche impiegato per creare sospensori che riescono ad annullare la gravit\u00e0. Sullo stesso principio possono venire costruiti globi fluttuanti, che fungono da lampade per l'illuminazione."}
{"id": "283069", "revid": "1444396", "url": "https://it.wikipedia.org/wiki?curid=283069", "title": "Summonte", "text": "Summonte \u00e8 un comune italiano di abitanti della provincia di Avellino in Campania.\nGeografia fisica.\nAdagiato in posizione amena sulle falde orientali del Partenio, ad oltre 700 , ha origini antichissime, attestate dai ruderi ultra millenari del castello e dal nome latineggiante (Summonte deriva da Sub monte, sotto il monte).\nStoria.\nIl ritrovamento di alcune tombe di epoca preromana, probabilmente osche, dimostra che il territorio di Summonte \u00e8 stato abitato da tempi remoti.\nIl primo documento che s\u00ec riferisce a Summonte \u00e8 del 769 ed \u00e8 costituito da una donazione di un patrizio longobardo di nome Leo all'Abbazia di Montecassino. Tale donazione comprende delle \"curtes\" curti, toponimo di un'ampia contrada Summontese in adiacenza al territorio di Avellino e Summonte, che nell'atto viene indicato con il nome Transmonte, probabilmente, come ritiene lo storiografo Scandone, per la sua posizione rispetto a Benevento, dove venne rogata la donazione. Da documenti successivi, custoditi nell'Archivio del Santuario di Montevergine, risulta che nel territorio di Summonte, esisteva una chiesa dedicata a Maria SS. di Montevergine(ma altri documenti parlano di Santa Maria del Preposito) molto prima della fondazione del santuario dedicato alla Madonna da San Guglielmo, compravendita del 1025, e che nel 1037, contratto di affitto si coltivava il gelso per l'allevamento del baco per la produzione della seta.Questa chiesa \u00e8 identificata come Santa Maria degli Angeli nel territorio di Ospedaletto d'alpinolo. L'atto \u00e8 il pi\u00f9 antico documento sulla bachicoltura in Italia ed \u00e8 recensito dagli storiografi pi\u00f9 autorevoli.\nCon i Normanni Summonte pass\u00f2 alla condizione di feudo e, concesso intorno al 1130 a Raone Malerba, un nobile di origine franca al seguito dei Normanni, rimase sotto il dominio dei Malerba per oltre due secoli fino alla morte dell'ultima discendente, Francesca Malerba, priva di figli. I Malerba goderono della stima e protezione dei regnanti dell'epoca, soprattutto con Robeno, che fu nominato giustiziere della Calabria dal grande imperatore Federico II di Svevia. Essi, a differenza dei successivi feudatari, vivevano nel castello di Summonte.\nAi Malerba, dopo un breve periodo in cui fu feudatario un figliastro di Francesca, successe la famiglia Della Leonessa, poi ci furono gli Spinelli, gli Albertini fino ai Doria, che rimasero feudatari di Summonte per oltre duecento anni fino alla eversione della feudalit\u00e0, sancita nel regno di Napoli sotto Giuseppe Bonaparte nel 1806.\nSotto i Borboni, ritornati a Napoli con la restaurazione, fu costituito a Summonte un attivo nucleo carbonaro \"I Pitti del Partenio\" all'O. di Summonte che ebbe come esponenti pi\u00f9 importanti i fratelli Severino e Vincenzo De Cristofaro, condannati all'esilio per lunghi anni.\nSummonte ha dato i natali all'on. Paolo De Cristofaro, fondatore di un quotidiano di importanza e diffusione nazionale, il Popolo di Roma, e ad Alessio De Vito, che fu decorato da vivente della medaglia d'oro al valor militare per la gloriosa impresa compiuta nel 1941 nella baia di Suda con i mezzi di assalto della marina militare, un prodigio di tecnica ed ardimento che ci impose all'ammirazione degli stessi nemici del tempo.\nDal 14 novembre 2017 \u00e8 inserita tra I borghi pi\u00f9 belli d'Italia.\nMonumenti e luoghi d'interesse.\nLa Torre.\nNell'attuale centro storico, in posizione dominante sulla valle, sorgeva un fortilizio con il nome di \"Castrum Submontis\" (il toponimo sottintende tra sub e montis il termine \u201cradicibus\u201d, in quanto la preposizione latina su, come si sa, regge l'ablativo e non il genitivo) che aveva la funzione di difesa di Abellinum lungo la via antica, che nel medioevo ebbe il nome di campanina, il cui percorso era sostanzialmente quello dell'attuale strada provinciale (fino a poco tempo fa statale 374 di Summonte) che collega Avellino alla Valle Caudina. I Longobardi occuparono il territorio con le loro famiglie ed erano estremamente diffidenti verso la popolazione locale. Preferivano vivere in quartieri separati e ben protetti, cosicch\u00e9 il fortilizio di Summonte, gi\u00e0 esistente, rappresent\u00f2 il luogo ideale per una sicura dimora. Una volta insediatisi, adattarono la fortificazione alle loro esigenze, ampliandola e rafforzandola con la costruzione di una torre, che, a differenza di tutte le altre costruite nel Beneventano dai Longobardi, ebbe base circolare e non quadrata, probabilmente in dipendenza della sua posizione dominante ed isolata. Verso la fine dell'XI secolo d.C., Summonte fu concesso in feudo ai Malerba, una famiglia franca al seguito dei Normanni ed il castello con la torre divenne la residenza del feudatario. Il Castello fu notevolmente ampliato con la costruzione di abitazioni per i servi e per i soldati e di una chiesetta, fino a costituire un borgo interamente murato, con ingresso principale dall'attuale arco San Nicola. Nel periodo Angioino il castello ebbe il suo assetto definitivo e la torre fu ristrutturata, fino ad assumere la forma tipica delle torri di detto periodo, riscontrabile nel rudere preesistente ai recenti lavori.\nI rilievi aerofotogrammetrici a raggi infrarossi effettuati nel giugno 1980 da esperti incaricati dal Comune hanno consentito di avere un quadro abbastanza fedele del preesistente castello: al centro di esso si ergeva la maestosa torre, dalla cui sommit\u00e0 era possibile sorvegliare l'intera zona. \nIn caso di necessit\u00e0 essa serviva da ridotto per l'estrema difesa. Il castello era circondato da una prima fila di mura perimetrali con quattro capisaldi, che suddividevano le mura in altrettanti tratti, ciascuno lungo una cinquantina di metri. A valle, oltre l'anzidetta cinta di mura, in corrispondenza del caposaldo a sud-est della torre, vi erano delle formazioni murarie a semicerchio. Questa seconda cinta di mura rendeva molto difficile l'accesso agli eventuali aggressori e l'assalto alle difese fisse del castello, anche per la condizione naturale del terreno, che si elevava letteralmente a picco, era, se non impossibile, estremamente arduo. Al di sotto ed intorno alla torre vi erano cisterne, depositi e riservette varie, che permettevano di resistere anche ad un lungo assedio. Angusti e tortuosi corridoi sotterranei permettevano agli assediati di effettuare i collegamenti necessari in condizioni di sicurezza. La torre era priva di accesso diretto dall'area circostante. Esisteva un solo varco, sopraelevato rispetto al piano di campagna, e lo si poteva raggiungere solo a mezzo di funi o scale mobili. La torre era a due piani, divisi da solai di legno, comunicanti tra loro a mezzo di scalini ricavati dallo spessore del muro perimetrale. Forse al di sotto di essa, nella parte interrata, vi era un passaggio sotterraneo molto stretto che la collegava agli accennati corridoi. \u00c8 storicamente certo che nel castello, quando il feudatario era Roberto Malerba, fu rinchiuso, per ordine di Federico II il cavaliere lombardo Obertino da Mondello, fatto prigioniero nella battaglia di Cortenuova (22 novembre 1237) e che vi fu ospitato, nel marzo del 1440, quando il feudatario era Ottino Caracciolo, Renato d'Angi\u00f2, durante la sua sfortunata guerra contro Alfonso d'Aragona. Presente anche una scuola alberghiera ,\nSociet\u00e0.\nLingue e dialetti.\nAccanto alla lingua italiana, nel territorio di Summonte \u00e8 in uso il dialetto irpino.\nAmministrazione.\nAltre informazioni amministrative.\nIl comune fa parte della Comunit\u00e0 montana Partenio - Vallo di Lauro e del Parco regionale del Partenio.\nCollegamenti esterni.\nNotizie storiche"}
{"id": "283071", "revid": "289247", "url": "https://it.wikipedia.org/wiki?curid=283071", "title": "Settimana internazionale degli sport invernali", "text": ""}
{"id": "283072", "revid": "580", "url": "https://it.wikipedia.org/wiki?curid=283072", "title": "Barbo (araldica)", "text": "In araldica il barbo (detto anche \"barbio\", in natura pu\u00f2 corrispondere al barbo italico) \u00e8 uno dei pesci pi\u00f9 utilizzati, spesso negli stemmi delle famiglie le cui propriet\u00e0 erano su rive fluviali. \nPosizione araldica ordinaria.\nDue barbi sono posti \"salienti\" e \"contrapposti\", con un filetto in bocca. "}
{"id": "283073", "revid": "123296782", "url": "https://it.wikipedia.org/wiki?curid=283073", "title": "Vedeggio", "text": "Il Vedeggio \u00e8 un fiume del cantone Ticino che nasce sulle pendici del monte Camogh\u00e8 (2200\u00a0m) e che sfocia nel golfo di Agno (Lago di Lugano), attraversando la piana del Vedeggio alla quale ha dato il nome. Attraversa i comuni di Isone, Monteceneri, Mezzovico-Vira, Torricella-Taverne, Ponte Capriasca, Bedano, Lamone, Gravesano, Manno, Bioggio, Muzzano e Agno.\nSi considera che alle sue foci fosse presente la \"peschiera di Agno\" che ebbe una notevole importanza economica fin dal Medioevo. Venne demolita nel 1844."}
{"id": "283075", "revid": "111373", "url": "https://it.wikipedia.org/wiki?curid=283075", "title": "Dachsen", "text": "Dachsen (toponimo tedesco) \u00e8 un comune svizzero di 1\u00a0998 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDachsen \u00e8 servito dall'omonima stazione sulla ferrovia Winterthur-Sciaffusa.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "283076", "revid": "287204", "url": "https://it.wikipedia.org/wiki?curid=283076", "title": "Galla (imperatrice)", "text": "Biografia.\nGalla era una dei quattro figli dell'imperatore romano Valentiniano I e della sua seconda moglie Giustina; fu dunque sorellastra dell'imperatore Graziano, figlio di Valentiniano I e della sua prima moglie Marina Severa, associato al trono dal padre gi\u00e0 nel 367, e sorella di Grata, Giusta e di Valentiniano II, proclamato augusto alla morte del padre nel 375, a soli quattro anni e sotto la reggenza della madre Giustina. Galla crebbe nella famiglia imperiale presso la capitale di Milano.\nInterpret\u00f2 un ruolo non secondario nel passaggio tra la dinastia valentiniana e quella teodosiana. Accadde infatti che il suo fratellastro, l'imperatore Graziano, fu rovesciato dall'usurpatore Magno Massimo, il quale estese il proprio dominio sulle province occidentali dell'impero, mentre Valentiniano II regnava sull'Italia e Teodosio I (associato al trono da Graziano nel 375 dopo la morte di suo zio Valente nella battaglia di Adrianopoli) sull'Oriente. Nel 387 Massimo decise di eliminare Valentiniano e discese in Italia: l'imperatore, Giustina e Galla furono costretti ad abbandonare la penisola e a rifugiarsi a Tessalonica, capitale della prefettura del pretorio dell'Illirico, dove risiedeva Teodosio.\nDopo la morte di Graziano nel 383 e in seguito all'attacco dell'usurpatore delle province galliche, Magno Massimo, fugg\u00ec nel 387 con la madre e i fratelli a Tessalonica, presso l'imperatore Teodosio I, associato al trono da Graziano nel 379. Qui Giustina fece comparire la bellissima Galla in lacrime davanti al quarantenne imperatore, il quale la chiese in sposa: Giustina pose la condizione che Teodosio intervenisse in Italia per ricollocare Valentiniano sul trono e questi accett\u00f2. Il matrimonio fu celebrato quello stesso anno e Teodosio si rec\u00f2 in Occidente a combattere Massimo.\nDivenuta imperatrice, si trov\u00f2 ad essere a tredici anni la madre adottiva dei figli del primo matrimonio di Teodosio, Arcadio (che aveva dieci anni) e Onorio. Nel 388 diede alla luce il primo figlio, Graziano, morto per\u00f2 ancora infante. Tra il 388 e il 391 Teodosio rimase in Italia, dove rimise sul trono Valentiniano; nel frattempo Galla e Arcadio, che vivevano a Costantinopoli nel Gran Palazzo, entrarono in contrasto, tanto che nel 390 Galla fu allontanata dal palazzo. Nel 392 nacque una figlia, Galla Placidia; quello stesso anno mor\u00ec il fratello Valentiniano II e Galla secondo la testimonianza dello storico Zosimo \"riemp\u00ec la reggia con le sue grida\". Mor\u00ec nel 394 per le conseguenze di un altro parto a cui non sopravvisse neppure il bambino, Giovanni.\nCome la madre Giustina, Galla era probabilmente ariana."}
{"id": "283081", "revid": "712828", "url": "https://it.wikipedia.org/wiki?curid=283081", "title": "Ix (Dune)", "text": "Ix \u00e8 un pianeta immaginario appartenente all'universo di \"Dune\" creato da Frank Herbert.\nIl suo nome deriva dal numero romano \"IX\", essendo il pianeta il nono rispetto al suo sole, Alkarulops. Ix \u00e8 specializzato nello studio e nella produzione di avanzate tecnologie che spesso sfidano i limiti imposti dal Jihad Butleriano. Il concorrente principale di Ix \u00e8 Richese, pur mantenendo un ampio distacco per quanto riguarda le proprie produzioni tecnologiche.\nStoria.\nLa Casa Vernius di Ix gioca un ruolo importante ne \"Il preludio a Dune\", mentre in \"Messia di Dune\" ci viene presentata la Confederazione di Ix, indicando cos\u00ec che nessuna Casa governava il pianeta. Molti appassionati non sono dunque soddisfatti dei cambiamenti apportati da Brian Herbert, il figlio di Frank Herbert, nello scrivere i prequel del ciclo originale. \u00c8 comunque possibile che questa discrepanza venga spiegata in qualche futuro romanzo del ciclo.\nCaratteristiche.\nIx \u00e8 un pianeta rigoglioso molto simile alla Terra. Non ci sono strutture sulla superficie, e praticamente nessuno vi mette piede: le installazioni sono totalmente sotterranee e sono costituite per la maggior parte da fabbriche e laboratori di ricerca.\nGli Ixiani sono inoltre responsabili per la creazione di Hwi Noree e quindi per il ruolo che questa donna ha avuto nella caduta di Leto II, l'Imperatore-Dio."}
{"id": "283082", "revid": "1776051", "url": "https://it.wikipedia.org/wiki?curid=283082", "title": "Dorf", "text": "Dorf (toponimo tedesco) \u00e8 un comune svizzero di 629 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "283087", "revid": "416684", "url": "https://it.wikipedia.org/wiki?curid=283087", "title": "Cannigione", "text": ""}
{"id": "283091", "revid": "110157", "url": "https://it.wikipedia.org/wiki?curid=283091", "title": "Buch am Irchel", "text": "Buch am Irchel (toponimo tedesco) \u00e8 un comune svizzero di 957 abitanti del Canton Zurigo, nel distretto di Andelfingen.\nStoria.\nNel 1855 la localit\u00e0 di Gr\u00e4slikon, fino ad allora frazione di Buch am Irchel, \u00e8 stata assegnata a Berg am Irchel; .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Oberhueb e, fino al 1850, con Gr\u00e4slikon):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "283093", "revid": "1776051", "url": "https://it.wikipedia.org/wiki?curid=283093", "title": "Volken", "text": "Volken (toponimo tedesco) \u00e8 un comune svizzero di 341 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "283095", "revid": "110157", "url": "https://it.wikipedia.org/wiki?curid=283095", "title": "St. Pauli", "text": "St. Pauli \u00e8 un quartiere di Amburgo amministrativamente afferente al distretto cittadino di Hamburg-Mitte.\nHa una superficie di 2,6 km\u00b2 e una popolazione al 2016 di circa di abitanti.\nPosizione.\nSt. Pauli si trova immediatamente ad ovest del centro cittadino ed \u00e8 affacciato sul fiume Elba, in prossimit\u00e0 del porto di Amburgo.\nStoria.\nAll'inizio del XVII secolo si svilupp\u00f2 come un quartiere denominato \"Hamburger Berg\" (\"monte di Amburgo\") giusto al di fuori delle mura della citt\u00e0 e vicino ad Altona. Il nome deriva da una collina che si trovava in zona con scopi militari, che veniva utilizzato come campo di artiglieria. Successivamente, si inizi\u00f2 a concedere la costruzione di nuovi edifici, ma presto il commercio, che non era accettato all'interno di Amburgo, a causa di rumori ed odori, fu relegato alla zona di \"Hamburger Berg\". Anche i produttori di corde (o 'Reeper' in basso Tedesco) si trasferirono nella zona in quanto era difficile trovare spazi sufficientemente grandi per la loro attivit\u00e0 in citt\u00e0. Il nome della via pi\u00f9 famosa del quartiere, la \"Reeperbahn\", \u00e8 pertanto traducibile come \"via dei Cordai\". Quando fu concesso alla popolazione di vivere in St. Pauli, alla fine del XVII secolo, il comune decise di spostare il lazzaretto e le industrie pi\u00f9 inquinanti fuori dal quartiere, che fu nominato cos\u00ec per la chiesa che vi venne costruita.\nSt. Pauli ha una lunga tradizione come centro di divertimento. Il grande porto di Amburgo vi portava una grande quantit\u00e0 di marinai che vi spendevano il tempo in attesa che la loro nave venisse caricata prima di ripartire. Da allora la prostituzione rimane un fattore connotante di St. Pauli: tutt'oggi il distretto a luci rosse si trova in \"Reeperbahn\". \nLe peculiarit\u00e0 di St. Pauli sono comunque molte: essere una delle culle del movimento \"punk\" tedesco, nonch\u00e9 sede della squadra di calcio dell'FC St. Pauli. St. Pauli ha anche una forte tradizione musicale: i Beatles vi vissero e vi suonarono prima di divenire famosi. Cantanti e attori come Hans Albers sono associati con St. Pauli, dando vita cos\u00ec all'inno non-ufficiale, \"Auf der Reeperbahn Nachts um Halb Eins\".\nNel 2012, il quotidiano britannico \"The Guardian\" ha incluso St. Pauli nella lista dei cinque migliori posti al mondo in cui vivere, vicino al distretto di Cihangir, a Istanbul; la costa nord di Maui, ad Hawaii; la citt\u00e0 di Santa Cruz de Tenerife, in Spagna, e Portland, nello stato dell'Oregon (Stati Uniti)."}
{"id": "283097", "revid": "31886", "url": "https://it.wikipedia.org/wiki?curid=283097", "title": "Geometra", "text": "Il geometra (abbreviato \"geom.\") \u00e8 il professionista che misura, valuta e progetta opere pubbliche o private di modesta entit\u00e0 in muratura portante fino a 3 piani fuori terra. Pu\u00f2 inoltre progettare opere di modesta entit\u00e0 in cemento armato. Il suo percorso di studi gli consente di stimare la propriet\u00e0 privata, costruita o non, la superficie e il sottosuolo oltre che operare nel settore urbanistico, della direzione dei lavori e della sicurezza. La preparazione scolastica offre inoltre i primi approcci agli impianti idrici e fognari ed altri materiali da costruzione, calcestruzzo armato compreso. Il lavoro del geometra concerne prevalentemente i lavori di progettazione edilizia, impiantistica sui beni immobili. Ma il percorso di studi svolto lo prepara anche alla conoscenza dei diritti reali di godimento. La sua competenza \u00e8 specialistica e comprende anche materie tecniche, topografiche, giuridiche, fiscali, economiche, beni agricoli e sociali.\nEtimologia e origini.\nLa parola geometra ha la stessa genesi di geometria, dal greco \"ghe\u014d\"m\u00e9tr\"\u0113\"s composto di \"gh\u00ea\" 'terra' e un derivato di \"m\u00e9trein\" 'misurare', rilevando cos\u00ec la vocazione originale del geometra: quella cio\u00e8 di agrimensore, ossia \"misuratore della terra\".\nLa nascita della figura del geometra viene fatta risalire all'organigramma della Legione romana, nel quale era prevista la figura del \"mensor\", una sorta di geometra \"ante litteram\" incaricato, tra le altre incombenze, di tracciare le linee base dei \"castra aestiva\"; gli accampamenti temporanei che i legionari costruivano durante i loro spostamenti.\nNel mondo.\nItalia.\nIn Italia, il geometra \u00e8 una figura professionale che opera prevalentemente nel settore edilizio, topografico ed estimativo. Il Regio Decreto 11 febbraio 1929, n. 274 che istituisce, in sostituzione del perito agrimensore, tale professione in Italia, abilita il geometra all'espletamento di molteplici attivit\u00e0 tecniche, tra le quali la progettazione edile civile e rurale e la direzione dei lavori delle opere edili, le diverse operazioni topografiche tra cui la misurazione dei terreni e la stima di beni mobili ed immobili.\nRegno Unito.\nIl \"chartered building surveyor\" (trad. \"geometra qualificato\") \u00e8 una figura professionale, normata nel Regno Unito, assimilabile a quella del geometra. Si acquisisce il titolo tramite l'iscrizione al RICS (Royal Institution of Chartered Surveyors). Fino alla fine del XX secolo, alcuni geometri potevano far parte anche del ISVA (Incorporated Society of Valuers and Auctioneers), ma tale organizzazione si fuse al RICS nel 1999.\nI chartered surveyor offrono valutazioni ai fini della concessione di mutui, assistenza all'acquisto di immobili (stime comprese), assistenza nei progetti edilizi, indagini sugli immobili, servizi catastali, vendite all'asta, gestione di patrimoni immobiliari e altre consulenze tecniche in materia."}
{"id": "283115", "revid": "834", "url": "https://it.wikipedia.org/wiki?curid=283115", "title": "Zum\u00e1rraga", "text": ""}
{"id": "283116", "revid": "729019", "url": "https://it.wikipedia.org/wiki?curid=283116", "title": "Coppa del Mondo di sci alpino 1969", "text": "La Coppa del Mondo di sci alpino 1969 fu la terza edizione della manifestazione organizzata dalla Federazione Internazionale Sci; ebbe inizio l'11 dicembre 1968 a Val-d'Is\u00e8re, in Francia, e si concluse il 22 marzo 1969 a Waterville Valley, negli Stati Uniti. Essendo un anno dispari, nel corso della stagione non si tennero n\u00e9 rassegne olimpiche n\u00e9 iridate.\nIn campo maschile furono disputate 22 gare (6 discese libere, 7 slalom giganti, 9 slalom speciali), in 14 diverse localit\u00e0. L'austriaco Karl Schranz si aggiudic\u00f2 sia la coppa di cristallo, il trofeo assegnato al vincitore della classifica generale, sia le Coppe di discesa libera e di slalom gigante; i francesi Jean-No\u00ebl Augert, Alain Penz e Patrick Russel e l'austriaco Alfred Matt vinsero a pari merito la Coppa di slalom speciale. Jean-Claude Killy era il detentore uscente della Coppa generale.\nIn campo femminile furono disputate 20 gare (4 discese libere, 7 slalom giganti, 9 slalom speciali), in 11 diverse localit\u00e0. L'austriaca Gertrud Gabl si aggiudic\u00f2 sia la coppa di cristallo, sia la Coppa di slalom speciale; la sua connazionale Wiltrud Drexel vinse la Coppa di discesa libera, la statunitense Marilyn Cochran quella di slalom speciale. Nancy Greene era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale"}
{"id": "283130", "revid": "729019", "url": "https://it.wikipedia.org/wiki?curid=283130", "title": "Coppa del Mondo di sci alpino 1970", "text": "La Coppa del Mondo di sci alpino 1970 fu la quarta edizione della manifestazione organizzata dalla Federazione Internazionale Sci; ebbe inizio il 10 dicembre 1969 a Val-d'Is\u00e8re, in Francia, e si concluse il 15 marzo 1970 a Voss, in Norvegia. Nel corso della stagione si tennero in Val Gardena i Campionati mondiali di sci alpino 1970, i cui risultati, ad esclusione della combinata, furono validi per la classifica della Coppa del Mondo.\nIn campo maschile furono disputate 24 gare (5 discese libere, 10 slalom giganti, 9 slalom speciali), in 14 diverse localit\u00e0. L'austriaco Karl Schranz si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di discesa libera (quest'ultima a pari merito con il connazionale Karl Cordin); l'italiano Gustav Th\u00f6ni vinse la Coppa di slalom gigante e i francesi Alain Penz e Patrick Russel, a pari merito, quella di slalom speciale. Schranz era il detentore uscente della Coppa generale.\nIn campo femminile furono disputate 23 gare (4 discese libere, 8 slalom giganti, 11 slalom speciali), in 12 diverse localit\u00e0. Atlete francesi si aggiudicarono tutte le Coppe: Mich\u00e8le Jacot quella di cristallo e quella di slalom gigante (quest'ultima a pari merito con Fran\u00e7oise Macchi), Isabelle Mir quella di discesa libera e Ingrid Lafforgue quella di slalom speciale. Gertrud Gabl era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale"}
{"id": "283133", "revid": "125941248", "url": "https://it.wikipedia.org/wiki?curid=283133", "title": "Lorena Bianchetti", "text": "Biografia.\nLaureata in Lingue e Letterature straniere presso l'Universit\u00e0 di Roma La Sapienza, \u00e8 giornalista pubblicista dal marzo 2005. Dal 2015 \u00e8 sposata con l'imprenditore romano Bernardo De Luca, da cui ha avuto una figlia, Estelle, nata il 5 marzo 2019.\nCarriera.\nInterprete di fotoromanzi in giovent\u00f9, esordisce negli anni novanta su Rai 1 con \"Piacere Raiuno\". Appare per la prima volta nel ruolo di presentatrice dal 1994 al 1997 in \"Italia in bicicletta\", programma culturale di 240 puntate in onda tutte le mattine su Rai 3. Nel 1997 \u00e8 stata la valletta di Corrado a \"La Corrida - Dilettanti allo sbaraglio\" su Canale 5; nello stesso anno conduce su Stream TV \"Canale Viaggi\", un programma dedicato ai viaggi. Conduce anche la trasmissione \"Speciale Rai international\" (1997-1998), per gli italiani all'estero, in onda in tutto il mondo dal luned\u00ec al venerd\u00ec. In ogni puntata ha intervistato un personaggio diverso appartenente al mondo della letteratura, del cinema, della televisione.\nPer il TG2 \u00e8 stata l'inviata a Pietrelcina in occasione della canonizzazione di Padre Pio (2002). Sempre a partire dall'anno 2000 collabora con il TG1, per il quale realizza varie interviste (come all'ex Presidente della repubblica Oscar Luigi Scalfaro), mandate in onda negli speciali sugli eventi giubilari. Diventa nota al grande pubblico conducendo dal 25 dicembre 1999 al 2005, in diretta ogni domenica mattina su Rai 1 dalle 10.30, il programma \"A sua immagine\", realizzato in collaborazione con la Conferenza Episcopale Italiana. Il programma, in cui ha svolto anche mansioni di autrice di testi, nel 2003 \u00e8 stato insignito del \"Golden Graal\".\n\u00c8 stata inviata speciale e conduttrice nella rubrica \"Giubileo 2000\" su Rai 1, ha presentato il \"Giubileo dei bambini\", trasmesso in mondovisione, il \"Giubileo dei Cursillos\", la XV Giornata mondiale della Giovent\u00f9 (San Giovanni - Tor Vergata) trasmessa in mondovisione e altri eventi giubilari in presenza di papa Giovanni Paolo II, uno speciale sul \"Giubileo delle Universit\u00e0\", il \"Giubileo dei governanti e dei parlamentari\". Su Rai 1 ha gestito le dirette sui viaggi di papa Giovanni Paolo II a Kiev ed Atene.\nPer la Chiesa italiana, Lorena Bianchetti ha presentato anche moltissimi eventi \"live\", tra cui vanno ricordati tutte le edizioni di Jubilmusic - International Festival of Christian Music dal Teatro Ariston di Sanremo nonch\u00e9, nell'estate 2002, l'evento \"Italyani\" da Toronto, Canada, promosso dalla Conferenza Episcopale Italiana in occasione della XVII Giornata mondiale della giovent\u00f9, trasmesso in diretta su Rai 1 e il Grande Incontragiovani di Tor Vergata nel 2000 a Roma, davanti a due milioni di giovani (Rai 1 e Sat 2000). Ha condotto quattro edizioni del \"Concerto dell'Epifania\"; con Carlo Conti ha presentato lo \"Speciale Venerd\u00ec santo\" (2001), Rai 1. Ha condotto lo spettacolo di beneficenza \"La notte degli angeli\", trasmesso il 9 aprile del 2007 da Rai International ed organizzato a Paravati di Mileto da Ruggero Pegna, dedicato alla mistica Natuzza Evolo ed alla Fondazione Cuore Immacolato di Maria Rifugio delle Anime.\nNel 2002-2003 \u00e8 spesso inviata di \"Uno Mattina Sabato e domenica\" e sempre nel 2002 \u00e8 inviata per Telethon. Ha condotto nella stagione 2005-2006 su Rai 2 \"Al posto tuo\", talk-show dedicato alle problematiche del vivere quotidiano, programma giunto successivamente in prima serata. Nell'aprile del 2005 ha condotto in Mondovisione, in diretta dal Campidoglio, il Family Fest in onda in Italia su Rai 1. Nell'agosto del 2005 ha condotto in prima serata su Rai 1 con Bruno Vespa la \"Giornata mondiale della giovent\u00f9\" in diretta da Colonia, in Germania, evento per il quale ha realizzato anche uno speciale per la seconda serata.\nDal 1\u00ba ottobre 2006 per due stagioni \u00e8, insieme a Pippo Baudo e a Massimo Giletti, alla conduzione del pomeriggio domenicale di Rai 1, nello storico \"Domenica in\". Nel novembre 2006 \u00e8 stata conduttrice della seconda giornata del 49\u00ba \"Zecchino d'Oro\". A luglio 2008 ha condotto dall'Australia, in mondovisione, la giornata mondiale della giovent\u00f9. Nella stagione 2009-2010 conduce insieme a Milo Infante su Rai 2 il contenitore pomeridiano \"L'Italia sul 2\". Ha inoltre condotto in carriera, su Rai 1, tre edizioni speciali de \"Lo Zecchino d'Oro - Speciale Natale\", e un'edizione del gal\u00e0 \"Prix Italia\".\nNella stagione 2010-2011 conduce su Rai 2 la rubrica \"Dillo a Lorena\", all'interno del programma \"Pomeriggio sul 2\" condotto da Caterina Balivo e Milo Infante. Sabato 30 aprile 2011 conduce su Rai 2, con Massimiliano Ossini, una serata dedicata alla beatificazione di Giovanni Paolo II. Ha recitato in alcuni spot pubblicitari ed \u00e8 stata testimonial di alcuni prodotti. Il 24 dicembre 2011 ha condotto in prima serata, su Rai 2, il Concerto di Natale dall'auditorium di Roma. Nel settembre 2011 conduce su Rai 1 il Congresso Eucaristico in diretta da Ancona.\nDalla stagione televisiva 2011-2012, torna a condurre \"L'Italia sul 2\" sempre accanto a Milo Infante. Dal 17 settembre 2012 conduce su Rai 2 il nuovo talk show pomeridiano \"Parliamone in famiglia\" ma, a causa di bassi ascolti, il programma viene chiuso il 26 ottobre, dopo appena un mese e mezzo di trasmissione. Nel 2013 partecipa come inviata a \"Mission\" in Ecuador assieme all'attore Cesare Bocci. Dal 1\u00ba febbraio 2014, sostituendo Rosario Carello, torna nuovamente alla conduzione di \"A sua immagine\".\nNel 2018 esordisce come scrittrice col libro \"Una guerriera disarmata\"\nControversie.\nIn una puntata di \"Domenica In\" andata in onda nel mese di aprile 2009 Lorena Bianchetti si \u00e8 mostrata molto turbata da una battuta di un ospite della trasmissione, il Mago Silvan, che nel corso di un gioco di prestigio ha detto \u00abquesta \u00e8 una bacchetta magica che presteremo anche a Berlusconi\u00bb (allora Presidente del Consiglio). Alle fine del numero, Lorena Bianchetti ha voluto dissociarsi dalla battuta fatta dal mago, dicendo che il suo intervento era \u00abassolutamente personale\u00bb. La conduttrice si \u00e8 poi complimentata vivamente con le istituzioni, la Protezione civile e i volontari per come stavano gestendo l'emergenza del terremoto in Abruzzo. La sua reazione \u00e8 stata stigmatizzata da diversi blog, dal critico televisivo Aldo Grasso, dall'editorialista Massimo Gramellini e da altri opinionisti.\nUna puntata di \"Canzoni e Sfide\", andata in onda su Rai 2 il 29 dicembre 2010, vedeva tra i partecipanti Mary Marino, una dodicenne figlia del boss della camorra Gaetano Marino, poi ucciso di fronte ad uno stabilimento balneare di Terracina il 23 agosto 2012. Lorena Bianchetti introdusse cos\u00ec la bambina: \u00abLei \u00e8 una bambina, ma ha voluto scrivere e dedicare una lettera al suo pap\u00e0, davvero molto toccante\u00bb. Alla fine dell'esibizione, la Bianchetti si avvicin\u00f2 alla bambina e le chiese di dare un bacio al genitore, seduto in prima fila nel teatro di Catanzaro. Il boss venne inquadrato con particolare riguardo per le sue condizioni fisiche, in quanto privo di entrambe le mani, perse maneggiando un ordigno esplosivo. L'apparizione fu denunciata da Roberto Saviano che si domand\u00f2 il perch\u00e9 di quell'omaggio al boss camorrista. La Bianchetti esplicit\u00f2 che era compito degli autori e della produzione fornire le informazioni relative ai personaggi da presentare.\nCinema e televisione.\nAttrice nelle fiction \"Una lepre con la faccia da bambina\" (Rai 1, 1988), regia Gianni Serra, e \"Carabinieri\" (Canale 5, 2004).\nHa partecipato al film \"La mia vita a stelle e strisce\" (di Massimo Ceccherini), ed \u00e8 stata protagonista nel film di David Murray \"Prego\". .\nNel 2008 ha condotto da Sydney, Australia, un evento trasmesso da Rai1 e Sat2000 chiamato \u201cViva Agor\u00e0\u201d, la tradizionale festa dei pellegrini italiani della Giornata mondiale della giovent\u00f9.\n\u00c8 stata in giuria alla Mostra del Cinema di Venezia per la sezione Premio Pari Opportunit\u00e0, premio indetto dal Dipartimento per le pari opportunit\u00e0 nell'edizione del 2010 e del 2011.\nHa condotto in diretta da Rio de Janeiro, Brasile, degli speciali sulla Giornata Speciale della Giovent\u00f9 (Rai1, 2013)\nHa condotto in spagnolo, nel 2017, presso l'aula Sinodale del Vaticano, l'evento \"Scholas Occurrentes\", in presenza di Papa Francesco, Richard Geere, George Clooney e Salma Hayek (TV2000, 2017)\nHa condotto al Quirinale, in presenza del presidente della repubblica Sergio Mattarella, i 30 anni di Telethon (Rai1, 2019)\nHa condotto Telethon del 2019, su Rai1\nHa condotto il concerto di Ennio Morricone presso il Senato della Repubblica alla presenza del presidente del Senato Elisabetta Casellati. (Rai3, 2020)\nHa condotto la trasmissione \"30 anni di Telethon\" presso il Quirinale in presenza del presidente della Repubblica Mattarella (Rai1, 2020)\nRadio.\nHa condotto nel 2008 e nel 2009, per lo spazio \"La Mezzanotte di Radio 2\", due edizioni del programma \"Conflitto d'ascolti\" (scritto dal giornalista Marcello Villella), in cui ha parlato di TV e di altri media d'informazione in radio con ospiti i grandi protagonisti del piccolo schermo. .\nSempre nel 2009 e sempre per Rai Radio 2 ha condotto il programma d'informazione e intrattenimento estivo \"40 gradi\", scritto con Marcello Villella. Nel luglio 2010 ha condotto su Rai Radio 1 \"Lido Lorena\", variet\u00e0 radiofonico scritto da Casimiro Lieto e Marcello Villella."}
{"id": "283134", "revid": "729019", "url": "https://it.wikipedia.org/wiki?curid=283134", "title": "Coppa del Mondo di sci alpino 1971", "text": "La Coppa del Mondo di sci alpino 1971 fu la quinta edizione della manifestazione organizzata dalla Federazione Internazionale Sci; ebbe inizio il 12 dicembre 1970 a Bardonecchia, in Italia, e si concluse il 14 marzo 1971 a \u00c5re, in Svezia. Essendo un anno dispari, nel corso della stagione non si tennero n\u00e9 rassegne olimpiche n\u00e9 iridate.\nIn campo maschile furono disputate 24 gare (7 discese libere, 8 slalom giganti, 9 slalom speciali), in 13 diverse localit\u00e0. L'italiano Gustav Th\u00f6ni si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di slalom gigante (quest'ultima a pari merito con il francese Patrick Russel); lo svizzero Bernhard Russi vinse la Coppa di discesa libera e il francese Jean-No\u00ebl Augert quella di slalom speciale. Karl Schranz era il detentore uscente della Coppa generale.\nIn campo femminile furono disputate 23 gare (6 discese libere, 8 slalom giganti, 9 slalom speciali), in 14 diverse localit\u00e0. L'austriaca Annemarie Moser-Pr\u00f6ll si aggiudic\u00f2 sia la coppa di cristallo, sia le Coppe di discesa libera e di slalom gigante; la canadese Betsy Clifford e la francese Britt Lafforgue vinsero, a pari merito, quella di slalom speciale. Mich\u00e8le Jacot era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale"}
{"id": "283139", "revid": "287204", "url": "https://it.wikipedia.org/wiki?curid=283139", "title": "Elisabetta d'Inghilterra", "text": "Con il nome Elisabetta d'Inghilterra sono indicati i seguenti personaggi:"}
{"id": "283140", "revid": "1318658", "url": "https://it.wikipedia.org/wiki?curid=283140", "title": "Puteum aureo", "text": "Puteum aureo (\"pozzo aureo\" in latino) o pozzo d'oro o pozzo del tesoro, \u00e8 un leggendario pozzo in cui sarebbero stati nascosti nel 452 d.C. tutti i tesori della citt\u00e0 di Aquileia sotto l'Impero Romano per evitarne la cattura da parte di Attila che stava avanzando con le sue orde.\nVi sono varie citazioni storiche e una lunga tradizione sulle possibili sorti toccate al tesoro. Storicamente, esso non venne mai rinvenuto e ancora oggi, nei contratti di compravendita dei terreni nella citt\u00e0 di Aquileia, \u00e8 regola inserire una voce che fa riferimento proprio al tesoro e a eventuali rivalse del precedente proprietario nel momento della sua scoperta. Il fatto che storie simili siano per\u00f2 raccontate in altre citt\u00e0 di fondazione romana del nord Italia prova forse l'inconsistenza storica di questa leggenda. Per esempio, anche nella citt\u00e0 di Oderzo, anch\u2019essa saccheggiata dagli Unni di Attila intorno al 452, fino alla fine della Seconda guerra mondiale, nei contratti di vendita dei terreni era solitamente inserita una clausola, la \"ius putei\", la quale prevedeva che nel caso scavando fosse tornato alla luce il tesoro, questo sarebbe spettato di diritto al vecchio proprietario.\nLe tradizioni e le leggende raccontano che fra i preziosi che compongono questo enorme tesoro vi sia custodito anche una preziosa reliquia, ovvero la coppa in cui bevette Cristo nell'Ultima Cena ed in cui secondo tradizione fu raccolto il suo sangue durante la crocefissione. Le leggende narrano che il segreto della sua collocazione \u00e8 stato custodito da sempre dai Patriarchi di Aquileia, e sarebbe all'origine dell'enorme prestigio e potere del patriarcato.\nLeggenda.\nTra il 33 e il 40 d.C. Giuseppe d'Arimatea, all'incirca venticinquenne, raccolse il sangue del Cristo accostando la coppa al suo corpo: la reliquia, benedetta dal sangue del Salvatore, divenne subito oggetto di venerazione.\nIl periodo che segu\u00ec alla morte di Ges\u00f9 fu tuttavia denso di pericoli per la comunit\u00e0 cristiana che, lentamente, si stava formando. I primi cristiani, infatti, non erano ben visti dagli ebrei perch\u00e9 a dir loro blasfemi e seguaci di un falso profeta; d'altro canto, erano poco tollerati anche dalle truppe romane che mal sopportano chi sembrava inneggiare ad un liberatore in terre gi\u00e0 scosse da continue ribellioni. Tra il 40 e il 50 d.C. inizia cos\u00ec la diaspora dei protocristiani: l'Italia, centro del mondo allora conosciuto, poteva giovarsi di collegamenti con qualunque porto del Mediterraneo e costituiva, per tal ragione, un punto di passaggio obbligatorio per le migliaia di fedeli cristiani desiderosi di iniziare una nuova vita in altre terre.\nPertanto, fra il 34 ed il 41 d.C. Giuseppe si imbarc\u00f2 per l'Italia, scegliendo come approdo il porto Aquileia, fra i pi\u00f9 decentrati e con possibili vie di fuga verso i vicini confini. Giunto a destinazione questi comprese d'aver fatto la scelta migliore per s\u00e9 e per il suo prezioso carico, essendo le formalit\u00e0 doganali e i controlli di un porto di confine ridotti al minimo, pur essendo fra le pi\u00f9 grandi citt\u00e0 dell'Impero e del mondo: ci\u00f2, oltre ad offrirgli un rifugio sicuro, gli diede l'opportunit\u00e0 di creare in quel nuovo ambiente le basi per una prima comunit\u00e0."}
{"id": "283143", "revid": "729019", "url": "https://it.wikipedia.org/wiki?curid=283143", "title": "Isola Polvese", "text": "L'isola Polvese \u00e8 la pi\u00f9 grande delle tre esistenti nel lago Trasimeno, in Umbria. Adibita a parco scientifico-didattico, \u00e8 di propriet\u00e0 della provincia di Perugia.\nGeografia.\nL'isola Polvese ha un'estensione di 69,6 ha. La costa si trova a 258 , mentre la sommit\u00e0 raggiunge i 313,4\u00a0m; nella parte orientale e meridionale \u00e8 presente una vasta zona umida con canneti che danno rifugio a varie specie di uccelli ed anfibi. Nella zona settentrionale si trova un piccolo bosco (11 ha), prevalentemente popolato dai lecci e roverelle. L'isola \u00e8 abitata in maniera saltuaria solo da un paio di famiglie.\nAmministrativamente l'isola \u00e8 una frazione del comune di Castiglione del Lago e nel 1995 \u00e8 stata dichiarata dalla provincia parco scientifico-didattico nell'ambito del Parco regionale del Trasimeno. \u00c8 dotata di un molo usato dal servizio di traghetti, soprattutto verso la vicina San Feliciano.\nStoria.\nIl nome dell'isola deriva probabilmente dal termine \"polvento\", zona sottovento. Il territorio \u00e8 stato sicuramente occupato dai Romani, in quanto sono visibili alcuni resti di opus reticulatum.\nNell'817 l'isola \u00e8 nominata in un documento ufficiale, nel quale Ludovico il Pio concede al papa Pasquale I la citt\u00e0 di Perugia ed il lago Trasimeno con le tre isole (Maggiore, Minore, Polvese).\nNel 1139, i polvesani decidono di affidarsi alla protezione di Perugia: a quel tempo l'economia dipendeva soprattutto dalla pesca e dalla coltivazione di piccoli appezzamenti, con un relativo benessere, visto che alla fine del XIII secolo vi abitavano 88 famiglie, per un totale di circa 500 persone.\nNel corso del XVII secolo la vitalit\u00e0 dell'isola comincia a declinare: dapprima, i monaci olivetani abbandonano il monastero nel quale erano insediati dal 1482. Nel 1643 le truppe del granducato di Toscana occupano l'isola e arrecano danni notevoli a tutte le strutture.\nDurante il XVIII secolo, solo poche decine di persone abitano ancora l'isola, che cade progressivamente in mano a proprietari privati. Nel 1959 venne acquistata dal milanese conte Giannino Citterio, che fece realizzare una villa ricavata dalle accurate ristrutturazioni di gran parte delle costruzioni esistenti. Infine, nel 1973, l'isola diviene propriet\u00e0 della Amministrazione provinciale di Perugia.\nEconomia.\nPrevalentemente basata sulla pesca nei secoli scorsi, ora l'isola vive soprattutto di turismo ambientale. Infatti, la presenza di una piccola spiaggia e di aree attrezzate per merende all'aperto, nonch\u00e9 un ristorante, richiamano durante il periodo estivo un gran numero di turisti. Dal 1995 il parco scientifico-didattico la promuove come laboratorio permanente per scuole e visitatori. Le attivit\u00e0 di didattica e turismo ambientale sono svolte dal Centro di Esperienza Ambientale - Aula Verde di Isola Polvese riconosciuto dalla e dalla Provincia di Perugia .\nVi si svolgono anche attivit\u00e0 di ricerca correlate alla storia, all'ambiente e alla conservazione di antiche variet\u00e0 locali di specie vegetali."}
{"id": "283145", "revid": "72811", "url": "https://it.wikipedia.org/wiki?curid=283145", "title": "Scienze motorie", "text": ""}
{"id": "283146", "revid": "24944", "url": "https://it.wikipedia.org/wiki?curid=283146", "title": "Cinguetti", "text": ""}
{"id": "283147", "revid": "124535617", "url": "https://it.wikipedia.org/wiki?curid=283147", "title": "Solomon Burke", "text": "Biografia.\nMembro della \"Rock and Roll Hall of Fame\" \u00e8 spesso chiamato \"il Re del Rock'n'Soul\".\nFormatosi come reverendo a Filadelfia, inizi\u00f2 presto a condurre uno spettacolo radiofonico di musica gospel, per poi firmare negli anni sessanta un contratto con la \"Atlantic Records\".\nIl suo primo successo \u00e8 \"Just Out Of Reach Of My Open Arms\", \"cover\" di una canzone popolare country, seguito nel 1962 da \"Cry to Me\".\nNel 1964 compone e incide per la prima volta la celeberrima \"Everybody Needs Somebody to Love\", riproposta come cover da The Rolling Stones (1965) e Wilson Pickett (1967) e ritornata in auge nel 1980, grazie al film \"The Blues Brothers\".\nLe registrazioni pi\u00f9 famose di Burke hanno attraversato gli anni '60 lasciando un segno nella \"soul music\". Burke era \"un cantante la cui articolazione fluida e potente e la mescolanza di temi sacri e profani hanno contribuito a definire la musica soul nei primi anni '60\". Ha attinto alle sue radici - gospel, jazz, country e blues - per sviluppare un proprio stile in un'epoca in cui rhythm and blues e rock erano ancora agli inizi.\nNel 2001 Burke \u00e8 stato inserito nella \"Rock and Roll Hall of Fame\".\nDopo alcuni album minori Solomon Burke riconquista le scene nel 2002, in seguito al grande successo dell'album \"Don't Give Up on Me\", nel quale canta canzoni scritte appositamente per l'occasione da grandi artisti come Elvis Costello, Bob Dylan, Van Morrison e Tom Waits.\nIl suo album \"Don't Give Up on Me\" ha vinto il Grammy Award come miglior album Blues contemporaneo al 45\u00ba Grammy Awards nel 2003. Nel 2005 Burke \u00e8 stato accreditato con la vendita di 17 milioni di album. La rivista Rolling Stone ha classificato Burke come n. 89 nella sua lista del 2008 dei 100 pi\u00f9 grandi cantanti di tutti i tempi\".\nDurante i 55 anni in cui si \u00e8 esibito nella sua carriera professionale, Burke ha pubblicato 38 album in studio con almeno 17 etichette discografiche e 35 singoli registrati negli Stati Uniti, inclusi 26 singoli che hanno scalato le classifiche R&amp;B di Billboard.\nMuore all'et\u00e0 di 70 anni il 10 ottobre 2010 all'aeroporto Schiphol di Amsterdam, a seguito di un malore occorso durante un viaggio aereo proveniente da Los Angeles.\nIn Italia.\n(etichetta discografica indipendente dei Planet Funk).\nSolomon Burke si esibisce per la prima volta a Porretta Terme (BO) il 7 novembre 1987 in un memorabile concerto di tre ore, omaggio a Graziano Uliani e alla sua associazione Sweet Soul Music per avergli permesso di esibirsi alla tv italiana (D.O.C. condotto da Renzo Arbore su Rai2, 2 novembre 1987). Inizi\u00f2 allora un rapporto familiare con Porretta che lo riporter\u00e0 sul palco del Porretta Soul Festival nelle edizioni del 1990, 1998, 2003 e 2009. \nNel 2017 alla presenza di Selassie Burke, uno dei 21 figli di Solomon, gli verr\u00e0 dedicato a Porretta il ponte della stazione sul fiume Reno.\nNel 2003 registra l'album \"Season's Greetings\" presso la Scuola di Alto perfezionamento Musicale di Saluzzo (CN), fondendo in tredici brani natalizi (alcuni di sua composizione originale e altri reinterpretazioni di brani classici tradizionali) l'anima soul che caratterizza il suo stile con gli arrangiamenti per orchestra sinfonica realizzati da Renato Serio, con l'orchestra d'archi della Scuola APM e i musicisti dell'orchestra del Teatro Regio di Torino.\nViene inoltre prodotto un CD promozionale di 7 brani, in edizione speciale limitata, presentato in due concerti natalizi al Teatro Regio di Torino e in Sala Nervi in Vaticano, a dicembre dello stesso anno, in occasione degli eventi legati alla Giornata Mondiale della Disabilit\u00e0 (Solomon gi\u00e0 da diversi anni a causa del peso eccessivo trascorre gran parte della sua vita sulla sedia a rotelle).\nL'album completo, tuttavia, non vedr\u00e0 mai la pubblicazione, a causa della scomparsa improvvisa del produttore Rrok Jakaj.\nNel 2004 prende parte al progetto musicale \"Zu &amp; Co.\" del cantante italiano Zucchero Fornaciari, insieme al quale si esibisce anche alla Royal Albert Hall per l'inizio dello \"Zu &amp; Co. Tour\".\nIl 19 agosto 2009 presso lo Stadio dei Pini di Viareggio si esibisce insieme a Zucchero Fornaciari e molti altri artisti nazionali e internazionali (tra cui Sting) nel Concerto per Viareggio dedicato alle vittime della tragedia ferroviaria di quell'estate.\nUno dei suoi ultimi concerti si \u00e8 svolto il 19 luglio 2010 a Mascalucia per il \"Circuito del Mito\" organizzato dalla Regione Siciliana."}
{"id": "283150", "revid": "1916257", "url": "https://it.wikipedia.org/wiki?curid=283150", "title": "Diana Krall", "text": "Ha studiato al Berklee College of Music di Boston.\nHa venduto oltre 6 milioni di dischi negli USA e oltre 15 in tutto il mondo; inoltre, durante gli anni '90 e 2000, \u00e8 stata l'artista jazz donna pi\u00f9 venduta e ascoltata. Come cantante \u00e8 l'unica nel jazz ad aver vinto finora tre Grammy Awards e otto Juno Awards, conseguito nove dischi d'oro, tre di platino e sette multi-platinum e ad aver debuttato, con nove dei suoi album, in cima alla \"Billboard Jazz Albums\".\nBiografia.\nLa madre della Krall \u00e8 deceduta per le conseguenze di un mieloma multiplo nel 2002, a pochi mesi dalla morte dei mentori della Krall, Ray Brown e Rosemary Clooney.\nDiana Krall ha sposato il musicista britannico Elvis Costello il 6 dicembre 2003 nella tenuta di Elton John, alla periferia di Londra. Hanno avuto due gemelli, Dexter Henry Lorcan e Frank Harlan James, nati il 6 dicembre 2006 a New York.\nCarriera.\nLa carriera artistica di Diana inizia nel 1993 quando pubblica il primo disco, \"Stepping Out\", registrato con John Clayton e Jeff Hamilton; subito viene notata dal produttore Tommy LiPuma, con il quale pubblica nel 1995 Only Trust Your Heart, per la sua voce \"cool, intimate and graceful\". Il terzo disco, All for You, del 1996 rimane per 70 settimane nella \"Billboard Jazz Albums\" e riceve una nomination ai Grammy.\nNel 1997 esce Love Scenes, registrato con Russel Malone (chitarra) e Christian McBride (contrabbasso), che diventa immediatamente un enorme successo e canta \"Dreamsville\" e \"Soldier in the Rain\" con Dave Grusin nell'album \"Two for the Road\".\nNel 1998 accompagna al pianoforte C\u00e9line Dion nel brano \"Blue Christmas\" contenuta nell'album \"These Are Special Times\" e canta \"La Vie en rose\" accompagnata da Toots Thielemans contenuta nell'album \"Chez Toots\".\nNel 1999, canta \"Danny Boy,\" contenuta nell'album \"Tears of Stone\" dei The Chieftains.\nNel 1999 esce \"When I Look in Your Eyes\" che le fa vincere un Grammy Award. Il brano \"Why Should I Care?\" viene inserito nel film \"Fino a prova contraria\" di Clint Eastwood. Nel 2001 viene pubblicato \"The Look of Love.\" Entrambi i dischi vedono come arrangiatore Claus Ogerman.\nNel 2000 duetta con Rosemary Clooney in \"The Boy from Ipanema\" \"(Garota de Ipanema)\" nell'album \"Brasil\".\nNel 2001 duetta con Tony Bennet in \"Alright, Okay, You Win\" contenuta nell'album \"Playin' with My Friends: Bennett Sings the Blues\".\nNel 2002 esce \"Live in Paris\", che contiene reinterpretazioni di Joni Mitchell e Billy Joel e che le fa vincere un Grammy Award, canta \"Morning Has Broken\" con Art Garfunkel nell'album \"The Wide World Over\" dei The Chieftains e \"Better Than Anything\" con Natalie Cole nell'album \"Ask a Woman Who Knows\".\nNel 2003 la Krall sposa Elvis Costello. Il musicista inglese co-firma sei canzoni del nuovo disco della pianista, The Girl in the Other Room, pubblicato nel 2004. Nel 2003 con Costello e Willie Nelson canta \"Crazy\" nell'album \"Live and Kickin\"' di Nelson.\nNel 2004 duetta con Ray Charles nel singolo \"You Don't Know Me\" dall'album Genius Loves Company e canta \"Just One of Those Things\" nella colonna sonora del film De-Lovely - Cos\u00ec facile da amare.\nNel 2006 duetta ancora con Bennet in \"The Best Is Yet to Come\" contenuta nell'album e accompagna Sarah McLachlan in \"Christmas Time Is Here\" nell'album Wintersong.\nNel 2007, accompagnata da Hank Jones, canta \"Dream a Little Dream of Me\" nell'album \"We All Love Ella: Celebrating the First Lady of Song\".\nNel 2008, accompagnata da Yo-Yo Ma, canta \"You Couldn't Be Cuter\" nell'album \"Songs of Joy &amp; Peace,\" e duetta con Anne Murray in Have Yourself a Merry Little Christmas nell'album \"Anne Murray's Christmas Album\".\nNel 2009 produce l'album \"Love Is the Answer\" di Barbra Streisand accompagnandola al pianoforte, interpreta una cantante jazz nel film Nemico pubblico - Public Enemies e duetta con Willie Nelson in \"If I Had You\" nell'album \"American Classic\".\nNel 2010 nell'album \"Sophisticated ladies\" canta \"Goodbye\" di Gordon Jenkins con il Charlie Haden Quartet West per la Emarcy.\nNel 2017 pubblica l'album \"Turn Up the Quiet\" che arriva in quinta posizione in Austria, in ottava in Canada e in decima in Francia, Svizzera e Vallonia (Belgio)."}
{"id": "283156", "revid": "5296", "url": "https://it.wikipedia.org/wiki?curid=283156", "title": "Fasci di combattimento", "text": ""}
{"id": "283161", "revid": "30610", "url": "https://it.wikipedia.org/wiki?curid=283161", "title": "Walter Baade", "text": "Biografia.\nDopo gli studi all'Universit\u00e0 di Gottinga, lavor\u00f2 presso l'Osservatorio di Amburgo, a Bergedorf, dal 1919 fino al 1931, quando si trasfer\u00ec negli Stati Uniti, presso l'Osservatorio di Monte Wilson nella Contea di Los Angeles. Fu, inoltre, tra i primi utilizzatori del telescopio di Monte Palomar. Impiegando lastre fotografiche particolari, riusc\u00ec a risolvere in stelle l'apparente nebulosit\u00e0 di alcune galassie, in particolare quella di Andromeda.\nNel 1944, sfruttando l'oscuramento di Los Angeles a causa della guerra, riusc\u00ec a utilizzare al massimo le potenzialit\u00e0 dello strumento, scoprendo in Andromeda due popolazioni stellari che chiam\u00f2 \"Popolazione I\" e \"Popolazione II\". La prima \u00e8 costituita da gas, polveri e stelle giovani che si trovano nei bracci a spirale, mentre la popolazione II \u00e8 formata da stelle vecchie poste nella parte centrale. Nelle foto a colori esse si distinguono per il diverso colore; di solito per il colore blu della popolazione I e rossastro della popolazione II.\nBaade, inoltre, mise in evidenza che le giovani stelle supergiganti di tipo OB si trovano in genere immerse o nelle vicinanze a banchi di materia diffusa, da ci\u00f2 giunse alla conclusione che le nebulose sono il luogo ove si formano le nuove stelle.\nNel 1952 dimostr\u00f2 che tutte le precedenti determinazioni delle distanze galattiche, calcolate utilizzando le Cefeidi, erano notevolmente errate in difetto. Ci\u00f2 fu reso possibile dalla sua scoperta dell'esistenza di un altro gruppo di Cefeidi, dette RR Lyrae, con caratteristiche simili alle classiche Cefeidi ma con una relazione periodo-luminosit\u00e0 diversa. Le considerazioni di Baade portarono ad una profonda revisione delle distanze galattiche, costringendo in alcuni casi a raddoppiarle. Aumentarono, in tal modo, le dimensioni conosciute dell'Universo, fino ad allora sottostimate. Assieme a Fritz Zwicky ipotizz\u00f2, inoltre, l'esistenza delle stelle di neutroni.\nQueste scoperte fatte da Baade permisero di conciliare molti dati ricavati dalle osservazioni (fra i quali l'et\u00e0 della Terra, dedotta con metodi radioattivi) con le teorie pi\u00f9 accreditate sull'evoluzione dell'universo.\nAsteroidi scoperti.\nBaade ha scoperto 10 asteroidi:\nRiconoscimenti.\nHanno preso il suo nome l'asteroide 1501 Baade e il cratere Baade sulla Luna."}
{"id": "283163", "revid": "599013", "url": "https://it.wikipedia.org/wiki?curid=283163", "title": "Wallace Carothers", "text": "Biografia.\nGli studi e gli esperimenti di Carothers aprirono la strada alla invenzione, da parte di altri chimici, di nuove resine e fibre sintetiche oggi molto in uso come l'orlon ed il terilene o dacron.\nCarothers, inoltre, contribu\u00ec, con il collega statunitense Arnold Collins ed il belga-americano Julius Arthur Nieuwland (1878-1936), famoso per le sue scoperte nella chimica dell'acetilene, alla realizzazione della prima gomma sintetica, il neoprene (1930).\nFiglio di un maestro di scuola, Carothers studi\u00f2 all'Universit\u00e0 dell'Illinois dove nel 1924 si laure\u00f2 in filosofia e nel 1928 in chimica.\nFu subito assunto dalla ditta Du Pont de Nemours (uno dei giganti della chimica negli Stati Uniti e nel mondo) come direttore di un reparto di ricerche di chimica organica a Wilmington, nel Delaware.\nQui Carothers svolse tutto il suo lavoro di pioniere nel campo delle resine sintetiche.\nEbbe successo e fama, ma fu infelice nella vita privata. Si uccise in uno dei tanti momenti di depressione, portava sempre con s\u00e9 una capsula contenente del Cianuro di Potassio, e ne disciolse il contenuto in succo di limone, per accelerarne l'effetto. L'8 gennaio del 1937 la sorella Isobel mor\u00ec di polmonite. Questo evento lo segn\u00f2 profondamente. Non fu ritrovato nessun messaggio o lettera."}
{"id": "283165", "revid": "287204", "url": "https://it.wikipedia.org/wiki?curid=283165", "title": "Alexis Carrel", "text": "Biografia.\nFanciullezza e adolescenza.\nAlexis Carrel, primo di tre fratelli, nacque il 28 giugno 1873 nel villaggio lionese di Sainte-Foy e venne battezzato con il nome di Augusto, lo stesso del nonno paterno.\nI genitori, Alexis e Anna Maria Ricard, appartenevano a famiglie molto benestanti, cattoliche, dedite all'industria e al commercio in campo tessile. Il padre mor\u00ec quando Alexis aveva solo 5 anni ed \u00e8 proprio in suo ricordo che, in seguito, il figlio primogenito cambier\u00e0 nome da Augusto ad Alexis.\nVisse la sua fanciullezza in campagna con i due fratelli e la madre, donna intelligente e di buon senso che, per l'educazione dei suoi figli, alla scuola statale prefer\u00ec quella privata a sfondo religioso. Il giovane Alexis frequent\u00f2 per ben dieci anni l'Esternato San Giuseppe dei Padri Gesuiti, conseguendovi due diplomi, in lettere e in scienze. In et\u00e0 matura guarder\u00e0 a questo periodo della vita con disgusto, giudicandolo come una fase di indottrinamento, nel quale l'aspetto intellettuale e quello morale non erano stati curati in modo giusto, n\u00e9 l'educazione religiosa era stata tale da renderlo consapevole ed entusiasta per i valori del cristianesimo.\nIl periodo universitario e la conversione.\nNell'ottobre 1891 s'iscrisse alla facolt\u00e0 di medicina dell'Universit\u00e0 di Lione, anche se solo verso la fine della carriera universitaria decise di specializzarsi in chirurgia. Un insuccesso nel concorso d'interno lo spinse a partire per il servizio militare, che un anno dopo completer\u00e0 con un periodo al posto di frontiera nel Frejus come aiutante medico. Fu questo per Carrel un passaggio molto importante dal punto di vista spirituale in quanto si riavvicin\u00f2 molto alla fede cattolica dalla quale si era distaccato durante l'adolescenza.\nNell'anno accademico 1898/1899 si dedic\u00f2 completamente alla chirurgia, iniziando anche a scrivere le prime pubblicazioni sulla chirurgia vascolare e sui carcinomi, grazie a cui vinse il concorso per il prosettorato in chirurgia alla facolt\u00e0 di medicina, dove venne assunto come primo.\nTre anni dopo, nei mesi appena successivi al conseguimento della laurea, un grande e inaspettato evento cambi\u00f2 definitivamente la sua vita: un collega, che aveva preso l'incarico di accompagnare a Lourdes un pellegrinaggio di ammalati, alla data stabilita non era pi\u00f9 in grado di assolvere il suo impegno, chiese quindi a Carrel il favore di sostituirlo come medico durante viaggio. In quell'occasione fu testimone oculare della guarigione di una giovane donna, Marie Bailly. Costei versava in condizioni gravissime: i sintomi della malattia erano ventre e gambe gonfie, costole sporgenti, sacca di liquido che occupava la regione ombelicale, febbre alta e ipertensione; si trattava di peritonite tubercolare e sia i medici sia lei stessa erano convinti che non ci sarebbe stato pi\u00f9 niente da fare. Lo stesso Carrel cos\u00ec scrisse nel diario:\nIn breve tempo la donna guar\u00ec e all'incredibile evento segu\u00ec la conversione, anche se non immediata, ma meditata e sofferta. Carrel narr\u00f2 le sue esperienze nel libro \"Viaggio a Lourdes\", pubblicato postumo nel 1949.\nDa Chicago a New York.\nLa sua conversione al cattolicesimo gli procur\u00f2 non pochi problemi per quanto concerne l'adattamento all'interno della societ\u00e0: non era infatti pi\u00f9 ben visto n\u00e9 dai positivisti, che lo consideravano reo di aver abbandonato la razionalit\u00e0 e la fiducia nella scienza, ovvero i principi su cui, a loro dire, doveva basarsi l'arte medica, n\u00e9 dagli uomini di Chiesa, ancora scettici sul suo cambiamento.\nInoltre, dal punto di vista professionale non c'erano pi\u00f9 le premesse necessarie per continuare a fare ricerca e a lavorare serenamente, l'ambiente dell'ospedale di Lione non era per nulla stimolante, i suoi colleghi non erano n\u00e9 interessati ai suoi esperimenti n\u00e9 collaborativi, i laboratori e gli strumenti erano vecchi e inadeguati.\nPer questi motivi nel maggio del 1904 Carrel decise di trasferirsi in America. Inizialmente pass\u00f2 un breve periodo in Canada a occuparsi di un allevamento di bestiame e portando a termine molti esperimenti sulla sutura dei vasi sanguigni e sul trapianto d'organi negli animali, che successivamente gli torneranno molto utili.\nSi spost\u00f2 poi a Chicago, dove inizi\u00f2 un'importante collaborazione con il famoso chirurgo Guthrie, che lo incoraggi\u00f2 continuamente a continuare i suoi lavori e a pubblicarne gli esperimenti. Ben presto la sua fama si diffuse a tal punto oltre oceano che Simon Flexner, direttore del neonato Rockefeller Institute di New York, lo invit\u00f2 ufficialmente a lavorare nella nuovissima struttura nel reparto di chirurgia sperimentale, di cui qualche anno dopo diventer\u00e0 direttore. Dopo aver collaborato per un altro anno a Chicago con Guthrie e in seguito alla pubblicazione di ulteriori articoli sul trapianto di organi in animali (soprattutto rene e tiroide) nel 1906 si stabil\u00ec a New York, anche se mai definitivamente, in quanto i ritorni in Francia saranno molto frequenti fino alla morte. Fin dai primi anni al Rockefeller il laboratorio di Carrel divenne un centro d'interesse per i visitatori, un vero e proprio punto d'incontro per i ricercatori pi\u00f9 in vista dell'epoca; il clima era infatti completamente diverso rispetto a quello che si respirava in Francia e il giovane medico aveva a disposizione le migliori condizioni in cui operare, oltre che dei validi assistenti.\nIl matrimonio e il premio Nobel.\nNel 1910, durante uno dei soggiorni in Francia nel periodo delle vacanze estive, si rec\u00f2 di nuovo a Lourdes e anche allora assistette a una miracolosa guarigione, quella di un bambino di sei mesi cieco dalla nascita. Nello stesso giorno fece conoscenza con Anne La Motte, infermiera diplomata, donna molto religiosa e vedova da un anno. I due si rincontrarono i mesi successivi e si sposarono a Parigi tre anni pi\u00f9 tardi, anche se subito la donna decise di seguire il marito in America per lavorare nello stesso istituto.\nDopo sei anni dal trasferimento a New York, in riconoscimento del suo lavoro, Carrel ebbe il premio Nobel per la medicina e la fisiologia nel 1912 per i lavori sulle suture vascolari, sul trapianto degli organi e sulla coltivazione a lunga scadenza di tessuti in vitro, in particolare per aver inventato un nuovo metodo di sutura delle ferite profonde e per aver evitato le emorragie postoperatorie (a quel tempo frequentissime), trombosi e altre complicanze. Nell'occasione del conferimento del premio Carrel rifiut\u00f2 la presenza di autorit\u00e0 francesi alla cerimonia, si considerava orgogliosamente un cittadino della Francia ma era ben consapevole che, se fosse rimasto nel suo Paese natale, quell'importante riconoscimento non sarebbe mai potuto arrivare, tutto il lavoro era infatti stato svolto fra Chicago e New York.\nLa prima guerra mondiale.\nQuando in Europa, nel breve spazio di una settimana fra il luglio e l'agosto del 1914, si susseguirono a catena le dichiarazioni di guerra fra le varie nazioni dei due blocchi di alleanze contrapposte, i coniugi Carrel si trovavano in Francia. Data la mobilitazione generale Alexis venne chiamato alle armi, anche se come medico. Dovette quindi allontanarsi dalla moglie in stato di avanzata gravidanza e la situazione si aggrav\u00f2 ulteriormente quando la donna perse il figlio per un'infezione causata da una puntura d'insetto. Ma Anne La Motte, riavutasi dallo sconforto, decise di seguire il marito come capo infermiera in un ospedale da campo vicino a Lione che prese il nome di Ambulanza Carrel. Con il peggiorare della situazione e con il dilagare delle infezioni fra i soldati, Carrel venne mandato al fronte, insieme all'amico e noto chirurgo Tuffier, per studiare le condizioni sanitarie in cui versava la popolazione.\nNel frattempo, facendo leva sull'alleanza tra la Francia e gli Stati Uniti, dal 1917 riusc\u00ec a ottenere da Simon Flexner dei finanziamenti al suo ospedale mobile direttamente dal Rockefeller Institute, oltre che strumenti, personale e ambulanze attrezzate per gli interventi d'urgenza in loco.\nCominci\u00f2 anche a collaborare con il grande chimico statunitense Henry Drysdale Dakin, con il quale mise a punto una potentissima soluzione antisettica a base di acido ipocloroso, appunto chiamata Soluzione Dakin-Carrel, per mezzo della quale riusc\u00ec a salvare moltissime vite. L'acido ipocloroso era infatti perfetto per irrigare le ferite lacero-contuse ma soprattutto infette in quanto non era particolarmente aggressivo sui tessuti, pur conservando le sue essenziali propriet\u00e0 di antibatterico. Inoltre agiva molto velocemente ed era reso inattivo dall'organismo in una sola ora, facendo cos\u00ec in modo che le ferite potessero essere suturate nel giro di breve tempo. Nonostante i risultati fossero cos\u00ec sorprendenti, per un certo periodo si continuarono ancora a utilizzare altre sostanze dannose come sodio, magnesio o ipoclorito di calcio, che vennero definitivamente abbandonate in favore della Soluzione Dakin-Carrel solo nel 1917.\nL'ultima fase della guerra fu la pi\u00f9 dura, gli ospedali erano sovraffollati e di conseguenza le condizioni igieniche al loro interno erano spesso precarie, il 23 marzo 1918 sul fronte occidentale venne bombardata l'ambulanza Carrel e i feriti dovettero essere trasportati in sistemazioni di fortuna. Al fronte Alexis continu\u00f2 i suoi esperimenti sul sangue, tesi a mettere a punto un liquido di supplenza, sulla chirurgia addominale e sullo shock.\nImmediatamente dopo la fine della guerra Carrel si prese da solo qualche giorno di riposo a Londra per fare mente locale sugli avvenimenti accaduti negli ultimi anni ed espresse cos\u00ec i suoi sentimenti riguardo alla Grande Guerra in una lettera a un nipote, in cui ancora una volta non risparmi\u00f2 una pesante frecciata alla medicina francese:\nIl periodo del dopoguerra e gli anni venti.\nIl 1\u00ba gennaio 1919 i coniugi Carrel ritornarono insieme al Rockefeller di New York per riprendere la loro normale attivit\u00e0. Durante la guerra il direttore Flexner aveva servito nell'esercito ma era riuscito comunque con grandi sforzi a tenere insieme il nucleo di scienziati che lavoravano all'istituto e a finanziare le ricerche mentre Carrel, grazie a un credito accordatogli generosamente da John Davison Rockefeller in persona, era riuscito ad ammodernare il suo laboratorio. L'esperienza della guerra aveva profondamente cambiato la sua coscienza e a questo periodo si fa risalire la nascita dell'intenzione di adoperarsi per la messa a punto di un nuovo umanesimo, che porter\u00e0 in seguito alla stesura de \"L'uomo, questo sconosciuto\".\nUn'importante svolta nella sua vita si ebbe con la conoscenza di Padre Cornelius Clifford, anziano sacerdote ex gesuita, uomo dalle idee ben poco conformiste, a causa delle quali fu invitato a lasciare la congregazione dei gesuiti, che divent\u00f2 la sua guida spirituale. Riguardo agli studi continu\u00f2 a portare avanti nuovi esperimenti sulla cicatrizzazione delle ferite e sul cancro, oltre che sulla coltura di cellule e tessuti in vitro, anche se per quanto riguarda questi ultimi due non nutriva grandi speranze di poterli applicare direttamente alla chirurgia, che era da sempre stata la sua priorit\u00e0.\nAlla soglia dei 50 anni il bisogno di maggior solitudine e silenzio si fece sempre pi\u00f9 vivo, cos\u00ec, dietro suggerimento di alcuni amici, decise di fare sua la silenziosa e mistica isoletta di Saint-Gildas in Bretagna invece che comprare una casa a New York. Viste anche le precarie condizioni di salute della moglie, da quel momento trascorse molti dei suoi soggiorni in Francia nella nuova casa tra studio e profonde meditazioni sull'uomo. La sua fama lo port\u00f2 nel corso di tutti gli anni Venti a diventare membro delle pi\u00f9 grandi Accademie di Medicina e delle Scienze del mondo, prima fra tutte quella di Parigi; nel 1926 venne nominato socio della Pontificia Accademia delle Scienze.\nGli anni trenta, la guerra e la morte.\nAder\u00ec al Partito Popolare Francese. Risale al 1930 l'incontro con una delle persone pi\u00f9 importanti della vita di Carrel: Charles Lindbergh, famosissimo aviatore statunitense, protagonista della prima traversata aerea dell'Oceano Atlantico, in solitario e senza alcuno scalo. Con la sua collaborazione mise a punto una pompa di perfusione (ossia di introduzione di liquido nutritivo) per tessuti e organi in vitro, che fu impropriamente definita dai giornalisti cuore artificiale. Un premio intitolato a questa collaborazione storica, il \"Lindbergh-Carrel Prize\", \u00e8 stato attribuito nel 2002 dalla Medical University of South Carolina a 10 importanti scienziati, tra cui Michael DeBakey, per il loro contributo alla perfusione degli organi.\nSempre in questi anni scrisse anche due libri, il famoso \"L'uomo, questo sconosciuto\" e \"La condotta della vita\", fond\u00f2 inoltre un Istituto di Ricerca per lo studio dei problemi umani, con ispirazioni chiaramente scientifiche ma anche evangeliche. La sua idea era fare in modo che l'amore cementasse il gruppo di ricercatori, costituito da persone non legate dall'ideologia ma aperte all'universalit\u00e0 del sapere; lo scopo era perseguire la conoscenza dell'uomo in quanto tale e dell'ambiente pi\u00f9 consono alla sua natura, al fine di poter indicare in modo chiaro e convincente la via della sua ricostruzione, concetto chiave nel pensiero di Carrel. Continu\u00f2 la collaborazione con Lindbergh e fra i due si instaur\u00f2 una grande amicizia che and\u00f2 oltre l'aspetto lavorativo, gli stessi coniugi Lindbergh infatti acquistarono l'isoletta di Illiec, molto vicina a quella di Saint-Gildas, in possesso dei Carrel, per trascorrere insieme anche i periodi estivi. Il 1939, anno dell'inizio della seconda guerra mondiale, segn\u00f2 la fine della sua attivit\u00e0 al Rockefeller Institute per il sopraggiunto limite d'et\u00e0, chiese quindi di essere inviato al fronte come medico ma ci\u00f2 non gli venne concesso sempre per motivi anagrafici.\nDecise quindi di tornare per l'ultima volta in America a cercare fondi per la costruzione di un nuovo laboratorio a Garches, cogliendo l'occasione per iniziare una campagna di propaganda in favore dell'intervento americano in guerra. Al ritorno in Europa nel 1941 rimase profondamente colpito dalla terribile situazione in cui versava la sua Francia, per met\u00e0 occupata dai nazisti e controllata dal maresciallo Philippe P\u00e9tain. Col governo di Vichy diresse la Fondation fran\u00e7aise pour l'\u00e9tude des probl\u00e8mes humains (INED), per cui fu accusato di collaborare con i nazisti, anche se non vi \u00e8 alcuna prova certa.\nMor\u00ec il 5 novembre 1944 all'et\u00e0 di 71 anni. Il dottor Gillon, d'accordo con i parenti, fece rilevare l'impronta del volto e della prodigiosa mano che gli era servita a salvare tante vite. Il chirurgo Ren\u00e8 Lariche cos\u00ec scrisse di lui:\nRiconoscimenti.\nIn suo onore \u00e8 stato battezzato il cratere Carrel, sulla superficie della Luna."}
{"id": "283185", "revid": "163662", "url": "https://it.wikipedia.org/wiki?curid=283185", "title": "Alberto Grilli", "text": "Biografia.\nAllievo di Luigi Castiglioni all'Universit\u00e0 Statale di Milano, fu per molti anni professore di materie classiche nei licei, continuando la collaborazione con la sua universit\u00e0. Raggiunta nel 1966 la cattedra universitaria, insegn\u00f2 all'Universit\u00e0 Statale di Milano, dove fu professore ordinario di Letteratura latina e, dal 1974/1975, incaricato di Filologia classica greco-latina. Insegn\u00f2, con pochissime interruzioni, fino al 1989/1990, quando fu collocato fuori ruolo per raggiunti limiti di et\u00e0; and\u00f2 definitivamente in pensione nel 1996.\nMembro effettivo dell'Istituto Lombardo di Scienze e Lettere, fu inoltre consigliere dell'AICC (Associazione italiana di cultura classica), condirettore della rivista \"Atene e Roma\", e consulente del Centro di Studi sulla Fortuna dell'Antico di Sestri Levante, e a partire dal 1968 commissario di vigilanza dell'insegnamento del latino al Liceo di Lugano. Nel 1996 venne insignito del Praemium Classicum Clavarense.\nGrande amante della montagna e suo assiduo frequentatore finch\u00e9 la salute glielo consent\u00ec, scomparve a Milano nel 2007, pochi giorni prima del suo ottantasettesimo compleanno. Amici e allievi, in sua memoria, organizzarono una giornata di studi presso il Liceo di Lugano nell'autunno del 2008, i cui atti furono poi pubblicati.\nAttivit\u00e0 di ricerca.\nFece oggetto dei suoi studi la cultura filosofica alla base della letteratura e della politica di Roma antica, concentrando le proprie ricerche su Ennio, Cicerone, Lucrezio e Seneca. Pubblic\u00f2 anche studi di rilevante interesse a proposito di Virgilio e dello pseudo-Virgilio. Importanti i suoi contributi alla filosofia ellenistica, in particolare allo Stoicismo e all'Epicureismo (su questo argomento, oltre agli studi su Lucrezio, sono assai rilevanti quelli su Diogene di Enoanda, della cui grande epigrafe cur\u00f2 un'importante edizione). Sul versante greco si occup\u00f2 diffusamente di Aristotele, Epicuro, Posidonio, Panezio di Rodi, Sesto Empirico, Porfirio, dell'\u03b5\u1f50\u03b8\u03c5\u03bc\u03af\u03b1 (\"buonumore\") in Panezio e Plutarco, di Filodemo di Gadara. Cur\u00f2 i capitoli relativi allo Stoicismo antico e \"medio\" nella storia della filosofia curata da Mario Dal Pra.\nIl suo interesse per la lingua latina ad ogni livello sia sociale che cronologico \u00e8 testimoniato non solo dai lemmi della sua edizione rivista del \"Vocabolario della lingua latina\" originariamente curato da Reinhold Klotz, che abbracciano sia il latino pagano che quello cristiano; ma anche dalla corposa edizione, con traduzione e ampio commento, della \"Regula Magistri\", da lui curata in concerto con Suor Marcellina Bozzi (O.S.B.), come lui allieva di Castiglioni.\nNon trascur\u00f2 l'epigrafia e l'archeologia, principalmente in campo romano, ed ebbe un singolare quanto vivo interesse per la topografia romana; coltiv\u00f2 anche studi lessicografici sia in campo greco che latino.\nOpere.\nUna prima \"Bibliografia degli scritti dal 1948 al 1992\" fu raccolta e pubblicata dall'allievo Nicola Pace in A. Grilli, \"Stoicismo, epicureismo e letteratura\", Brescia, Paideia, 1992, pp. XXV-XL; una nuova bibliografia, a cura di Alessandro Cristofori, \u00e8 gratuitamente accessibile presso il sito della Fondazione Canussio.\nDispense accademiche.\nAlberto Grilli fece pubblicare le dispense di alcuni corsi di Letteratura Latina da lui tenuti negli anni trascorsi all'Universit\u00e0 degli Studi di Milano (specialmente nei primi anni d'insegnamento)."}
{"id": "283187", "revid": "1669436", "url": "https://it.wikipedia.org/wiki?curid=283187", "title": "Arnaldo da Brescia", "text": "Allievo di Abelardo, fu un riformatore religioso caratterizzato da notevole eloquenza e forte avversione per l'istituzione tradizionale ecclesiastica.\nSostenne il movimento antipapale e autonomistico romano (costituzione del Comune di Roma o \"renovatio Senatus\")e, in epoca risorgimentale, divenne una figura di riferimento per i neoghibellini.\nBiografia.\nA venticinque anni, Arnaldo divenne canonico agostiniano e si trasfer\u00ec a Parigi, dove ebbe come maestro Pietro Abelardo e dove lesse avidamente tutte le opere dei Padri della Chiesa.\nAl suo ritorno a Brescia, nel 1119, inizi\u00f2 una serrata propaganda anticlericale e contro la simonia, decisamente innovativa per i tempi: Arnaldo accusava il clero ed in particolare il vescovo di Brescia, Manfredo, di possedere terre, di interessarsi di vicende politiche e di praticare usura, e predicava il ritorno alla povert\u00e0 evangelica, all'elemosina e alla solidariet\u00e0.\nNel 1139 le sue idee e quelle di Abelardo vennero giudicate eretiche dal Concilio Lateranense II e per tale motivo egli decise di lasciare l'Italia e andare in Francia dall'amico Abelardo.\nQui partecip\u00f2 al Concilio di Sens del 1140, teatro della disputa tra Abelardo e Bernardo di Chiaravalle, dove fu condannato insieme al suo maestro al perpetuo silenzio in un monastero.\nSi rec\u00f2 invece a Parigi, dove insegn\u00f2 \"divinae litterae\", insistendo sulla difformit\u00e0 della vita ecclesiastica dai precetti evangelici. Bernardo ottenne dal re Luigi VII l'espulsione dalla Francia di Arnaldo. Questi allora si rec\u00f2 prima a Zurigo e poi in Boemia nel 1143, accolto dal legato pontificio Guido di Castello, futuro papa Celestino II.\nRecatosi a Viterbo ottenne il perdono da papa Eugenio III e torn\u00f2 poi nel 1145 per un pellegrinaggio penitenziale a Roma dove, con la cacciata del pontefice seguita alla rivolta del 1143, era stato istituito un libero comune retto da un senato oligarchico e da un \"patricius\".\nIn tale situazione Arnaldo si gett\u00f2 completamente nell'agone politico. I punti fondamentali del suo radicale programma di riforma, da collegarsi alle idee del movimento milanese dei Patarini, erano: la rinuncia della Chiesa alla ricchezza (si schier\u00f2 pi\u00f9 volte contro la ricchezza del clero) e il suo ritorno alla povert\u00e0 evangelica, l'abbandono del potere temporale, la predicazione estesa ai laici, la non validit\u00e0 dei sacramenti amministrati da un clero non degno, la confessione praticata tra fedeli e non ai sacerdoti.\nPeror\u00f2 con accalorati comizi le sue tesi anti-papali e rivoluzionarie, tese a fare di Roma un'entit\u00e0 politica nuova e sganciata dalla Chiesa e predic\u00f2 la sacerdotalit\u00e0 di tutti i cristiani; questo comport\u00f2 la scomunica da parte del papa nel 1148 ma, godendo del favore popolare, Arnaldo non fu mai perseguitato.\nFallita l'esperienza del libero comune, per via dell'intervento in aiuto del papa del re di Sicilia Ruggero II, Arnaldo ed i suoi numerosi seguaci, detti arnaldisti, mossi dallo spirito antipapale, pensarono di far rinascere uno stato imperiale a Roma e si rivolsero a Federico Barbarossa per convincerlo a scendere su Roma e instaurarvi un potere laico opposto a quello del papa.\nNel 1152 il papa Eugenio III riconobbe il Comune come entit\u00e0 politica, ma mor\u00ec di l\u00ec a poco.\nDopo il brevissimo pontificato di papa Anastasio IV, divenne papa nel dicembre del 1154 Adriano IV.\nNel 1155 Adriano IV colp\u00ec d'interdetto Roma, in seguito all'assassinio di un cardinale, con la promessa di revocare la decisione solo se Arnaldo fosse stato esiliato dalla citt\u00e0. A questo punto la citt\u00e0 si schier\u00f2 contro Arnaldo e si sollev\u00f2 contro il Senato.\nArnaldo fu quindi costretto a fuggire da Roma e scapp\u00f2 verso il nord Italia. Fu catturato nei pressi di San Quirico d'Orcia: l'ambasceria dei cardinali, che si era recata a incontrare il Barbarossa, ne ottenne la consegna come segno di buona volont\u00e0 e di alleanza.\nProbabilmente intorno al giugno 1155, ma non \u00e8 certa la data esatta, Arnaldo venne condannato dal tribunale ecclesiastico all'impiccagione, e il suo corpo fu arso al rogo mentre le sue ceneri furono sparse nel Tevere, per impedire che se ne recuperassero i resti mortali.\nIl reale capo d'accusa non fu la predicazione contro l'abuso delle ricchezze da parte del clero, contro il quale aveva combattuto ferocemente anche il suo nemico Bernardo di Chiaravalle, bens\u00ec il rifiuto assoluto del potere temporale del Papa e della Chiesa, che San Bernardo e gli altri avversari di Arnaldo consideravano \u00aberesia\u00bb.\nRiconoscimenti postumi.\nLa figura di Arnaldo da Brescia fu riscoperta dai giansenisti lombardi nel Settecento; fu celebrata da Giovanni Battista Niccolini, nella tragedia a lui dedicata, come quella di un eroe anticlericale vittima di un imperatore tedesco.\nLa cultura laica dell'Ottocento lo esalt\u00f2 come un martire del libero pensiero, e per questo motivo nel 1882 venne innalzato un suo monumento a Brescia, mentre la Riforma protestante ne fece un suo antesignano, soprattutto per l\u2019idea del \"sacerdozio universale\" (negazione della distinzione tra preti e laici).\nUn suo mezzobusto si trova a Villa Borghese, accanto all'orologio.\nAd Arnaldo \u00e8 dedicato il Liceo Ginnasio Statale Arnaldo, liceo classico bresciano e il vicino piazzale Arnaldo, dominato dal monumento a lui dedicato, opera di Odoardo Tabacchi nonch\u00e9, a Roma, una porzione di Lungotevere, tra ponte Matteotti e ponte Regina Margherita.\nUna statua di marmo \u00e8 presente all'interno del cortile della Biblioteca di Desio.\nBibliografia.\nEdmond Bergheaud, Julius Bogotsvo, Giulio Ricchezza. \"Arnaldo da Brescia\" in \"La notte di San Bartolomeo. La verit\u00e0 sulla prima crociata. Arnaldo da Brescia\". Ginevra, Cremille, 1971. SBN LIA0057010.\nArsenio Frugoni. \"Arnaldo da Brescia nelle fonti del secolo XII\". Torino, Einaudi, 1989. ISBN 88-06-11495-6."}
{"id": "283194", "revid": "599013", "url": "https://it.wikipedia.org/wiki?curid=283194", "title": "Andy Craig", "text": "Biografia.\n\u00c8 stato attivo nel ruolo di tre quarti centro; vanta la partecipazione alla e, dopo la fine della carriera agonistica, ha avviato un'impresa multiservizi di costruzioni e ristrutturazioni attiva nel Merseyside."}
{"id": "283197", "revid": "767487", "url": "https://it.wikipedia.org/wiki?curid=283197", "title": "Kin-dza-dza!", "text": "Kin-dza-dza! (russo \u041a\u0438\u043d-\u0434\u0437\u0430-\u0434\u0437\u0430\u0301! ) \u00e8 un film di fantascienza del 1986 di Georgij Danelija. \u00c8 una commedia satirica distopica.\nHa avuto un remake animato, \"Ku! Kin-dza-dza\" (\"\u041a\u0443! \u041a\u0438\u043d-\u0434\u0437\u0430-\u0434\u0437\u0430\") del 2013 per la regia Georgij Nikolaevi\u010d Danelija.\nTrama.\nDue sovietici, zio Vova e Ghedevan, \"Skripa\u010d\" (soprannome che in russo vuol dire \"violinista\") incontrano per strada a Mosca un uomo che sembra un vagabondo. Questo domanda loro il numero del loro pianeta e fa vedere un dispositivo per viaggiare nello spazio-tempo. I protagonisti lo prendono per matto, schiacciano il pulsante del dispositivo e immediatamente si ritrovano in un deserto sabbioso.\nI due scoprono di essere capitati su un altro pianeta, chiamato \"Pluk\", della galassia Kin-dza-dza, popolato da abitanti umanoidi, i quali sono in grado di comunicare in ogni lingua umana. La loro civilt\u00e0 \u00e8 pi\u00f9 avanzata in molte tecnologie - volano in aeromobili somiglianti a UFO, usano armi molto efficaci - e hanno capacit\u00e0 telepatiche. Ma la societ\u00e0 e il pianeta versano in gravi condizioni. Tutto il pianeta \u00e8 un deserto sabbioso con rovine di edifici e costruzioni arrugginite. La societ\u00e0 di Pluk presenta relazioni barbariche o medievali.\nI protagonisti cercano di trovare un modo di tornare sulla Terra, imbattendosi nelle strane usanze della societ\u00e0 locale e, non incontrando nessun aiuto, vengono ingannati da molte persone. Per inizio hanno una scatola di fiammiferi, che sono una cosa di grande valore su Pluk.\nA un certo punto i loro compagni plukani Uef e Bi hanno rubato il loro ultimo fiammifero, e subito sono stati arrestati da un \"ecilop\" (poliziotto) e messi nell\"'ezikh\" (carcere). In seguito zio Vova e Skripac, avendo la possibilit\u00e0 di tornare sulla Terra, per due volte decidono di restare su Pluk ed aiutare i loro compagni. Quelli non capiscono i motivi sinceri, e Uef domanda a zio Vova:\nI plukani stessi promettono di far tornare i protagonisti solo in cambio di molti fiammiferi.\nProduzione.\nLa sceneggiatura venne riscritta numerose volte, prima, durante e dopo le riprese.\nDurante le riprese Konstantin Ustinovic \u010cernenko divenne capo dello Stato, e nella parola \"ku\" i censori videro le sue iniziali (K. U.) e dunque ritennero che il film potesse irriderlo. Mentre il regista stava inventando una nuova parola da sostituire (\"ko\", \"ka\", \"ki\"), il capo dello Stato mor\u00ec e la necessit\u00e0 decadde.\nIl successivo capo dello Stato, Gorba\u010d\u00ebv, promosse una campagna contro l'alcolismo, e il regista dovette riscrivere e rigirare alcune delle scene del film. Inizialmente il personaggio di Ghedevan teneva infatti una bottiglia di alcol georgiano prodotto in casa. Secondo la sceneggiatura originale erano capitati sul pianeta Alfa invece della Terra perch\u00e9 si erano ubriacati. Il regista cambi\u00f2 la parola \"alcol\" con \"aceto\" e rigir\u00f2 alcune scene.\nCritica.\nFantafilm scrive: \"Stimato autore di commedie satiriche e surreali, Georgij Danelija si misura con la fantascienza per suggerire una metafora sulle condizioni di vita nell'Est europeo. La vicenda \u00e8 impostata su timbri umoristici e scanzonati, ricchi di allusioni taglienti e di lucida coscienza politica.\"\nInfluenza culturale.\nGli spettatori del film riconoscevano nella societ\u00e0 di Pluk una parodia grottesca di quella sovietica. I poliziotti di Pluk non fanno che chiedere soldi. Le persone sono rigidamente divise in due caste, i \"ciatlani\" (prevalentemente privilegiati) e i \"pazachi\" (rassomiglianti ai non aderenti al partito). Mentre tutti erano capaci di telepatia, ingannavano gli altri mentendo nei pensieri. Questo fatto, e il fatto che molti a Pluk affermassero di amare il capo del planeta, \"Pe-G\u00e8\" (\u041f\u0416), facevano venire in mente la realt\u00e0 sovietica.\nIl regista Georgij Danelija nelle interviste ha sempre affermato di non avere avuto lo scopo di riflettere l'URSS, ma piuttosto di immaginare che cosa succeder\u00e0 se il mondo andr\u00e0 avanti. Danelija dice scherzando che molte cose si sono avverate, come la divisione in pazachi e ciatlani, o la lingua che si semplifica sempre pi\u00f9 (vedi sotto).\nKin-Dza-Dza \u00e8 rapidamente diventato un film cult tra i giovani nell'URSS. Certe parole e molte espressioni vengono citate tuttora. Molti di quelli che erano collegati ad Internet nell'ex URSS riportarono una forte impressione del film, al punto tale che tuttora uno dei saluti comuni nelle chat, soprattutto in IRC, \u00e8 \"ku\" (russo \"\u043a\u0443\").\nProgetto moderno.\nNel 2013 \u00e8 stato realizzato un remake in forma di lungometraggio d'animazione, diretto dallo stesso regista Georgij Danelija e da Tatyana Ilyina.\nVocabolario plukano.\nDato che possono leggere nei pensieri, la lingua degli abitanti di Pluk consiste solo di 2 parole principali:\ne di poche parole per indicare gli oggetti presenti sul pianeta:"}
{"id": "283199", "revid": "118028588", "url": "https://it.wikipedia.org/wiki?curid=283199", "title": "Seleuco II", "text": "Venne proclamato re dalla madre, Laodice I, mentre i suoi sostenitori ad Antiochia assassinavano Berenice e il suo figlioletto. Tolomeo III, che era il fratello di Berenice e re d'Egitto, come rappresaglia, invase l'impero seleucide (terza guerra siriaca) e marci\u00f2 vittoriosamente fino al Tigri e oltre. Ottenne la sottomissione delle province orientali dell'impero Seleucide, mentre la flotta egiziana conquistava le coste dell'Asia Minore. Seleuco riusc\u00ec a restare all'interno dell'Asia Minore. Quando Tolomeo torn\u00f2 in Egitto, Seleuco riprese la Siria del nord e le vicine province dell'Iran.\nComunque, Antioco Ierace, fratello minore di Seleuco, divenne un suo rivale in Asia Minore, all'interno di una fazione, cui anche Laodice (madre o moglie) prese parte.\nDurante la guerra dei fratelli, ad Ancyra, nel 235 a.C., Seleuco sub\u00ec una sconfitta schiacciante e perdette tutta l'Asia Minore fino ai monti del Tauro in favore del fratello e di altri regni della penisola. Seleuco allora intraprese una \"anabasis\" per riprendere la Partia, ma l'operazione non ebbe successo. Secondo diverse fonti, venne addirittura preso prigioniero dal re di Partia. Altre fonti fanno menzione di una pace con Arsace I, che riconobbe la sua sovranit\u00e0.\nNell'Asia Minore, Pergamo si stava facendo potente sotto il regno di Attalo I. Antioco Ierace, dopo un nuovo tentativo di prendere i domini del fratello quando stava perdendo i suoi, mor\u00ec come fuggitivo in Tracia nel 227 a.C. \nCirca un anno dopo, Seleuco mor\u00ec cadendo da cavallo. Il suo successore fu suo figlio maggiore, Seleuco III Sotere Cerauno."}
{"id": "283200", "revid": "2108263", "url": "https://it.wikipedia.org/wiki?curid=283200", "title": "Antioco I", "text": "Biografia.\nOrigini familiari.\nAntioco era figlio di Seleuco I Nicatore, un nobile macedone e diadoco di Alessandro Magno, e di Apama I, una donna sogdiana che Seleuco aveva sposato durante le nozze collettive di Susa nel 324 a.C. Antioco aveva probabilmente un fratello, Acheo, e forse una o due sorelle.\nPrimi anni (324/323-292 a.C.).\nAntioco nacque subito dopo il matrimonio dei genitori, tra il 324 e il 323 a.C. Intorno all'et\u00e0 di vent'anni fu messo dal padre al comando di un'ala di cavalleria durante la battaglia di Ipso (301 a.C.), in cui una coalizione tra Seleuco, Lisimaco e Cassandro sconfisse Antigono I.\nNonostante fosse ancora sposato con Apama I, Seleuco I tra il 300 e il 299 a.C. prese in moglie la giovanissima Stratonice, figlia di Demetrio I Poliorcete, mantenendo quindi due relazioni coniugali; la nuova coppia ebbe una figlia, Fila, ma la posizione della nuova consorte divenne sempre pi\u00f9 problematica, creando tensioni a corte, in quanto un eventuale figlio maschio avrebbe potuto danneggiare il primogenito Antioco. La situazione peggior\u00f2 ulteriormente quando nel 294 a.C. Demetrio I conquist\u00f2 il trono di Macedonia e Seleuco prese a suo danno la Cilicia; a quel punto, allora, il re decise di allontanare da corte la moglie e, per farlo, decise di darla in sposa ad Antioco. Il matrimonio avvenne tra il 293 e il 292 a.C. e subito dopo Antioco fu nominato co-regnante con il padre e governatore delle province orientali dell'impero.\nCo-reggenza e Oriente (292-281 a.C.).\nL'erede al trono e co-reggente del regno si rec\u00f2 quindi nelle Satrapie superiori, cio\u00e8 i territori orientali ormai sotto il suo comando diretto: la regione era da tempo centro di instabilit\u00e0 e la presenza costante di un comandante di rango reale si era ormai resa necessaria. Ad accompagnare Antioco furono la nuova moglie, Stratonice, e due importanti ufficiali del padre, Demodama di Mileto e Patrocle, che funsero probabilmente da consiglieri e supervisori per il giovane sovrano.\nUno dei primi compiti che Antioco dovette affrontare fu il confronto con il vicino impero Maurya, con il quale i contatti erano cominciati con le spedizioni indiane di Alessandro Magno; i mauryani avevano infatti conquistato diverse colonie ellenistiche dell'Hindu Kush, quali Taxila e Alessandria Arachosia, che erano fonte di disordini e reclamavano indipendenza. Tuttavia, Antioco sembra essersi tenuto al di fuori degli affari indiani, sicuramente non volendo provocare il vastissimo esercito mauryano, impegnato com'era a consolidare ancora il potere nei confini del proprio impero.\nLa campagna pi\u00f9 importante portata avanti fu quella del consolidamento del potere seleucide nella Battria e dell'espansione nella Sogdiana e a est dei monti Zagros; importante fu la rifondazione di Alessandria Eschate, portata avanti da Demodama, mentre Patrocle procedette in direttrice nord tra il mar Caspio e il lago d'Aral. Antioco, durante quegli anni, fond\u00f2 diverse citt\u00e0 in Asia centrale, tra cui Antiochia di Margiana e Ai-Khanum, i nomi di molte delle quali sono per\u00f2 sconosciuti. Altre opere portate avanti furono il prolungamento della Via Reale di Persia fino in Battria, con una lunga serie di citt\u00e0 fortificate lungo il suo percorso, l'organizzazione di un'amministrazione statale stabile attraverso satrapie ben delineate, nuove zecche e sistemi di tassazione centralizzati. Il sistema messo in piedi in quegli anni risult\u00f2 efficace e rimase stabile per alcune generazioni; anche quando i territori orientali divennero indipendenti l'organizzazione che adottarono ricalc\u00f2 comunque quella seleucide.\nRegno (281-261 a.C.).\nAlla morte del padre nel 281 a.C., Antioco I divenne re e rinunci\u00f2 ad ogni pretesa sull'Asia Minore, allora governata da Antigono II Gonata re di Macedonia, con il quale stipul\u00f2 anche un trattato di pace e amicizia.\nNel 280 a.C. circa, alcune popolazioni nomadi riuscirono a penetrare da nord-est fino a Tirmidh ed Herat. Antioco espulse gli invasori e ricostru\u00ec le citt\u00e0 saccheggiate; nell'oasi di Marv ricostru\u00ec la cittadella e fece circondare l'oasi con un terrapieno alto fino a 20 m e lungo 270\u00a0km.\nPerse il controllo della Celesiria in seguito alle guerre con l'Egitto di Tolomeo II Filadelfo (276 a.C.-272 a.C. e 266-261 a.C.).\nNel 277 a.C. respinse l'invasione galata dell'Asia Minore e per questo fu chiamato \"Sotere\" (\"Salvatore\"), nome con il quale fu adorato.\nDopo Alessandro Magno, fu quello che fond\u00f2 il maggior numero di citt\u00e0.\nNel 262 a.C. il figlio maggiore Seleuco, che era stato co-reggente dei territori orientali, gli si ribell\u00f2 e per questo venne fatto uccidere. Quando Antioco mor\u00ec, nel 261 a.C., gli succedette il secondogenito Antioco II.\nDiscendenza.\nDa Stratonice Antioco ebbe:"}
{"id": "283203", "revid": "125764688", "url": "https://it.wikipedia.org/wiki?curid=283203", "title": "Merda d'artista", "text": "Merda d'artista \u00e8 un'opera dell'artista italiano Piero Manzoni.\nStoria.\nNel dicembre del 1961, l'autore sigill\u00f2 90 barattoli di latta, uguali a quelli utilizzati normalmente per la carne in scatola, ai quali applic\u00f2 un'etichetta identificativa, tradotta in quattro lingue (italiano, francese, inglese e tedesco), con la scritta \u00abMerda d'artista. Contenuto netto gr. 30. Conservata al naturale. Prodotta ed inscatolata nel maggio 1961\u00bb. Sulla parte superiore del barattolo \u00e8 apposto un numero progressivo da 01 a 90 insieme alla firma dell'artista.\nL'artista stabil\u00ec il prezzo in 30 grammi di oro zecchino, attraverso uno scambio diretto che non prevedeva la mediazione del denaro, e stabilendo un legame tra valore e oro affine a quello del sistema aureo. Attualmente i barattoli sono conservati in diverse collezioni d'arte pubbliche in tutto il mondo, ad esempio, l'esemplare n. 01 \u00e8 esposto presso il Museo San Fedele di Milano (parte della Nanda Vigo-Private Collection), il n. 04 alla Tate Modern di Londra, il barattolo n. 80 si trova al Museo del Novecento di Milano, il Centro Georges Pompidou di Parigi possiede la scatoletta n. 31 e al Museum of Modern Art di New York troviamo la n. 14.\nA Milano, il 7 dicembre 2016, un collezionista privato si \u00e8 aggiudicato l'esemplare n. 69 a 275 000 euro, compresi i diritti d'asta, nuovo record mondiale d'asta.\nAnalisi.\nManzoni considera che il vero valore simbolico di un\u2019opera risieda nel rapporto con il corpo dell\u2019artista (\u00e8 l\u2019artista a essere sacralizzato dal mercato), le cui manifestazioni assumono dunque, nella dimensione del paradosso critico, un valore equivalente a quello delle reliquie: le \"Impronte\" e le firme, il \"Fiato d\u2019artista\", la \"Merda d\u2019artista\" ne sono altrettanti esempi: \u201cin un progetto precedente intendevo produrre fiale di \u201csangue d\u2019artista\u201d\u201d, inoltre \u201cnel \u201961 ho cominciato a firmare, per esporle, persone. A queste mie opere, do una \"carta di autenticit\u00e0\". Sempre nel gennaio del \u201961 ho costruito la prima \u201cbase magica\u201d: qualunque persona, qualsiasi oggetto vi fosse sopra era, finch\u00e9 vi restava, un\u2019opera d\u2019arte\u201d, scrive in \"Alcune realizzazioni - Alcuni esperimenti - Alcuni progetti\". il fatto che la societ\u00e0\u2019 contemporanea attribuisca un grande valore economico alle opere di un artista si estende al valore delle sue reliquie, che \u00e8 fatto equivalere a quello dell\u2019oro, identificato simbolicamente come la materia cui si attribuisce comunemente il massimo del pregio cos\u00ec da riscattare il dispregio attribuito ordinariamente alle feci. \nNon \u00e8 previsto che il contenuto della scatoletta sia conosciuto dal fruitore, che se ne pu\u00f2 accertare solo aprendola, dunque distruggendola e annientandone il valore.\nCome gi\u00e0 aveva fatto nelle \"Linee\", rotoli di carta tracciati da un segno continuo presentati all\u2019interno di un cilindro sigillato, anche in questo caso il \u201creliquiario\u201d diventa in se stesso la garanzia di ci\u00f2 che contiene.\nAgostino Bonalumi, amico di Piero Manzoni, ha dichiarato che, in realt\u00e0, all'interno delle famose scatole non vi \u00e8 nient'altro che gesso.\nPi\u00f9 precisamente:\nNel 2008, Bernard Bazile, artista francese, ha aperto una delle scatolette, appropriandosi dunque dell'opera attraverso la sua distruzione. Dentro vi ha trovato una seconda lattina pi\u00f9 piccola (che per\u00f2 non ha aperto).\nSignificato dell'opera.\nL'opera di Manzoni risulta influenzata dai celebri ready-made di Marcel Duchamp \u2013 in questo caso i ready-made aided - e al di l\u00e0 dell'aspetto pi\u00f9 superficialmente scandalistico suscitato alla sua presentazione, ha suggerito diverse letture simboliche:"}
{"id": "283204", "revid": "33689", "url": "https://it.wikipedia.org/wiki?curid=283204", "title": "Pianta (botanica)", "text": ""}
{"id": "283205", "revid": "1305772", "url": "https://it.wikipedia.org/wiki?curid=283205", "title": "Atlantico (disambigua)", "text": ""}
{"id": "283207", "revid": "15011", "url": "https://it.wikipedia.org/wiki?curid=283207", "title": "Kin-Dza-Dza!", "text": ""}
{"id": "283208", "revid": "15011", "url": "https://it.wikipedia.org/wiki?curid=283208", "title": "Kin-Dza-Dza", "text": ""}
{"id": "283210", "revid": "15011", "url": "https://it.wikipedia.org/wiki?curid=283210", "title": "Kin-dza-dza", "text": ""}
{"id": "283212", "revid": "599013", "url": "https://it.wikipedia.org/wiki?curid=283212", "title": "Casin\u00f2 Royale", "text": ""}
{"id": "283218", "revid": "1418004", "url": "https://it.wikipedia.org/wiki?curid=283218", "title": "Michael Frayn", "text": "Biografia.\nNoto in Italia per le commedie \"Miele selvatico\" e \"Rumori fuori scena\", quest'ultima portata in scena in Italia per la prima volta nel 1983 da Attilio Corsini e dalla sua compagnia Attori e Tecnici, ha iniziato la sua carriera come giornalista per The Guardian e poi per The Observer.\nNel gennaio 1990, ancora per la regia di Attilio Corsini, viene rappresentata al Teatro Vittoria di Roma \"Spettattori\" (\"Look Look\") in prima mondiale, in presenza dello stesso Frayn. Anche \"Spettattori\" \u00e8 una commedia di teatro nel teatro, nella quale pubblico e interpreti si specchiano e si confrontano.\nAutore televisivo per la BBC, saggista, romanziere, \u00e8 autore del dramma teatrale \"Copenaghen\", sua tredicesima opera teatrale.\nScritto nel 1998, Copenhagen ha assunto un notevole rilievo nella comunit\u00e0 letteraria e ancor pi\u00f9 scientifica, in quanto tratta in maniera vivacissima dei fatti realmente svoltisi intorno allo sviluppo, mancato, della bomba atomica nazista, durante gli anni della seconda guerra mondiale. In particolare il lavoro descrive l'incontro avvenuto nel 1941 tra Niels Bohr, famoso fisico teorico danese e il suo allievo pi\u00f9 brillante e amato, Werner Karl Heisenberg, ai vertici del progetto tedesco di sviluppo nucleare. I fatti reali, e gli schieramenti storici degli uomini in gioco sono tuttora controversi, ma Frayn nel suo dramma fa emergere il fattore umano, a dispetto dei temi spesso infinitamente grandi che mette in gioco.\nIl suo romanzo \"A testa bassa\" (\"Headlong\") del 1999 \u00e8 stato tra i finalisti del Booker Prize."}
{"id": "283226", "revid": "1272592", "url": "https://it.wikipedia.org/wiki?curid=283226", "title": "Horizontina Futsal", "text": "LEsporte Clube Caipirinha, meglio noto come Horizontina Futsal per ragioni di localizzazione geografica, \u00e8 una squadra brasiliana di calcio a 5 con sede a Horizontina.\nStoria.\nFondata nel 1980 come Esporte Clube Caipirinha, i cui colori sociali erano il bianco e il rosso, la societ\u00e0 negli anni ha cambiato pi\u00f9 denominazioni e divise. Nel 2001 si affilia alla Federa\u00e7\u00e3o Ga\u00facha de Futebol de Sal\u00e3o come John Deere Futsal, in omaggio allo sponsor principale Deere &amp; Company; i colori sociali diventano il giallo e il verde. Conclusa la sponsorizzazione con la multinazionale statunitense, nel 2008 la societ\u00e0 \u00e8 tornata alla denominazione originaria, affiancata dal corrente Horizontina Futsal. Il giallo e il verde sono tuttavia rimasti i colori sociali.\nRosa 2005.\nAllenatore: Paulo Fernando Sartor \u2013 \u2018'\u2019Paulinho Sananduva'\u2019'"}
{"id": "283227", "revid": "131358", "url": "https://it.wikipedia.org/wiki?curid=283227", "title": "Joinville EC", "text": ""}
{"id": "283231", "revid": "174925", "url": "https://it.wikipedia.org/wiki?curid=283231", "title": "M\u012bm\u0101\u1e43s\u0101", "text": "M\u012bm\u0101\u1e43s\u0101: letteralmente significa \"riflessione profonda\", indagine, esegesi. I seguaci del \"M\u012bm\u0101\u1e43s\u0101\" si chiamano \"M\u012bm\u0101\u1e43s\u0101ka\".\nIn India \u00e8 la pi\u00f9 antica delle sei visioni filosofiche (\"dar\u015bana\") br\u0101hma\u1e47iche. Il nome completo di questa scuola \u00e8 \"P\u016brvam\u012bm\u0101\u1e43s\u0101\" (\u201cRiflessione anteriore\u201d) per distinguerla dalla \"Uttaram\u012bm\u0101\u1e43s\u0101\" (\u201cRiflessione posteriore\u201d), in seguito indicata con il nome di \"Ved\u0101nta\".\nDescrizione.\nCos\u00ec Gianluca Magi:\nIl testo base di questa scuola \u00e8 il \"P\u016brvam\u012bm\u0101\u1e43s\u0101 S\u016btra\" (\"Gli Aforismi dell'Indagine anteriore\") attribuito a Jaimini (circa 300/200 a.C.), opera che d\u00e0 l'avvio ad una disamina che spinge forse pi\u00f9 lontano di quanto non fosse stato mai fatto, non soltanto in India, la pratica dell'ermeneutica sistematica, in particolare delle regole teologico-sacrificali (che rendono conto delle modalit\u00e0 espositive e della rilevanza simbolica del rito) e delle prescrizioni per l'esatta esecuzione dei riti sacrificali appannaggio della classe br\u0101hma\u1e47ica, unica depositaria del sapere vedico sui piani gnoseologico e ritualistico .\nIn India l'importanza del ritualismo \u00e8 estrema: solo l'espletazione regolare del sacrificio garantisce la persistenza dell'armonia cosmica (\"dharma\") e del buon ordine sociale. Il sacrificio \u00e8 il supremo principio (organizzatore e reggitore) della struttura della realt\u00e0 e il dinamismo transpersonale che aiuta a reggere l'ordine cosmico. Il sacerdote che celebra il rito sacrificale si libera dai legami della sua sfera psichica individuale per attingere piani di realt\u00e0 transpersonali della conoscenza non-formale. Per la scuola P\u016brvam\u012bm\u0101\u1e43s\u0101 l'universo non \u00e8 retto da un divino creatore e distruttore, ma unicamente dal sacrificio .\nLa logica di base di questo \"dar\u015bana\", sotteso di un simbolismo dalla struttura antropocosmica, \u00e8 l'intima solidariet\u00e0 tra l'uomo e il Mondo stesso, il quale non \u00e8 altro che un suono senza origine e indistruttibile (\"\u015babda\"). L'essenza primordiale del Mondo \u00e8, infatti, considerata come una grande parola (\"v\u0101c\") che tutto permea di s\u00e9 e che unisce Cielo e Terra. A ci\u00f2 si lega l'importante filosofia del linguaggio che considera i \"Veda\" un'entit\u00e0 eterna autorivelata. Ci\u00f2 conduce questa scuola alla singolarissima tesi del carattere naturale ed eterno del suono-parola (\"\u015babda\"). In questo contesto il suono ha valenze molto pi\u00f9 ampie di ci\u00f2 che abitualmente si attribuisce a questo termine, in quanto si tratta del suono originario da cui si \u00e8 prodotto l'universo. Il suono-parola, questa manifestazione energetica che si espande con potenza per tutto l'universo, \u00e8 eterno, fondamento di tutte le cose visibili e in invisibili. Rappresenta la sostanza primordiale del mondo e nel contempo l'unico mezzo di unione fra Cielo e Terra. L'offerta del suono \u00e8 il sacrificio pi\u00f9 alto ."}
{"id": "283236", "revid": "287204", "url": "https://it.wikipedia.org/wiki?curid=283236", "title": "Ciudad de M\u00f3stoles F\u00fatbol Sala", "text": "Il Ciudad de M\u00f3stoles F\u00fatbol Sala \u00e8 una squadra spagnola di calcio a 5 con sede a M\u00f3stoles.\nStoria.\nFondata nel 1989 come M\u00f3stoles F\u00fatbol Sala, ha raggiunto la Divisi\u00f3n de Honor nella stagione 2000-01, militandovi ininterrottamente per otto edizioni. Il risultato di maggior prestigio raggiunto dalla squadra castigliana \u00e8 la finale di Coppa di Spagna del 2008. Nella stagione seguente la societ\u00e0 si \u00e8 iscritta al campionato di \"1\u00aa Nacional A\" a causa delle sopraggiunte difficolt\u00e0 economiche. Nell'estate 2009 si registra il cambio di denominazione in \"Ciudad de M\u00f3stoles F\u00fatbol Sala\" in seguito alla fusione con il Las Rozas Boadilla e lo Sport Mirasierra. Nella stagione 2009-10 la squadra vince il campionato di \"1\u00aa Nacional A\", facendo ritorno in \"Segunda Divisi\u00f3n B\".\nRosa 2005-2006.\nAllenatore: Tino de la Cruz"}
{"id": "283237", "revid": "37056", "url": "https://it.wikipedia.org/wiki?curid=283237", "title": "Media (regione)", "text": ""}
{"id": "283238", "revid": "767487", "url": "https://it.wikipedia.org/wiki?curid=283238", "title": "Vai\u015be\u1e63ika", "text": "Vaisheshika (IAST:Vai\u015be\u1e63ika, sanscrito: \u0935\u0948\u0936\u0946\u0937\u093f\u0915) \u00e8 uno dei sei \"Dar\u015bana\" della filosofia indiana, codificato tra il 200 a.C. e il 100 d.C. da un maestro chiamato \"Kan\u0101da (mangiatore d'atomi)\" nel cosiddetto \"Vaisheshikas\u016btra\"; costituisce la \"dottrina distintiva\", l'analisi dell'esistente. \nQuesto \"Dar\u015bana\" \u00e8 diretto alla conoscenza delle cose singole in quanto tali, considerate in modo distintivo nella loro esistenza contingente e pu\u00f2 essere definito come un realismo atomistico pluralista. Esso cerca di definire i caratteri generali delle cose osservate e postula sei categorie (\"pad\u0101rtha\") tramite le quali \"classifica\" la molteplicit\u00e0 della manifestazione: sostanza (\"dravya\"), qualit\u00e0 (\"guna\"), azione (\"karma\"), generalit\u00e0 (\"s\u0101m\u0101nya\"), particolarit\u00e0 (\"vi\u015be\u1e63a\"), inerenza (\"samav\u0101ya\"). Come per ogni altra \"dar\u015bana\", la sua ricerca della verit\u00e0 delle cose \u00e8 sempre rivolta a liberare la coscienza dell'individuo imprigionata nell'ignoranza."}
{"id": "283239", "revid": "767487", "url": "https://it.wikipedia.org/wiki?curid=283239", "title": "Le Vibrazioni II", "text": "Le Vibrazioni II \u00e8 il secondo album del gruppo musicale Le Vibrazioni, pubblicato da BMG nel 2005 durante il periodo Sanremese ed \u00e8 subito disco d'oro. Dall'album viene estratto il singolo \"Aspettando\" per promuovere la campagna della Lega del Cane contro l'abbandono.\nL'album contiene \"Ovunque andr\u00f2\", brano presentato al Festival di Sanremo del 2005 e classificatosi 2\u00ba nella categoria Gruppi.\nIl disco.\nAll'interno dell'album sono raffigurate le sagome dei membri della band, delle loro famiglie e degli amici, tra i quali Emanuele Gardossi che entrer\u00e0 nella band dopo la realizzazione di Officine meccaniche. Il disegno ricorda molto la copertina di Sgt. Pepper's Lonely Hearts Club Band dei Beatles, band ammirata dal gruppo. La parte superiore del CD riproduce quella di un vinile, attestando ancora una volta l'affinit\u00e0 del gruppo a correnti artistiche anni settanta."}
{"id": "283242", "revid": "31886", "url": "https://it.wikipedia.org/wiki?curid=283242", "title": "Campionato francese di rugby a 15", "text": "Il Campionato francese di rugby, chiamato, altres\u00ec, Top 14, \u00e8 il massimo campionato francese di rugby. Assieme alla Pro D2 fa parte della \"Ligue nationale de rugby\", la lega francese che gestisce i campionati nazionali e professionistici di rugby, antecedenti quelli di livello amatoriale.\nIl campionato si articola in due fasi. La prima fase, detta \"di qualificazione\", \u00e8 un girone all'italiana con partite di andata e ritorno con tutte le 14 squadre. Al termine, le ultime due squadre classificate vengono retrocesse nella seconda divisione (detta Pro D2) mentre le prime sei classificate (le prime quattro fino alla stagione 2008-2009) disputano la fase finale per il titolo ad eliminazione diretta.\nAl vincitore del campionato viene assegnato come trofeo il Bouclier de Brennus, istituito secondo un disegno di Pierre De Coubertin in onore di Charles Brennus, cofondatore della federazione di rugby francese.\nIl rugby in Francia.\nIl rugby a 15 fu introdotto in Francia intorno al 1870 dagli inglesi che lavoravano in oltremanica. Gi\u00e0 nel 1872, alcuni di loro fondarono il Le Havre Athletic Club con il quale praticano una forma ibrida di rugby e calcio.\nIl primo vero club di rugby francese fu il Taylors RFC, fondato da uomini d'affari inglesi a Parigi nel 1877, seguito dal Paris Football Club l'anno successivo. Lo scioglimento di quest'ultimo port\u00f2 alla costituzione del nel 1882, dello nel 1883 (o 1887) e dell'Olympique de Paris nel 1888.\nLo sviluppo del rugby fu promosso in Francia da Pierre de Coubertin che desiderava riprodurre questo modello educativo inglese nelle grandi istituzioni parigine come una riabilitazione fisica e morale delle future \u00e9lite del paese in seguito alla sconfitta del 1870.\nStoria.\nLa prima competizione avvenne nel 1892 e fu una partita singola fra il Racing e lo Stade Fran\u00e7ais.\nLa vittoria and\u00f2 al Racing che vinse il primo titolo, ma gli \"Stadistes\" ebbero la loro rivincita l'anno successivo in finale. All'inizio del Novecento le squadre partecipanti arrivarono anche da fuori Parigi, cosa che prima non succedeva.\nNel decennio successivo la vuttoria venne contesa principalmente dal Racing, dallo Stade Fran\u00e7ais e dallo Stade Bordelais. Quest'ultimo vinse ben cinque titoli in questo periodo. La consuetudine di questo periodo era giocare negli stadi vicino a Parigi, con l'eccezione delle edizioni del 1903 e del 1909 che si giocarono a Tolosa. Prima dell'inizio della prima guerra mondiale altre squadre, come il Perpignan e lo Stade toulousain, vinsero il loro primo titolo.\nA causa della guerra il campionato non venne giocato e al suo posto venne disputata la Coupe de l'Esp\u00e9rance, alla quale partecipavano in gran parte militari non ancora arruolati.\nIl campionato regolare torn\u00f2 della stagione del 1920. Negli anni 1920 il vinse cinque titoli, diventando uno dei club pi\u00f9 importanti di Francia; le venne dato il nome di \"Vergine Rossa\" dopo il suo titolo del 1912, durante il quale la squadra rimase imbattuta per tutta la stagione. Anche il vinse due titoli di campione, tra cui quello del 1925 contro per il quale si disputarono due finali, poich\u00e9 la prima era terminata con un pareggio.\nGli anni 1930 furono dominati dal (quattro finali e due titoli di campionato) e dal (tre finali e due titoli). Fuori dal campo, questi furono anni di crisi per il campionato: il titolo di campione di Francia divenne ambito e port\u00f2 a violenza sul campo e accuse di professionismo. Nel dicembre 1930, alcuni club denunciarono il dilettantismo mascherato praticato da alcune squadre (emblematico \u00e8 il caso , tre volte finalista tra il 1928 e il 1930, e campione nel 1929, in una citt\u00e0 di appena tremila abitanti) e decisero di abbandonare la FFR. Dieci club (tra i quali sette ex campioni di Francia) fondarono l'Union fran\u00e7aise de rugby amateur (UFRA) con l'obiettivo di rimanere fedeli agli ideali del fair-play e del dilettantismo del rugby e chiesero alla Federazione francese di ripristinare l'ordine, ma la risposta della FFR fu quella di escludere i club fondatori dal campionato. Un totale di quattordici squadre si ritirarono: , US , , , , , , SC Lyon, , , , seguiti da e . Come risultato di queste tensioni, la Nazionale della Francia venne boicottata dalle squadre britanniche che non accettarono queste derive violente, al punto da essere esclusa dal Torneo delle Cinque Nazioni. \nIn questi due anni si svolsero due campionati paralleli: quello organizzato dalla FFR, che vide affermarsi e , e quello dell'UFRA, che invece fu dominato dal in entrambe le stagioni. La FFR raggiunse finalmente un accordo nel 1932 con le societ\u00e0 dissidenti, ma le conseguenze della crisi furono profonde: il numero di societ\u00e0 e giocatori diminu\u00ec, numerosi club chiusero completamente l'attivit\u00e0, mentre altri si unirono al rugby a 13, professionista, lanciato nel 1934 in Francia. In questi anni Bordeaux e Tolosa divennero le capitali delle competizioni nazionali, (in finale contro fu la prima ad andare in overtime), , e vinsero il loro primo titolo.\nLa Nazionale francese fu nuovamente autorizzata dai britannici a giocare il torneo nel 1940, ma questa edizione non si svolse a causa della seconda guerra mondiale. Anche il campionato in seguito si ferm\u00f2 dal 1940 al 1942.\nDopo l'interruzione per la guerra, la finale torn\u00f2 a svolgersi a Parigi e si gioc\u00f2 al Parco dei Principi per quattro anni (1943-1946).\nSul finire degli anni quaranta il campionato venne vinto da varie squadre: ad esempio il Castres Olympique vinse sia nel 1949 sia nel 1950.\nL'FC Lourdes fu un club dominante durante gli anni cinquanta, vincendo cinque campionati e successivamente anche quello del 1960.\nL'Agen vinse tre titoli durante il decennio degli anni sessanta. Particolare fu la finale del 1968: vennero giocate due finali che non diedero un risultato conclusivo. La prima finale termin\u00f2 6-6 e quindi ne venne giocata un'altra, che fin\u00ec 9-9. Non potendo giocare un'altra finale, poich\u00e9 la Nazionale doveva andare in tour in Nuova Zelanda e Sudafrica, il titolo venne assegnato al Lourdes, che aveva segnato due mete contro le zero del Tolone.\nL'AS B\u00e8ziers vinse il suo primo titolo nel 1961, ma furono gli anni settanta quelli in cui questo club scrisse la sua storia. Vinse sei campionati durante questo decennio e altri quattro agli inizi degli anni ottanta. Nel resto di questo decennio fu lo Stade toulousain a dominare la scena, vincendo il campionato nel 1985, nel 1986 e nel 1989.\nIl campionato 1990 fu conquistato dal Racing, che vinse di nuovo il titolo dopo 31 anni. Tolone, il Castres Olympique, lo Stade Toulousain e lo Stade Fran\u00e7ais vinsero le finali seguenti. Per la finale del 1998 venne costruito quello che sarebbe stato da l\u00ec in poi anche lo stadio nazionale francese: lo Stade de France. Nel frattempo le squadre francesi iniziarono anche a competere nell'Heineken Cup.\nLa competizione ha avuto un'enorme popolarit\u00e0 nella stagione 2005-2006. Per citare un esempio, il 15 ottobre 2005 lo Stade Fran\u00e7ais fu seguito da persone allo Stade de France in una sua competizione casalinga contro Tolosa. Record che venne superato da una rivincita della finale tra Biarritz Olympique e Stade Fran\u00e7ais con un totale di . Il record attuale \u00e8 detenuto dalla finale del 2007 fra Stade Fran\u00e7ais e Clermont, seguita allo Stade de France da persone.\nNel 2010, all'undicesimo tentativo in finale, il Clermont conquist\u00f2 il titolo, battendo il Perpignan per 19-6.\nSuccessivamente il Tolosa torn\u00f2 alla vittoria del campionato per due anni consecutivi, portando a 19 il numero dei titoli conquistati nella propria storia, confermandosi cos\u00ec ancora di pi\u00f9 la squadra pi\u00f9 titolata di Francia: prima contro la rivelazione del campionato Montpellier e l'anno dopo contro il Tolone dell'asso inglese Jonny Wilkinson.\nLa stagione 2012-2013 si concluse con la finale tra Tolone, da poco campione d'Europa dopo la vittoria contro Clermont, e Castres Olympique. Gli occitani si imposero per 19 a 14 e tornarono alla vittoria del titolo dopo venti anni. Nel 2015 lo Stade Fran\u00e7ais fece scalpore eliminando i tre volte campioni d'Europa del Tolone e battendo in finale Clermont. Fu il 14\u00ba titolo per i parigini e l'11\u00b0 illusione per Clermont in finale, che perse anche la finale di Champions Cup contro Tolone.\nLa finale 2016 si gioc\u00f2 al Camp Nou di Barcellona, per via dell'indisponibilit\u00e0 dei principali stadi francesi in occasione del Campionato europeo di calcio 2016. Davanti a quasi spettatori (record mondiale di pubblico per una partita di rugby), il Racing 92 di Dan Carter batt\u00e9 Tolone e conquist\u00f2 il titolo a 26 anni di distanza dall'ultimo; il mese precedente i parigini avevano anche sfiorato la vittoria in Champions Cup.\nIl 2017 fu l'anno di Clermont: doppia finale. In campionato vi u la rivincita ai danni di Tolone per 22-16, con il secondo titolo nazionale e in Champions, dopo le vittorie contro Tolone nei quarti e Leinster in semifinale, arriv\u00f2 la sconfitta in finale contro i Saracens."}
{"id": "283252", "revid": "125484360", "url": "https://it.wikipedia.org/wiki?curid=283252", "title": "Annales Valesiani", "text": "Annales Valesiani (o Excerpta Valesiana o Anonymus Valesianus) sono una raccolta di due scritti in latino, annali cos\u00ec chiamati perch\u00e9 stampati per la prima volta a Parigi da Henri Valois (\"Henricus Valesius\") nel 1636.\nLa prima parte, scritta attorno al 390 da un autore anonimo, \u00e8 una biografia, basata su buone fonti, di Costantino I dal 305 al 337, dal titolo \"Origo Constantini Imperatoris\". I pochi passi cristiani presenti paiono evidenti interpolazioni da parte di Orosio. \nLa seconda parte, scritta attorno al 550 in un latino grezzo da un altro scrittore sconosciuto, dal titolo \"Item ex libris Chronicorum inter cetera\", riguarda il periodo da 474 al 526 e si occupa principalmente della vita di Teodorico il Grande.\nNel complesso rappresenta un bell'esempio di una breve opera pagana \u201ccristianizzata\u201c tramite la semplice addizione di pochi passi. L'edizione critica dell\"'Anonymus Valesianus\" \u00e8 stata curata da R. Cessi (\"Rerum Italicarum Scriptores\", 1913)."}
{"id": "283255", "revid": "2166030", "url": "https://it.wikipedia.org/wiki?curid=283255", "title": "Ume\u00e5", "text": "Ume\u00e5 (, \"Ubmeje\" in lingua sami di Ume, \"Ubmi\" in lingua sami settentrionale, \"Uumaja\" in finlandese) \u00e8 una citt\u00e0 svedese, capoluogo della municipalit\u00e0 omonima (pop. ) e della contea di V\u00e4sterbotten. Per popolazione \u00e8 l'undicesima citt\u00e0 della Svezia. La citt\u00e0 \u00e8 attraversata dal fiume Ume.\nUme\u00e5 \u00e8 una citt\u00e0 universitaria e un centro per l'istruzione e per la ricerca tecnica e medica in Svezia con pi\u00f9 di studenti. La citt\u00e0 \u00e8 stata capitale europea della cultura per il 2014.\nStoria.\nLa prima menzione scritta di Ume\u00e5 \u00e8 risalente al XIV secolo. La zona della citt\u00e0, cos\u00ec come la parte settentrionale della Svezia, fu popolata dai Sami. Il nucleo originario della citt\u00e0 era costituito da una parrocchia e dal Backen (o \"Kyrkbacken\"), l'attuale zona residenziale di Ume\u00e5. La presenza di un fiume e la vicinanza alla costa favorirono l'incremento della popolazione locale.\nNei due secoli successivi la citt\u00e0 fu abitata dai Sami e costituita da parrocchie sparse. Tuttavia, Ume\u00e5 non fu costruita su ordine del re e negli anni 1590 perse il titolo di citt\u00e0.\nNel 1622, la citt\u00e0 fu nuovamente fondata dal re Gustavo II Adolfo di Svezia. Nel 1638, il paese aveva circa 40 case. Fu rasa al suolo dai russi nel 1714 e nel 1720, durante il Saccheggio russo del 1719-21. Alla fine della guerra di Finlandia, nel 1809 l'esercito russo, sotto il comando di Michael Andreas Barclay de Tolly, occup\u00f2 Ume\u00e5 da giugno ad agosto.\nIl 25 giugno 1888 un incendio devast\u00f2 la parte orientale di Ume\u00e5 e almeno dei abitanti persero la casa. Nel restauro dopo l'incendio, furono piantate delle betulle bianche al fine di prevenire la diffusione di altri incendi in futuro. Per questo motivo, Ume\u00e5 \u00e8 nota anche come \"Bj\u00f6rkarnas Stad\", (it: la \"Citt\u00e0 delle Betulle\") o \"La Piccola Stoccolma\" e il nome della squadra di hockey su ghiaccio di Ume\u00e5, Bj\u00f6rkl\u00f6ven, significa \"le foglie della betulla\".\nGeografia fisica.\nTerritorio.\nLa citt\u00e0, che affaccia sul Golfo di Botnia, si trova al centro-nord della Svezia. \u00c8 la pi\u00f9 popolosa citt\u00e0 dell'area settentrionale svedese, unica a superare i 100.000 abitanti, ed \u00e8 situata a met\u00e0 strada fra Lule\u00e5 ed Sundsvall, a nord da Stoccolma e 518 da Oulu, in Finlandia. La vicina localit\u00e0 di Holmsund ha la funzione di porto cittadino. Da qui partono dei traghetti che collegano Ume\u00e5 con la vicina citt\u00e0 di Vaasa (svedese: \"Vasa\"), in Finlandia.\nClima.\nUme\u00e5 ha un clima subartico con estati fresche e inverni freddi.\nDurante il corso dell'anno la temperatura in genere varia tra i e i , con temperature molto raramente al di sotto dei e al di sopra dei . In particolare, la stagione calda dura da inizio giugno a inizio settembre, mentre la stagione fredda va da met\u00e0 novembre a met\u00e0 marzo.\nLa durata del giorno, invece, cambia in modo significativo nel corso dell'anno. Ume\u00e5 \u00e8 abbastanza vicina al Circolo polare artico, ad una latitudine di qualche grado pi\u00f9 meridionale di esso. Questo si traduce nell'assenza di fenomeni come il sole di mezzanotte in estate e la notte polare in inverno; quindi, in estate si ha un giorno quasi ininterrotto della durata di circa 21 ore, mentre in inverno il buio non cala mai del tutto in quanto si hanno all'incirca quattro ore di luce.\nPer quanto invece riguarda le precipitazioni, bisogna dire che le pi\u00f9 comuni sono ovviamente la neve e la pioggia, la prima concentrata per lo pi\u00f9 nei mesi invernali, la seconda in quelli estivi. I temporali a Ume\u00e5 sono insoliti ed avvengono quasi sempre d'estate, ma ci\u00f2 non vuol dire che a Ume\u00e5 non ce ne siano mai. Durante l'inverno, invece, \u00e8 chiaramente la neve l'unica forma di precipitazione, che spesso per\u00f2 cade con una certa violenza. Gli accumuli nevosi giungono ogni anno ad una profondit\u00e0 media di circa , anche se pu\u00f2 capitare che in alcuni anni particolarmente nevosi si superino i .\nInfine, per quanto riguarda il vento, esso va in genere dagli 0 nodi (\"Calma\" secondo la Scala di Beaufort) ai 12 nodi (\"Vento moderato\" secondo la stessa scala), superando raramente i 20 (\"Vento teso\"). Nella maggior parte dei casi, il vento soffia da sud, da nord-ovest e da nord.\nEconomia.\nOggi Ume\u00e5 \u00e8 un importante centro della ricerca medica ed \u00e8 riconosciuto per la sua posizione di spicco nelle biotecnologie.\nSport.\nA Ume\u00e5 sono state organizzate varie gare di sci di fondo (nel 2004 valide per la relativa Coppa del Mondo) e di freestyle.\nInoltre \u00e8 sede del Ume\u00e5 FC, risalito nella seconda serie nazionale di calcio maschile al termine della stagione 2019, e dell'Ume\u00e5 IK, plurititolata squadra di calcio femminile."}
{"id": "283258", "revid": "767487", "url": "https://it.wikipedia.org/wiki?curid=283258", "title": "I sette assassini", "text": "I sette assassini (\"Seven Men from Now\") \u00e8 un film del 1956 diretto da Budd Boetticher.\nTrama.\nBen Stride \u00e8 un ex sceriffo in cerca dei sette uomini che, durante una rapina che ha fruttato loro un bottino di ventimila dollari, hanno ucciso la sua amata moglie. Lo accompagnano nell'impresa una coppia di coloni e l'amico-nemico di sempre, Bill Masters.\nCommento.\nSi tratta del primo dei sette western diretti da Boetticher, interpretati come protagonista da Randolph Scott, l'unico non prodotto dalla casa cinematografica \"Ranown\", bens\u00ec dalla \"Batjac Productions\" di John Wayne. Il critico Paolo Mereghetti lo ha definito un \"western esemplare\" per l'estrema efficacia nell'esprimere il \"senso del paesaggio\" e la capacit\u00e0 di servirsi dei \"topoi\" narrativi del genere con grande maestria."}
{"id": "283260", "revid": "26630", "url": "https://it.wikipedia.org/wiki?curid=283260", "title": "Necronomicon", "text": "Il Necronomicon \u00e8 uno \"pseudobiblion\", cio\u00e8 un libro mai scritto ma citato come se fosse vero in libri realmente esistenti. Il \"Necronomicon\", infatti, \u00e8 un espediente letterario creato dallo scrittore statunitense Howard Phillips Lovecraft per dare verosimiglianza ai propri racconti, che divent\u00f2 gradualmente un gioco intellettuale quando anche altri scrittori cominciarono a citarlo nei loro racconti di genere horror o fantascientifico. Lo stesso Lovecraft fu quasi costretto, a un certo punto, a confessare che il \"Necronomicon\" era una sua invenzione quando si accorse che troppi suoi lettori lo avevano preso sul serio; ed anche oggi non mancano persone che credono alla reale esistenza del \"Necronomicon\".\nSecondo Lovecraft, il \"Necronomicon\" (in arabo: \"Al Azif\") sarebbe un testo di magia nera redatto dall'\"arabo pazzo\" Abdul Alhazred, vissuto nello Yemen nell'VIII secolo e morto a Damasco in circostanze misteriose: Lovecraft immagina che fosse stato fatto a pezzi in pieno giorno da un essere invisibile. Il nome \"Alhazred\" sarebbe un gioco di parole costruito sul significato nascosto dell'inglese \"all has read\", ovvero \"ha letto tutto\".\nEtimologia.\nIn una lettera Lovecraft sostiene che il titolo, apparsogli in sogno, significa \"La descrizione delle Leggi dei Morti (o che governano i Morti)\", significato derivato dalle parole greche \"nekros\" (cadavere), \"nomos\" (legge) ed \"eikon\" (immagine, descrizione). La traduzione pi\u00f9 comune \u00e8, invece, \"Libro dei Nomi dei Morti\", perch\u00e9 fanno derivare il secondo segmento del titolo dal greco \"onoma\" (nome, titolo di libro).\nAltre ipotesi sono \"Le consuetudini dei Morti\" (da \"nomos\" = legge, uso, costume) oppure \"Guida alla terra dei Morti\" (da \"nom-\" = spazio, distretto, regione) oppure ancora \"Il Libro del Legislatore Morto\" (da \"nomikos\" = legislatore).\nSecondo August Derleth, amico ed editore di Lovecraft, il nome \"Necronomicon\" fu ricalcato dallo scrittore sul titolo degli \"Astronomicon Libri\" (\u00ablibro che riguarda gli astri\u00bb) del poeta romano di et\u00e0 augustea Marco Manilio, per cui il significato sarebbe \"Libro che riguarda la Morte\".\nStoria fittizia ideata dall'autore.\nSecondo Lovecraft il titolo originale dell'opera \u00e8 \"Al Azif\", un termine arabo che sarebbe usato per indicare i suoni notturni prodotti da certi insetti, ma che la tradizione popolare identifica con il linguaggio dei demoni.\nL'autore di questo libro sarebbe un certo Abdul Alhazred, un poeta pazzo di San'a, nello Yemen, probabilmente vissuto nel periodo omayyade (VII-VIII secolo) e che pass\u00f2 gli ultimi anni di vita a Damasco, dove scrisse il libro, intorno al 730, e dove mor\u00ec, nel 738, in circostanze misteriose. Il libro conterrebbe un racconto mitologico sui Grandi Antichi, la loro storia e i metodi per invocarli. Del libro fu fatta una traduzione in greco ad opera di Teodoro Fileta (responsabile anche del nome greco \"Necronomicon\"), forse un monaco ortodosso di Costantinopoli, nel 950 e una in latino ad opera del danese Olaus Wormius nel 1228 (in realt\u00e0, il vero Olaus Wormius/Ole Worm \u00e8 vissuto tra il XVI e il XVII secolo), il quale annota nella prefazione come l'originale arabo fosse gi\u00e0 considerato perduto ai suoi tempi.\nLa versione latina fu stampata due volte: una prima volta in caratteri gotici, presumibilmente in Germania, nel XV secolo; una seconda volta nel XVII secolo, probabilmente in Spagna. Il mago elisabettiano John Dee e il suo assistente Edward Kelley entrarono in possesso di una copia del \"Necronomicon\" a Praga, durante una visita all'imperatore \"occultista\" Rodolfo II e si ritiene che ne abbiano fatto una traduzione in inglese, della quale rimangono solo alcuni frammenti. Sembra che gi\u00e0 dal medioevo il libro fosse stato messo all'indice dalla Chiesa cristiana e poi, via via, da tutte le religioni organizzate del mondo.\nStoria nel mondo reale.\nC'\u00e8 incertezza su quale possa essere stata la fonte ispiratrice di Lovecraft per la creazione del \"Necronomicon\". Secondo Gianfranco De Turris e Sebastiano Fusco sarebbe stata la \"Chiave di Salomone\", un celebre grimorio che l'autore di Providence avrebbe conosciuto attraverso \"Ceremonial Magic\", un libro di Arthur Edward Waite del 1898, mentre secondo lo studioso statunitense Roger Bryant il \"Necronomicon\" sarebbe un adattamento del \"Picatrix\", un testo arabo di magia del XII secolo. Per Domenico Cammarota, invece, il \"Picatrix\" non pu\u00f2 essere la fonte del \"Necronomicon\" perch\u00e9 non \u00e8 un testo di magia, ma di alchimia e di erboristeria. Lovecraft, per\u00f2, si sarebbe ispirato al suo autore, l'alchimista iracheno \u2018Abd al-Lat\u012bf, per creare la figura di Abdul Alhazred.\nIl libro cominci\u00f2 ad uscire dalla finzione letteraria per entrare nel mondo reale nel 1941, quando un antiquario di New York, Philip Duchesne, mise nel proprio catalogo un riferimento al \"Necronomicon\", di cui forniva la descrizione e fissava il prezzo a 900 dollari. Nel 1953 il giornalista Arthur Scott, in un articolo sul mensile statunitense \"Sir!\", sostenne che il \"Necronomicon\" fosse scritto su fogli di pelle umana prelevata da persone uccise con fatture stregonesche.\nDa quel momento si moltiplicano i riferimenti al \"Necronomicon\" sui bollettini dei bibliofili e perfino nel catalogo della Biblioteca Centrale dell'Universit\u00e0 della California. Alla fine degli anni sessanta Lyon Sprague De Camp, durante un viaggio in Asia, acquista uno strano manoscritto proveniente da un villaggio del nord dell'Iraq e al ritorno lo fa esaminare da alcuni esperti statunitensi che per\u00f2 lo avvertono che il testo \u00e8 una sequenza di segni priva di significato, che cerca di assomigliare al persiano e che risale al XIX secolo: un imbroglio, insomma. Sprague De Camp decide comunque di pubblicarlo in facsimile, raccontando la vicenda e facendolo passare per il \"Necronomicon\", aggiungendo particolari inquietanti per rendere il tutto verosimile.\nNegli anni settanta Colin Wilson sostiene che Lovecraft mentiva quando affermava che il \"Necronomicon\" non esiste, per coprire le responsabilit\u00e0 del padre, affiliato alla massoneria egiziana fondata da Cagliostro e possessore di una copia del \"Necronomicon\" (probabilmente, nella traduzione inglese effettuata da John Dee).\nRoberto Volterri sostiene che il \"Necronomicon\" non sia del tutto un'invenzione letteraria di Lovecraft, ma che abbia tratto spunto da informazioni avute da Sonia Greene, gi\u00e0 discepola di Aleister Crowley, per pochi anni consorte del \"Solitario di Providence\"."}
{"id": "283277", "revid": "123934424", "url": "https://it.wikipedia.org/wiki?curid=283277", "title": "Anfield", "text": "Anfield \u00e8 uno stadio calcistico inglese situato nella citt\u00e0 di Liverpool (Merseyside), che dal 1892 ospita le partite casalinghe del Liverpool Football Club; esso prende il nome da una strada nota come \"Anfield Road\", di molto ridotta nel 1992 quando fu occupata dall'ampliamento di una tribuna laterale.\nAnfield fu costruito nel 1884 dall'altro club di Liverpool, l'Everton Football Club, che vi rimase fino al suo trasferimento a Goodison Park nel 1892. L'allenatore scozzese Bill Shankly, che gett\u00f2 le basi per il dominio nazionale ed europeo del Liverpool Football Club negli anni settanta, fece apporre una targa sul muro di spalletta della scalinata che conduce i calciatori sul campo di gioco, con la scritta \"This Is Anfield\" (in italiano \"Questo \u00e8 Anfield\"), \"\u00abper ricordare ai nostri ragazzi per quale maglia giocano e ai nostri avversari contro chi giocano\u00bb\".\nNel corso della sua storia Anfield ha ospitato anche alcune partite tra nazionali, soprattutto quella inglese e quella gallese. Il primo incontro si disput\u00f2 il 2 marzo 1889 tra Inghilterra e Irlanda del Nord (6-1), mentre l'ultimo il 1\u00b0 marzo 2006 tra Inghilterra e Uruguay (2-1).\nStoria.\nNel 1882 l'Everton, squadra anch'essa di Liverpool, fu obbligata per regolamento a dotarsi di un proprio impianto sportivo per le gare interne. La scelta cadde su un campo da gioco in affitto a Priory Road. Ma due anni dopo il contratto d'affitto non fu rinnovato e la squadra dovette cercare un altro stadio casalingo. John Houlding, un produttore di birra, convinse un suo amico birraio, John Orrell, a concedere al club l'uso di un terreno ad Anfield Road, non lontano da Stanley Park, il luogo dove l'Everton giocava le sue prime partite.\nIl 28 settembre 1884 si tenne ad Anfield il primo incontro, Everton - Earlstown 5-0. Negli otto anni successivi, Houlding invest\u00ec denaro nel club e finanzi\u00f2 la costruzione di tribune e servizi per il campo di gioco, nonch\u00e9 un albergo in prossimit\u00e0 di esso. Si arriv\u00f2 a spettatori per gara e, quando nel 1888 nacque la Football League, della quale l'Everton fu socio fondatore, Houlding insistette perch\u00e9 i giocatori del club usassero i servizi del suo albergo per cambiarsi prima e dopo le gare e aument\u00f2 anche il tasso d'interesse dei suoi finanziamenti al club. A quel punto John Orrell minacci\u00f2 la revoca del permesso di usufrutto del terreno a meno di radicali cambiamenti: Houlding propose la formazione di una societ\u00e0 a responsabilit\u00e0 limitata per l'acquisto e la gestione del terreno (confinante con un fondo di sua propriet\u00e0 e dal quale avrebbe voluto trarre profitto). Ma la proposta fu rifiutata e al club venne notificato lo sfratto decorrente dal termine della stagione. L'Everton decise di andarsene comunque e nel marzo 1892 trov\u00f2 un terreno in vendita a Goodison Park, a circa un miglio di distanza dal vecchio impianto di Stanley Park, e lo acquist\u00f2 per sterline. Goodison Park \u00e8 tuttora lo stadio di casa dell'Everton.\nHoulding non si perse d'animo, e fond\u00f2 il \"Liverpool Association Football Club\" (presto trasformato semplicemente in Liverpool Football Club) nel marzo 1892. Il 1\u00ba settembre di quello stesso anno, mentre l'Everton giocava la sua prima partita a Goodison Park, il Liverpool faceva il suo esordio ad Anfield, un'amichevole contro il Rotherham Town, vinta 7-1. Ma, a fronte di un Goodison Park gremito di spettatori, sugli spalti di Anfield vi era solo qualche centinaio di persone. Solo duecento spettatori o poco meno, infatti, assistettero al secondo match interno del Liverpool, un 8-1 contro l'Higher Walton in Lancashire League. Da quel momento, tuttavia, il Liverpool inizi\u00f2 ad attrarre sempre pi\u00f9 gente e gi\u00e0 tremila spettatori videro il Liverpool battere lo Stockton il 10 settembre 1892 e andare in testa al campionato. Inizi\u00f2 quindi la lunga rivalit\u00e0 tra Everton e Liverpool, che dura ancora ai giorni nostri.\nDal 1957, quando furono installati i riflettori notturni, lo stadio pu\u00f2 ospitare incontri serali. Il primo fu il derby contro i rivali dell'Everton.\nA causa di problemi nell'espansione dell'impianto oltre i suoi limiti fisici (come detto, fu necessario eliminare una strada laterale nel 1992 per allargare una tribuna) era stato previsto un trasferimento del Liverpool verso un nuovo stadio, il cui piano, originariamente approvato nel febbraio del 2005, avrebbe dovuto essere sottoposto entro 12 mesi al consiglio municipale della citt\u00e0 di Liverpool. Il piano fu approvato dalla citt\u00e0 l'11 aprile 2006. Quando si prospett\u00f2 la necessit\u00e0 di dotarsi di un nuovo impianto pi\u00f9 capiente, fu suggerito di costruire un nuovo stadio sull'area di Stanley Park, il primo campo da gioco di Liverpool, e di dividere il campo e la gestione delle spese con l', sul modello degli stadi italiani che ospitano due squadre della stessa citt\u00e0, ma l'idea non venne approvata dal consiglio d'amministrazione del Liverpool nel 2005. Il progetto del nuovo stadio fu poi abbandonato, in quanto il club fece sapere che il legame tra squadra e stadio \u00e8 imprescindibile perch\u00e9 racconta una storia lunghissima, lunga 120 anni.\nNel 2014 il City Council di Liverpool ha approvato il piano per aggiungere 8.300 posti alla tribuna Main Stand e alla Anfield Road Stand. Il Liverpool infatti ha ottenuto l'autorizzazione per varare il progetto da 100 milioni di sterline che porter\u00e0 ad aumentare la capienza dello stadio di Anfield dagli attuali 45.362 posti fino a 59.000. I lavori per la nuova Main Stand sono iniziati nel 2015 e si sono conclusi nel 2016, inaugurando la nuova tribuna alla quarta partita di campionato il 10 settembre dello stesso anno, battendo i campioni d'Inghilterra in carica del Leicester City per 4-1.\nSettori.\nLo stadio \u00e8 diviso in quattro settori:\nAll'interno dell'impianto si trovano anche una targa commemorativa a ricordo dei 96 morti di Hillsborough e una statua di Bill Shankly, il tecnico che guid\u00f2 il Liverpool tra il 1959 ed il 1974, riportandolo tra le grandi squadre dell'Inghilterra (3 campionati e 2 Coppe d'Inghilterra), oltre a vincere la Coppa UEFA nella stagione 1972-73. Anche uno degli ingressi dello stadio \u00e8 intitolato a Bill Shankly, mentre l'ingresso opposto \u00e8 intitolato al suo successore Bob Paisley, che port\u00f2 i \"Reds\" alla vittoria della prima Coppa dei Campioni, nel 1977.\nDati statistici.\nIl record di spettatori \u00e8 stato stabilito il 2 febbraio 1952, in occasione del quinto turno di Coppa d'Inghilterra tra Liverpool e Wolverhampton: spettatori."}
{"id": "283292", "revid": "36426", "url": "https://it.wikipedia.org/wiki?curid=283292", "title": "Francesco di Simone Ferrucci", "text": "Biografia.\nAppartenente ad una famiglia di scalpellini fiesolani. Fin dal 1461 fu a Bologna, impegnato, con ruolo secondario, nel cantiere di san Petronio. Ritornato a Firenze lavor\u00f2 alla Badia fiesolana per decori architettonici. Nel 1467 lo troviamo a Forl\u00ec per il Sepolcro di Barbara Manfredi, moglie del signore della citt\u00e0, Pino III Ordelaffi. La successiva carriera fu quasi quella di un maestro itinerante, attivo a Firenze, ma con numerose committenze anche dalla Romagna, Umbria e Marche, dove si trovano numerose opere.\nLasci\u00f2 3 figli maschi, tutti scultori, tra i quali Sebastiano che scolp\u00ec il monumento di Pio III in S. Pietro in Vaticano. Alla sua morte fu sepolto nella chiesa di San Pier Maggiore a Firenze."}
{"id": "283300", "revid": "399", "url": "https://it.wikipedia.org/wiki?curid=283300", "title": "Limite di Hayflick", "text": "Il limite di Hayflick, o fenomeno Hayflick \u00e8 il numero di volte in cui una normale popolazione cellulare umana si divide prima che la divisione cellulare si arresti.\nIl concetto del limite di Hayflick \u00e8 stato ipotizzato dall'anatomista americano Leonard Hayflick nel 1961, presso il Wistar Institute di Philadelphia, Pennsylvania negli Stati Uniti. Hayflick ha dimostrato che una normale popolazione di cellule fetali umane si divide tra 40 e 60 volte in coltura cellulare prima di entrare in una fase di senescenza . Questa scoperta ha confutato l'affermazione del premio Nobel francese Alexis Carrel secondo cui le cellule normali sono immortali.\nOgni volta che una cellula esegue la mitosi, i telomeri alle estremit\u00e0 di ciascun cromosoma si accorciano leggermente. La divisione cellulare cesser\u00e0 quando i telomeri si accorciano a una lunghezza critica. Hayflick ha interpretato la sua scoperta come effetto dell'invecchiamento a livello cellulare. L'invecchiamento delle popolazioni cellulari sembra essere correlato all'invecchiamento fisico complessivo di un organismo.\nIl premio Nobel australiano Sir Macfarlane Burnet ha coniato l'espressione \"limite di Hayflick\" nel suo libro \"Intrinsic Mutagenesis: A Genetic Approach to Aging\", pubblicato nel 1974.\nStoria.\nIl concetto di immortalit\u00e0 cellulare.\nPrima della scoperta di Leonard Hayflick, si credeva che le cellule dei vertebrati avessero un potenziale illimitato di replicarsi. Alexis Carrel, chirurgo premio Nobel, aveva dichiarato \"che tutte le cellule espiantate in colture di tessuti sono immortali e che la mancanza di replicazione cellulare continua era dovuta all'ignoranza su come coltivare al meglio le cellule\". Ha affermato di aver coltivato fibroblasti dal cuore dei polli (che in genere vivono da 5 a 10 anni) e di aver mantenuto la cultura in crescita per 34 anni.\nAltri scienziati non sono stati in grado di replicare i risultati di Carrel, e si sospetta che siano dovuti a un errore nella procedura sperimentale. Per fornire i nutrienti necessari, le cellule staminali embrionali dei polli possono essere state aggiunte nuovamente alla coltura ogni giorno. Tutto questo avrebbe facilmente permesso la coltivazione di nuove cellule fresche nella coltura, quindi non c'era una riproduzione infinita delle cellule originali. \u00c8 stato ipotizzato che Carrel fosse a conoscenza di questo errore, ma non lo ha mai ammesso.\nInoltre, \u00e8 stato teorizzato che le cellule utilizzate da Carrel fossero abbastanza giovani da contenere cellule staminali pluripotenti, che, se fornite con un nutriente di supporto per l'attivazione della telomerasi, sarebbero state in grado di scongiurare la senescenza replicativa, o addirittura di invertirla. Le colture non contenenti cellule staminali pluripotenti attive alla telomerasi sarebbero state popolate con cellule inattive alla telomerasi, che sarebbero state soggette al limite di 50 \u00b1 10 eventi di mitosi fino a quando non si fosse verificata la senescenza cellulare come descritto nei risultati di Hayflick.\nEsperimento e scoperta.\nHayflick si \u00e8 insospettito alle affermazioni di Carrel mentre lavorava in un laboratorio presso il Wistar Institute. Hayflick ha notato che una delle sue colture di fibroblasti umani embrionali aveva sviluppato un aspetto insolito e che la divisione cellulare era rallentata. Inizialmente, ha spazzato via questo come un'anomalia causata da contaminazione o errore tecnico. Tuttavia, in seguito ha osservato altre colture cellulari che mostravano manifestazioni simili. Hayflick controll\u00f2 il suo quaderno di ricerca e fu sorpreso di scoprire che le colture cellulari atipiche erano state tutte coltivate fino al 40 \u00b0 raddoppio circa, mentre le colture pi\u00f9 giovani non mostravano mai gli stessi problemi. Inoltre, le condizioni erano simili tra le culture pi\u00f9 giovani e quelle pi\u00f9 anziane che osservava: stesso mezzo di coltura, contenitori di coltura e tecnico. Ci\u00f2 lo ha portato a dubitare che le manifestazioni fossero dovute a contaminazioni o errori tecnici.\nHayflick si \u00e8 poi proposto di dimostrare che la cessazione della normale capacit\u00e0 replicativa cellulare che aveva osservato non era il risultato di contaminazione virale, cattive condizioni di coltura o qualche artefatto sconosciuto. Hayflick ha collaborato con Paul Moorhead per l'esperimento definitivo per eliminare questi fattori causali. In qualit\u00e0 di esperto citogenetico, Moorhead \u00e8 stato in grado di distinguere tra cellule maschili e femminili in coltura. L'esperimento \u00e8 proceduto come segue: Hayflick ha mescolato un numero uguale di fibroblasti maschi umani normali che si erano divisi molte volte (cellule alla 40\u00aa popolazione che raddoppiavano) con fibroblasti femminili che si erano divisi meno volte (cellule alla 15\u00aa popolazione che raddoppiavano). Le popolazioni cellulari non miscelate sono state mantenute come controlli. Dopo 20 raddoppiamenti della coltura mista, sono rimaste solo le cellule femminili. La divisione cellulare \u00e8 cessata nelle colture di controllo non miscelate nei tempi previsti; Quando la coltura di controllo maschile ha smesso di dividersi, solo le cellule femminili sono rimaste nella coltura mista. Ci\u00f2 ha suggerito che errori tecnici o virus contaminanti fossero spiegazioni improbabili del motivo per cui la divisione cellulare \u00e8 cessata nelle cellule pi\u00f9 vecchie e ha dimostrato che, a meno che il virus o l'artefatto non fosse in grado di distinguere tra cellule maschili e femminili (cosa che non poteva), allora la cessazione della normale replicazione cellulare era governato da un meccanismo di conteggio interno.\nQuesti risultati hanno smentito le affermazioni di immortalit\u00e0 di Carrel e hanno stabilito il limite di Hayflick come una teoria biologica credibile. A differenza dell'esperimento di Carrel, quello di Hayflick \u00e8 stato ripetuto con successo da altri scienziati.\nFasi cellulari.\nHayflick divide in tre fasi la vita di normali cellule in coltura. All'inizio del suo esperimento ha chiamato la cultura primaria \"fase uno\". La fase due \u00e8 definita come il periodo in cui le cellule proliferano; Hayflick ha chiamato questo il tempo della \"crescita rigogliosa\". Dopo mesi di raddoppio, le cellule alla fine raggiungono la fase tre, un fenomeno che ha chiamato \" senescenza \", in cui il tasso di replicazione cellulare rallenta prima di arrestarsi del tutto.\nLunghezza dei telomeri.\n\u00c8 stato trovato che il limite di Hayflick \u00e8 correlato alla lunghezza della regione telomerica all'estremit\u00e0 dei cromosomi. Durante il processo di replicazione del DNA di un cromosoma, piccoli segmenti di DNA all'interno di ciascun telomero non possono essere copiati e vengono persi. Ci\u00f2 si verifica a causa della natura non uniforme della replicazione del DNA, in cui i filamenti iniziali e in ritardo non vengono replicati simmetricamente. La regione telomerica del DNA non codifica per alcuna proteina; \u00e8 semplicemente un codice ripetuto sulla regione terminale dei cromosomi eucariotici lineari. Dopo molte divisioni, i telomeri raggiungono una lunghezza critica e la cellula diventa senescente. \u00c8 a questo punto che una cella ha raggiunto il limite di Hayflick.\nHayflick was the first to report that only cancer cells are immortal. This could not have been demonstrated until he had demonstrated that only normal cells are mortal. Cellular senescence does not occur in most cancer cells due to expression of an enzyme called telomerase. This enzyme extends telomeres, preventing the telomeres of cancer cells from shortening and giving them infinite replicative potential. A proposed treatment for cancer is the usage of telomerase inhibitors that would prevent the restoration of the telomere, allowing the cell to die like other body cells.\nInvecchiamento organico.\nHayflick ha suggerito che i suoi risultati in cui le cellule normali hanno una capacit\u00e0 replicativa limitata possono avere un significato per la comprensione dell'invecchiamento umano a livello cellulare.\n\u00c8 stato segnalato che la limitata capacit\u00e0 replicativa dei fibroblasti umani osservata in colture cellulari \u00e8 di gran lunga maggiore del numero di eventi di replicazione sperimentati da cellule non staminali in vivo durante una normale durata di vita postnatale. Inoltre, \u00e8 stato suggerito che non esiste alcuna correlazione inversa tra la capacit\u00e0 replicativa dei normali ceppi di cellule umane e l'et\u00e0 del donatore umano da cui derivano le cellule, come precedentemente affermato. \u00c8 ora chiaro che almeno alcuni di questi risultati variabili sono attribuibili al mosaicismo dei numeri di replicazione cellulare in diversi siti del corpo in cui sono state prelevate le cellule. \nIl confronto tra le diverse specie indicano che la capacit\u00e0 replicativa cellulare pu\u00f2 essere correlata principalmente alla massa corporea della specie, ma pi\u00f9 probabilmente alla durata della vita delle specie. Pertanto la capacit\u00e0 limitata delle cellule di replicarsi in coltura pu\u00f2 essere direttamente rilevante per l'invecchiamento dell'organismo."}
{"id": "283304", "revid": "1632387", "url": "https://it.wikipedia.org/wiki?curid=283304", "title": "Kaipa", "text": "I Kaipa sono un gruppo musicale rock svedese.\nBiografia.\nIl primo periodo.\nAlla fine degli anni sessanta Hans Lundin (Tastiere-voce) e Tomas Eriksson (Basso) suonano insieme nella band San Michael's, che nel 1971 pubblicher\u00e0 il suo unico disco. Quando nel 1973 il gruppo si scioglie Hans e Tomas continuano a suonare insieme, collaborando con artisti minori.\nNel 1973 ai due si unisce Thomas Sj\u00f6berg (Batteria) e nascono gli Ura Kaipa. La band ha un suo stile molto caratteristico, con influenze di pop, rock, musica classica e musica popolare svedese. La loro musica \u00e8 costruita intorno alle parti di tastiera, in particolare all'organo Hammond, al piano elettrico Wurlitzer ed al sintetizzatore Davoli. Tomas suona un basso elettrico Rickenbacker, che ha una sonorit\u00e0 molto particolare e che era ancora del tutto sconosciuto in Svezia. I testi delle canzoni erano scritti in svedese, anche perch\u00e9 il gruppo non aveva nessuna velleit\u00e0 di imporsi anche all'estero.\nIl gruppo fece due concerti nel corso del 1974, quando Thomas Sj\u00f6berg fu colpito da un cancro che lo costringe lasciare il gruppo. Sj\u00f6berg viene sostituito da Ingemar Bergman, con il quale iniziano a scrivere nuove composizioni e a registrare dei demo. Presto per\u00f2 si accorgono che il trio \u00e8 un tipo di formazione che limita la loro dimensione artistica, per cui decidono di integrare nella band un chitarrista; viene fatta un'audizione con Roine Stolt, allora soltanto diciassettenne, che nell'agosto del 1974 si unisce al gruppo.\nNell'estate del 1974 il gruppo abbrevia il proprio nome in Kaipa.\nLa musica ed i testi in questo periodo sono scritti quasi interamente da Hans Lundin, che ricopre anche il ruolo di voce solista.\nIl 21 ottobre del 1974 il gruppo debutta in un programma radiofonico della radio nazionale svedese dedicato interamente al rock progressivo.\nArriva il successo.\nNel dicembre del 1975 viene pubblicato il loro primo album, omonimo, composto da otto tracce.\nLa copertina dell'album \u00e8 opera di Roine Stolt.\nIl lavoro riceve ottimi responsi dalla critica ed ottiene anche delle buone vendite, nonostante venga distribuito soltanto in Scandinavia.\nDa questo momento i Kaipa diventano una delle band di riferimento del panorama rock progressivo scandinavo, allacciandosi alla pi\u00f9 famosa tradizione rock progressive inglese.\nNella primavera del 1976 i Kaipa iniziano un impegnativo tour che li porta a suonare anche pi\u00f9 di una volta al giorno.\nNel giugno del 1976 entrano nuovamente in studio per registrare il loro secondo album. Tutti i pezzi, tranne uno, sono quelli scartati durante la lavorazione dell'album di esordio.\nL'album \"Inget nytt under solen\" viene acclamato dalla critica ed i Kaipa vengono paragonati ai mostri sacri del prog, come Yes e Genesis.\nNell'ottobre del 1977 Tomas Eriksson lascia il gruppo, motivando la sua decisione con differenze musicali tra lui ed il resto della band. Nello stesso periodo i Kaipa cominciano a pensare alla possibilit\u00e0 di liberare Hans Lundin dal canto e di integrare un front man.\nNel 1977 entrano cos\u00ec nel gruppo Mats Lindberg (Basso) e Mats L\u00f6fgren (voce).\nNel 1978 esce il loro terzo album, dal titolo \"Solo\", che li conferma come una delle pi\u00f9 importanti band svedesi.\nLa crisi e lo scioglimento.\nDopo il terzo album i Kaipa iniziano un tour che li porta a vivere molto tempo insieme e a far acuire le difficolt\u00e0 nei rapporti tra di loro. Roine Stolt inizia a comporre della sua musica, che non rende disponibile agli altri membri del gruppo, mentre Ingemar e Mats Lindberg fondano una nuova band, gli Ingemar Bergman Troop. \u00c8 la fine dei Kaipa, che si spezzano in due. Ingemar e Mats Lindberg, nonostante il loro secondo gruppo, continuano a suonare con i Kaipa, mentre Stolt viene sostituito con Max \u00c5hman.\nCon questa formazione registrano il loro quarto album, intitolato \"H\u00e4nder\", registrato nell'autunno del 1979 e pubblicato nella primavera del 1980, che non ottiene il successo di critica e di vendite dei precedenti.\nDurante il tour che segue la pubblicazione di \"H\u00e4nder\" Mats L\u00f6fgren (voce) lascia il gruppo, tanto che i Kaipa sono costretti a cambiare le tonalit\u00e0 delle canzoni per poterle far cantare a Hans Lundin.\nPer uno strano caso di omonimia il bassista Mats Lindberg viene rimpiazzato da Mats \"Microben\" Lindberg.\nAlla fine del 1981 anche Ingemar Bergman lascia definitivamente la band e viene rimpiazzato da Per \"Pelle\" Andersson.\nNell'autunno del 1982 i Kaipa pubblicano \"Nattdjurstid\", che non ottiene un buon successo.\n\u00c8 la fine dei Kaipa, che interrompono la loro attivit\u00e0 per circa 20 anni.\nLa rinascita.\nNel 2000 Hans Lundin contatta Roine Stolt per realizzare un nuovo album. Inizialmente l'idea non \u00e8 quella di ricostituire i Kaipa, bens\u00ec quella di iniziare un nuovo progetto.\nSoltanto nel corso delle prove, i due decidono di ricostituire i Kaipa e registrano \"Notes From The Past\", che verr\u00e0 pubblicato nel 2002. L'intera formazione \u00e8 completamente cambiata ed i musicisti vengono scelti dopo accurate ricerche.\nIl successo ottenuto dall'album invoglia Lundin e Stolt ad andare avanti e a registrare nuovo materiale.\nDopo questa rinascita, i Kaipa pubblicano altri due album, \"Keyholder\" nel 2003 e \"Mindrevolutions\" nel 2005.\nIl successo ottenuto dai \"nuovi\" Kaipa induce InsideOut a ripubblicare in un cofanetto di 5 CD i primi tre album e due CD contenenti registrazioni di live e di demo; il cofanetto, intitolato \"The Decca Years 1975-1978\", viene pubblicato alla fine del 2005."}
{"id": "283321", "revid": "399", "url": "https://it.wikipedia.org/wiki?curid=283321", "title": "Hayflick", "text": ""}
{"id": "283332", "revid": "767487", "url": "https://it.wikipedia.org/wiki?curid=283332", "title": "Visnuismo", "text": "Il visnuismo, o anche vaisnavismo (dall'aggettivo sanscrito \"vai\u1e63\u1e47av\u00e1\", \"devoto a Visn\u00f9), \u00e8 una delle tre principali correnti devozionali (\"bhakti\") dell'induismo moderno, insieme allo scivaismo e allo \u015baktismo, che riconosce Visn\u00f9 quale suprema divinit\u00e0.\nI seguaci sono definiti visnuiti o \"vai\u1e63\u1e47ava\".\nSi tratta di una tradizione prevalentemente teistica, basata principalmente sulla lettura esegetica dei \"Veda\", delle \"Upani\u1e63ad\" (con particolare riguardo a quelle dette \"visnuite\"), dei \"Pur\u0101\u1e47a\" (in particolar modo sui Visn\u00f9, N\u0101rada, Bh\u0101gavata, Garu\u1e0da, Padma e Var\u0101ha \"Pur\u0101\u1e47a\"), sugli \"Itih\u0101sa\" con particolare attenzione al testo profondamente religioso della \"Bhagavadg\u012bt\u0101 \".\nVisn\u00f9 \u00e8 venerato anche sotto la forma dei suoi principali avatara, tra i quali i pi\u00f9 popolari sono: K\u1e5b\u1e63\u1e47a e R\u0101ma.\nVa tuttavia tenuto presente che vi sono alcune rilevanti e diffuse correnti religiose ind\u00f9, di origine e natura certamente visnuita, che intendono il dio K\u1e5b\u1e63\u1e47a non come avatara di Visn\u00f9, ma come manifestazione plenaria, originale e diretta del Bhagavat, Dio, la Persona suprema, nel qual caso gli indologi intendono identificarli pi\u00f9 precisamente come k\u1e5b\u1e63\u1e47aiti.\nOrigini del visnuismo: V\u0101sudeva, K\u1e5b\u1e63\u1e47a, Gop\u0101la, N\u0101r\u0101ya\u1e47a, Visn\u00f9, diverse figure divine in un unico Dio.\nI culti \"bhakta\", tra questi lo stesso visnuismo, non hanno origine nell'India vedica quanto piuttosto nell'India pre-vedica. Gli indologi hanno infatti individuato almeno due aspetti della religiosit\u00e0 pre-vedica che confluirono, nel corso dei secoli, nella religiosit\u00e0 indiana segnata dal Vedismo: le pratiche dello \"muni-yati\", quindi dello \"yoga\", del \"tapas\" e dei \"sa\u1e43nyasa\", e i culti devozionali (\"bhakti\"). Anche se gli Arii conquistatori, seguaci del Vedismo, riuscirono per lungo tempo a cancellare questi culti pre-vedici, con la fine del periodo delle \"Upani\u1e63ad\" pi\u00f9 antiche, assistiamo a un ritorno di queste pratiche religiose.\nCiononostante Guy Richard Welbon avverte:\nIl culto devozionale per il dio Visn\u00f9 ha origine nell'antico culto di V\u0101sudeva. Cos\u00ec l'opera di P\u0101\u1e47ini (VI-V sec. a.C.), l\"'A\u1e63\u1e6d\u0101dhy\u0101y\u012b\" (cfr. IV, 3, 98) chiarisce che il termine \"v\u0101sudevaka\" intende indicare quel \u00abbhakta o devoto del supremamente venerabile dio V\u0101sudeva\u00bb. Ma questo dio V\u0101sudeva non compare in alcun testo vedico. Egli \u00e8 invece l'eroe del clan ario dei V\u1e5b\u1e63\u1e47i. Anche il testo buddhista \"Niddesa\" (IV sec. a.C.) cita il culto a questo dio; cos\u00ec anche la \"Bhagavadg\u012bt\u0101\" (III sec. a.C.) ne proclama la divinit\u00e0:\nAllo stesso modo la \"colonna Garu\u1e0da\" (\"Garu\u1e0dadhvaja\", cos\u00ec indicata in quanto il capitello rappresenta un Garu\u1e0da, l'uccello-\"v\u0101hana\", cavalcatura, di Visn\u00f9), risalente al II secolo a.C., collocata nei pressi della moderna Besnagar (India centrale) eretta, secondo l'iscrizione, da Eliodoro il \"bh\u0101gavata\" di Tak\u1e63a\u015bil\u0101, ambasciatore del re indo-greco Amtalikita (in greco: \u1f08\u03bd\u03c4\u03b9\u03b1\u03bb\u03ba\u03af\u03b4\u03b1\u03c2 \"Antialkides\") presso il re Bh\u0101gabhadra, in onore di V\u0101sudeva, \"Dio degli d\u00e8i\" (\"Deva-deva\").\nAccanto al culto di V\u0101sudeva si pone un culto rivolto ad un altro eroe, Arjuna, ma presto assorbito dal primo, e il culto nei confronti di Sa\u1e43kar\u1e63a\u1e47a (Balar\u0101ma).\nUnitamente a questi culti eroici si pone un ulteriore culto attinente al popolo degli Y\u0101dava quello di K\u1e5b\u1e63\u1e47a, e se anche ci sono delle evidenze che V\u0101sudeva e K\u1e5b\u1e63\u1e47a vadano intesi inizialmente in modo separato presto questi due culti si fusero in un'unica personalit\u00e0 divina. Allo stesso modo per quanto attiene un ulteriore K\u1e5b\u1e63\u1e47a, il 'K\u1e5b\u1e63\u1e47a Gop\u0101la' considerato dagli studiosi inizialmente differenziato dal primo.\nCos\u00ec Gavin Flood: \nSecondo la tradizione K\u1e5b\u1e63\u1e47a, pur essendo di lignaggio del \"clan\" dei \"V\u1e5b\u1e63ni\" di Mathura, fu adottato da una famiglia di pastori di etnia \"\u0100bh\u012bra\" che lo crebbe fino alla maturit\u00e0 quando il dio/eroe torna a Mathura per sconfiggere il malvagio Ka\u1e43sa.\nJohn Stratton Hawley spiega questa narrazione con il fatto che gli \"\u0100bh\u012bra\", una etnia nomade che estendeva il suo raggio di azione dal Punjab fino al Deccan e alla pianura del Gange adoravano un \"K\u1e5b\u1e63\u1e47a Gop\u0101la\". Quando gli \"\u0100bh\u012bra\" allargarono il loro confini giungendo nei pressi di Mathura (area del Braj) incontrando il clan dei \"V\u1e5b\u1e63ni\" il loro culto venne ad integrarsi con quello del \"K\u1e5b\u1e63\u1e47a V\u0101sudeva\".\nIl culto del \"K\u1e5b\u1e63\u1e47a-V\u0101sudeva-Gop\u0101la\" incontra quindi quella religione vedica, ormai tramontante, rappresentata dalla casta dei bramini che incrocia questa personalit\u00e0 guerriera e pastorale con il dio vedico Visn\u00f9 promuovendone il movimento devozionale:\nI culti \"bh\u0101gavata\" e \"p\u0101\u00f1car\u0101tra\".\nSe con quella parte del \"Mah\u0101bh\u0101rata\", che va sotto il nome di \"Bhagavadg\u012bt\u0101\" (III secolo a.C./I secolo d.C.), il dio K\u1e5b\u1e63\u1e47a-V\u0101sudeva si presenta come Dio, la Persona suprema, e dove K\u1e5b\u1e63\u1e47a \u00e8 sinonimo di Visn\u00f9 in ben tre passaggi (X,21; XI,24; XI,30), dall'altra si assiste nell'inclusione di un'altra figura divina, N\u0101r\u0101ya\u1e47a, collegata al culto di Nara-N\u0101r\u0101ya\u1e47a questo gi\u00e0 assorbito nella teologia braminica come Puru\u1e63a-N\u0101r\u0101ya\u1e47a (cfr. \"\u015aatapatha Br\u0101hma\u1e47a\", XII, 3, 4; XIII, 6,1).\nSecondo R. N. Dandekar il culto di Nara-N\u0101r\u0101ya\u1e47a sembrerebbe infatti originare dal Badari (la catena settentrionale dell'Hindu Kush) indipendentemente dai Veda. Questo processo di inclusione renderebbe Nara come Arjuna e N\u0101r\u0101ya\u1e47a come K\u1e5b\u1e63\u1e47a finendo per collegare le prime due diramazioni del visnuismo: quello dei \"p\u0101\u00f1car\u0101tra\", adoratori di Visn\u00f9-N\u0101r\u0101ya\u1e47a, e quello dei \"bh\u0101gavata\" adoratori di K\u1e5b\u1e63\u1e47a-V\u0101sudeva. Anche se per Adalbert Gail, tutti i \"p\u0101\u00f1car\u0101trika\" furono dei \"bh\u0101gavata\", ma non tutti i \"bh\u0101gavata\" furono dei \"p\u0101\u00f1car\u0101trika\".\nI \"bh\u0101gavata vaikh\u0101nasa\".\nLa pi\u00f9 antica attestazione epigrafica del culto dei \"bh\u0101gavata\" (\"bh\u0101gavata\" in qualit\u00e0 di sostantivo sanscrito indica l'adoratore del Bhagavat, ovvero di quello che, nella sua forma al nominativo di prima persona, \u00e8 indicato anche come Bhagav\u0101n), \u00e8 proprio la \"colonna Garu\u1e0da\" datata II sec. a.C. e dedicata dall'ambasciatore indo-greco Eliodoro nativo di Tak\u1e63a\u015bil\u0101 che indica s\u00e9 stesso come \"bh\u0101gavata\" di V\u0101sudeva(-K\u1e5b\u1e63\u1e47a-Vi\u1e63\u1e47u) appellato come \"Dio degli d\u00e8i\" (Deva-deva), quindi come la Persona suprema. \u00c8 comunque indicativo che il culto dei \"bh\u0101gavata\" fosse persino diffuso tra gli stranieri anche se non sappiamo quanto in realt\u00e0 possa essere considerato \"straniero\" Eliodoro.\nDi fatto vi \u00e8 un preciso contatto tra quei bramini detti \"sm\u0101rta\" i quali osservando le regole degli \"Sm\u0101rtas\u016btra\" ritenevano doveroso attenersi alle regole e ritualit\u00e0 vediche ma al contempo entrare in contatto con questi movimenti emergenti dei \"bh\u0101gavata\". Precisando che:\nCome sia avvenuto l'incontro tra gli eredi della cultura vedica, gli \"sm\u0101rta\", ovvero, ad esempio, i tutt'oggi esistenti \"vaikh\u0101nasa\", e i seguaci del movimento \"bh\u0101gavata\" \u00e8 tutt'oggi controverso ma:\nGli \"\u0101\u1e3bv\u0101r\", i \"bh\u0101gavata\" del Tami\u1e3b N\u0101\u1e0du.\nSempre nell'India meridionale si osserva, in un periodo compreso tra il VI e il IX secolo d.C. alla nascita e alla diffusione di una pratica religiosa e di una letteratura propria dei cosiddetti \"\u0101\u1e3bv\u0101r\". Gli \"\u0101\u1e3bv\u0101r\" sono quei mistici cantori in lingua tami\u1e3b che seppur non appellandolo con il termine Bhagavat presentano un particolare, se non unico, afflato mistico verso Dio, qui presentato con il nome di M\u0101l (M\u0101y\u014d\u1e49), nome che in lingua tami\u1e3b intende indicare quella divinit\u00e0 che in sanscrito \u00e8 nominata come K\u1e5b\u1e63\u1e47a/Visn\u00f9/N\u0101r\u0101ya\u1e47a ovvero il K\u1e5b\u1e63\u1e47a della \"Bhagavadg\u012bt\u0101\" e il Visn\u00f9/N\u0101r\u0101ya\u1e47a dei primi \"Pur\u0101\u1e47a\".\nLo \u015ar\u012b Vai\u1e63\u1e47ava-Samprad\u0101ya.\nErede diretto della cultura mistica propria degli \"\u0101\u1e3bv\u0101r\" \u00e8 quel \"samprad\u0101ya\" visnuita che va sotto il nome di \u015ar\u012b Vai\u1e63\u1e47ava o \u015ar\u012b Samprad\u0101ya. Come primo \"\u0101c\u0101rya\" del loro lignaggio, gli \u015ar\u012b Vai\u1e63\u1e47ava vantano il bramino N\u0101tamu\u1e49i (X secolo), ovvero quel bramino che per mezzo di una meticolosa ricerca, raccolse e pubblic\u00f2 il \"N\u0101l\u0101yirativviyappirapantam\" che contiene per l'appunto gli inni degli \"\u0101\u1e3bv\u0101r\". Caratteristica di questa scuola \u00e8 proprio il fatto di considerare questa letteratura religiosa vernacolare alla stregua della letteratura religiosa in lingua sanscrita, cos\u00ec, e ad esempio, il \"Tiruv\u0101ymo\u1e3bi\" di Namm\u0101\u1e3bv\u0101r \u00e8 qui considerato alla stregua di un'autorevole \"Upani\u1e63ad\". Il vero e proprio teologo dello \u015ar\u012b Vai\u1e63\u1e47ava \u00e8 da considerarsi R\u0101m\u0101nuja (XI secolo), terzo \"\u0101c\u0101rya\" dopo N\u0101tamu\u1e49i e il nipote di questi, Y\u0101muna. All'allievo di R\u0101m\u0101nuja, Pi\u1e37\u1e37\u0101n, si deve il nome degli \u015ar\u012b Vai\u1e63\u1e47ava. A R\u0101m\u0101nuja \u00e8 ascrivibile quella teologia del Ved\u0101nta detta \"vi\u015bi\u1e63t\u0101dvaita\" (\"non dualismo qualificato\") quale concepisce il ruolo tra l'Assoluto, Dio, \u012a\u015bvara e lo \"atman\" individuale come identit\u00e0 \"qualificata\" (\"vi\u015bi\u1e63ta\"): Dio pervade tutto, lo \"atman\" \u00e8 una sua parte inseparabile come qualit\u00e0 che lo riguarda.\nXII secolo.\nIl filosofo R\u0101m\u0101nuja (1017-1137) venne influenzato dagli Alvar, da Natha Muni e dal suo predecessore alla guida del tempio di Shrirangamper, Yamunacarya. Commentatore della Bhagavad gita come il maestro Adi Shankara, si oppose al suo monismo intransigente per assumere posizioni religiose simili alla bhakti. \nDa un punto di vista teorico, il visnuismo di Ramanuja si contraddistingue per un'impronta monista, chiamata \"non-dualismo qualificato\" (sanscr. vishisht-advaita vedanta, o \"Vi\u015bi\u1e63\u1e6d\u0101dvaita\"). Secondo Ramanuja il bramino \u00e8 indifferenziato e non \u00e8 soggetto al divenire: semplicemente, il bramino \"\u00e8\". I tre principi eterni riconosciuti da Ramanuja sono \"\u012a\u015bvara\" (\"Signore\"), \"jagat\" (\"mondo inanimato\") e \"j\u012bva\" (\"coscienza individuale\"). La jiva \u00e8 eterna e individuale, ha consapevolezza (\"cit\"), a differenza del creato, che \u00e8 privo di consapevolezza (\"acit\"). Entrambi dipendono da \u012a\u015bvara: anche se il mondo e le anime non hanno realt\u00e0 al di fuori della divinit\u00e0 suprema, sono tuttavia reali in quanto emanazioni dell'Essere Supremo ed esistenti nell'unit\u00e0 Dio-mondo-anima.\nNato da famiglia braminica Ramanuja indic\u00f2 come via per raggiungere la liberazione (moksha) la bhakti, precedentemente considerata come una pratica semplice, adatta alle persone pi\u00f9 umili. Egli infatti afferm\u00f2 il principio per cui la qualifica di vai\u1e63\u1e47ava fosse superiore a quella di bramino.\nI successori di Ramanuja si scissero in due correnti: i Va\u1e0dakalai, nel nord dell'India e i Te\u1e49kalai al sud. Queste correnti si distinguevano principalmente per una differente concezione del rapporto uomo-Dio: secondo i Vadakalai per conseguire la liberazione il devoto deve dare prova di uno sforzo, di una partecipazione attiva simile alla forza con cui un cucciolo di scimmia si tiene attaccato alla madre (marka\u1e6da-ny\u0101ya, \"analogia della scimmia\").\nSecondo i Te\u1e49kalai, invece, i devoti devono abbandonarsi passivamente, come i gattini si lasciano trasportare dalla madre.\nXIII secolo.\nLa scuola di Madhva, diffusa nell'India meridionale e centrale, fu fondata dall'asceta itinerante Madhvacarya (1199-1278) nell'India del sud. Ponendosi in netta antitesi con l'Advaita Ved\u0101nta (non-dualit\u00e0 dell'universo), ed approfondendo l'opera di Ramanuja, Madhva pone l'accento sull'insegnamento dvaita (dualista).\nSecondo il modello di Madhva, esiste una differenza ontologica fra \u012a\u015bvara, jiva e jagat: soltanto \u012a\u015bvara, Dio, \u00e8 indipendente (sva-tantra), mentre la materia e le anime individuali sono dipendenti (para-tantra). La bhakti \u00e8, anche per Madhva, la via maestra verso la liberazione: tutto deve essere messo al servizio di \u012a\u015bvara.\nXIV secolo.\nNimb\u0101rka nel XIV secolo fonda nella regione di Mathura un movimento a carattere mistico, ancora oggi diffuso nel centro-nord dell'India (Rajasthan e Bengala in particolare) incentrato intorno al culto di Krishna e Radha: fu il primo a identificare il bramino con la coppia Radha-Krishna. Alla base della sua dottrina si trova il concetto di differenza (\"bhedabheda\"), una sorta di monismo relativo. Secondo Nimbarka, la divinit\u00e0 \u00e8 inaccessibile e incomprensibile, ma le sue manifestazioni sono comprensibili.\nIl s\u00e9 (\u0101tman) e la divinit\u00e0 (bramini) sono in rapporto di dipendenza, e non di identit\u00e0: hanno una relazione di reciprocit\u00e0 come quella delle onde e del mare, o del sole e dei suoi raggi. La liberazione si ottiene attraverso un dono assoluto di s\u00e9 a Radha e Krishna.\nXV secolo.\nIl movimento di Nimbarka trov\u00f2 il suo prolungamento ideale della dottrina di Vallabha (1479- 1531), teorico di un monismo assoluto. Ancora oggi questa corrente conta numerosi adepti, soprattutto nell'India del nord, intorno a Varanasi, citt\u00e0 di origine di Vallabha. Secondo quest'ultimo, Krishna, identico in tutto al bramino, ha un corpo costituito dall'Essere, \u00e8 dotato di intelligenza suprema e risiede con Radha in una sorta di paradiso chiamato \"goloka\", il \"mondo delle mucche\", dove non esistono che gioia e piaceri. Vallabha \u00e8 l'autore di un commentario al Bhagavata Purana, nel quale celebra l'amore di Krishna per Radha.\nUn'altra corrente del visnuismo, fondata, nel XV secolo, da R\u0101m\u0101nanda, originario di Varanasi \u00e8 costituita dai fedeli di Rama, l'avatara eroe del R\u0101m\u0101ya\u1e47a. Secondo Ramanada \u00e8 attraverso la bhakti che occorre ricercare l'unione con la divinit\u00e0 suprema Visn\u00f9, attraverso la sua manifestazione nella forma di Rama.\nRamananda si mostr\u00f2 favorevole ad un superamento del sistema delle caste, accettando tra i devoti membri di tutte le caste, e persino stranieri e musulmani.\nXVI secolo.\nIl fondatore di una delle principali scuole vai\u1e63\u1e47ava fu il bramino Caitanya Mahaprabhu (1485-1534), nato in Bengala e considerato egli stesso come un'avatara di Krishna. Caitanya rifiut\u00f2 il sistema delle caste e l'adorazione dei testi sacri, accettando discepoli musulmani, ed elabor\u00f2 una dottrina centrata sulla devozione incentrata su un bruciante amore (\"prema\") per Krishna. Quest'amore si esprime attraverso il canto e la danza collettiva (\"sankirtana\"). Il movimento di Caitanya ha fortemente influenzato la poesia e la musica del Bengala. Il movimento Hare Krishna ne \u00e8 un prodotto."}
{"id": "283334", "revid": "974994", "url": "https://it.wikipedia.org/wiki?curid=283334", "title": "Sepolcro di Barbara Manfredi", "text": "Il sepolcro di Barbara Manfredi \u00e8 una tomba ad arcosolio scolpita da Francesco di Simone Ferrucci da Fiesole per onorare la giovane Barbara Manfredi, prima moglie di Pino III Ordelaffi, signore di Forl\u00ec. Si trova nell'abbazia di San Mercuriale di Forl\u00ec.\nL'occasione del lavoro scultoreo nasce in un ambiente cupo di tragedia familiare: Pino III, figlio di Antonio Ordelaffi e di Caterina Rangoni, fratello di Francesco IV Ordelaffi detto Cecco IV, sposa, nel 1462, Barbara Manfredi (Faenza 1444 - Forl\u00ec 1466), figlia del signore di Faenza, Astorre II Manfredi, o Astorgio II, promessagli fin da quando ella aveva sette anni.\nDopo un sospetto tentativo di avvelenare Pino da parte del fratello Cecco e dopo un tentativo di avvelenare Cecco da parte di Barbara Manfredi, Cecco viene effettivamente assassinato da un ufficiale.\nMa la tragedia non \u00e8 conclusa: Barbara muore improvvisamente e il padre di lei sospetta immediatamente Pino di averla a sua volta avvelenata, per gelosia.\nA questo punto, in memoria della giovane sposa defunta, e probabilmente per sgravarsi la coscienza o anche solo per motivi di immagine, Pino fa comunque preparare per Barbara Manfredi un sontuoso monumento funebre da Francesco di Simone Ferrucci da Fiesole. L'opera, collocata originalmente nella chiesa forlivese di San Biagio in San Girolamo, poi distrutta da un bombardamento nella seconda guerra mondiale, \u00e8 ora visibile nell'abbazia di San Mercuriale di Forl\u00ec."}
{"id": "283340", "revid": "1305772", "url": "https://it.wikipedia.org/wiki?curid=283340", "title": "Yukihiro Matsumoto", "text": "\u00c8 conosciuto per essere il creatore del linguaggio di programmazione Ruby.\nSecondo un'intervista della \"Japan Inc.\" \u00e8 stato autodidatta fino alle scuole superiori. Giunto all'universit\u00e0, si \u00e8 laureato in informatica all'Universit\u00e0 di Tsukuba dove ha collaborato con i dipartimenti di ricerca trattando linguaggi di programmazione e compilatori.\nDal 2006, Matsumoto dirige il dipartimento di ricerca e sviluppo al \"Network Applied Communication Laboratory\", una societ\u00e0 di integrazione di sistemi open source nella prefettura di Shimane.\nMatsumoto \u00e8 sposato, ha quattro figli e per qualche anno \u00e8 stato missionario Mormone."}
{"id": "283343", "revid": "298055", "url": "https://it.wikipedia.org/wiki?curid=283343", "title": "Piazza dei Quiriti", "text": "Piazza dei Quiriti \u00e8 una piazza di Roma.\nDescrizione.\nImmersa nel mezzo del rione Prati, prende il nome degli abitanti della citt\u00e0 di \"Cures\" ovvero \"Quirites\", ossia i Sabini, abitanti e co-fondatori di Roma. Un'altra teoria vede nei Quiriti gli stessi abitanti di Roma, cos\u00ec denominati perch\u00e9 concittadini ma anche e soprattutto adoratori del dio Quirino, cio\u00e8 Romolo asceso allo status di divinit\u00e0.\nAl centro della piazza v'\u00e8 una fontana, costruita nel 1928 dallo scultore Attilio Selva (Trieste 1888 1970). su commissione del governatore di Roma, il reatino Ludovico Spada Veralli Potenziani, che aveva ricevuto l'incarico da Mussolini per la gestione urbanistica della Capitale. La fontana prende il nome di fontana delle Cariatidi.\nLa realizzazione della Fontana, considerata \"scandalosa\" per la presenza di quattro statue di nudo femminile, \u00e8 annoverata tra le cause che portarono Mussolini a \"dimissionare\" il governatore nel 1928. La struttura della fontana si presenta con un grande bacino inferiore circolare che regge una base architettonica che a sua volta sostiene la vasca principale sormontata poi da una vaschetta, sorretta da quattro cariatidi nude. Al centro, un terminale a pigna.\nNelle vicinanze della piazza sorge la chiesa di San Gioacchino, completata nel 1898 su progetto dell'architetto Raffaele Ingami, che doveva solennizzare il giubileo sacerdotale ed episcopale di Leone XIII."}
{"id": "283344", "revid": "174925", "url": "https://it.wikipedia.org/wiki?curid=283344", "title": "\u0100rt\u012b", "text": "Con il sostantivo femminile hindi \u0100rt\u012b (devan\u0101gar\u012b: \u0906\u0930\u0924\u0940; anche \u0100rat\u012b; dal sanscrito: \u0100r\u0101trika) si indica quel rituale durante il quale la luce emessa da una o cinque fiamme di canfora viene offerta alla divinit\u00e0, o a uno dei suoi aspetti, attraverso le \"m\u016brti\". Corrisponde quindi all'adorare tale divinit\u00e0 per mezzo della luce.\nNel caso di cinque luci esse simboleggiano i cinque elementi della terra, dell'aria, del fuoco, dell'acqua e dell'etere, rappresentando quindi la totalit\u00e0 del Cosmo. \nLe luci vengono mosse con una rotazione in senso orario davanti all'immagine della divinit\u00e0. \nArathi pu\u00f2 anche indicare il canto devozionale che tradizionalmente viene intonato durante questo rituale.\nL'Arathi viene eseguito solitamente al mattino e alla sera, e come conclusione di una p\u016bj\u0101 o di una sessione di bhajan; l'Arathi ne rappresenta il momento culminante.\nL'offerta della fiamma di canfora ha un preciso significato simbolico: poich\u00e9 arde senza lasciare residui, essa rappresenta l'ego che, una volta raggiunta la realizzazione spirituale, scompare senza lasciare alcuna traccia.\nCollegamenti esterni.\nCerimonia della \"\u0101rt\u012b\" dedicata ad Amba, questo un aspetto della devi Durg\u0101"}
{"id": "283356", "revid": "120697249", "url": "https://it.wikipedia.org/wiki?curid=283356", "title": "Monte Dom", "text": "Il Dom (detto anche \"Dom del Mischabel\") \u00e8 la montagna pi\u00f9 alta del Massiccio del Mischabel nelle Alpi Pennine. Con i suoi 4 545\u00a0m \u00e8 la terza montagna e la settima vetta della catena alpina dopo due vette del massiccio del Monte Bianco e quattro del Monte Rosa.\nDescrizione.\nIl toponimo, che significa duomo, cattedrale, \u00e8 in ricordo del \"Domherr\" (=canonico) Joseph Anton Berchtold che per primo misur\u00f2 le altezze delle montagne del Massiccio del Mischabel.\n\u00c8 la vetta alpina pi\u00f9 alta che si trovi interamente sul territorio di un unico Stato: la Svizzera e pi\u00f9 esattamente nel Canton Vallese. Con il gemello T\u00e4schhorn (4 491\u00a0m) e il Lenzspitze (4 294\u00a0m), costituisce il gruppo centrale del massiccio del Mischabel.\nVerso nord-est la cresta principale, tramite il \"Lenzjoch\", lo congiunge al Lenzspitze; verso sud una breve cresta, tramite il \"Domjoch\", lo congiunge al T\u00e4schhorn. Il versante nord della montagna \u00e8 ammantato dal Hohberggletscher mentre quello ovest dal Festigletscher. Il versante est della montagna (verso la Saastal) si presenta roccioso.\n\u00c8 ben visibile dalla zona di Milano e nelle zone limitrofe della Pianura Padana nei giorni di cielo terso alla destra del pi\u00f9 imponente Monte Rosa in direzione nord-ovest.\nPrima ascensione.\nLa prima ascensione alla vetta risale all'11 settembre 1858 per opera di J.L. Davies con le guide Johann Zumtaugwald, Johann Kronig e Hieronymous Brantschen, attraverso la cresta nord-ovest \"Festigrat\".\nSalita alla vetta.\nLa via normale di salita si svolge sul versante Nord della montagna, e parte dalla Domh\u00fctte 2 940\u00a0m, raggiungibile in circa 5h da Randa (Mattertal) per sentiero impegnativo e rocce facili. Essa \u00e8 classificata PD-. Dal rifugio si risale la morena fino al ghiacciaio Festigletscher. Si sale il ghiacciaio tenendosi sul suo bordo sinistro fino al \"Festijoch\" (3 723\u00a0m), valico roccioso cui si accede con qualche passo di arrampicata. (circa 2h30 dal rifugio - alcuni spit collocati in loco favoriscono poi la discesa).\nDa qui si scende leggermente sull'altro lato, per metter piede sul Hohberggletscher. Si percorre il ghiacciaio verso il \"Lenzjoch\" tenendosi sotto l'imponente serraccata. Poco prima del passo si piega completamente a destra e si risalgono i pendii che ci portano al colletto poco prima della vetta. La cresta finale ha una pendenza fino al 40% (circa 3h30 dal Festijoch fino alla vetta). Malgrado le difficolt\u00e0 modeste, la via richiede buon allenamento e ottime condizioni meteo.\nAltra via di salita \u00e8 la cresta nord-ovest \"Festigrat\". Arrivati, lungo la via normale al \"Festijoch\" (3 723\u00a0m), si continua lungo la cresta prima rocciosa e poi nevosa fino alla vetta (PD+). Altra importante via di salita \u00e8 la traversata T\u00e4schhorn e Dom con partenza dal Mischabeljochbiwak (3 860\u00a0m). Via che ha come valutazione globale D."}
{"id": "283359", "revid": "1504506", "url": "https://it.wikipedia.org/wiki?curid=283359", "title": "Principio di inerzia", "text": ""}
{"id": "283361", "revid": "226458", "url": "https://it.wikipedia.org/wiki?curid=283361", "title": "Erpicatura", "text": "L'erpicatura in agricoltura \u00e8 una lavorazione del terreno complementare eseguita come lavoro di rifinitura prima della semina. Consiste nello spianare e sminuzzare il terreno smosso dall'aratro, per mezzo appunto dell'erpice.\nScopi.\nL'erpicatura \u00e8 eseguita in genere come lavoro complementare, dopo l'aratura, per sminuzzare le zolle e pareggiare la superficie, preparando definitivamente il letto di semina, tuttavia pu\u00f2 essere eseguita anche per altri scopi specifici:\nCaratteristiche dell'erpicatura.\nL'erpicatura si limita a lavorare uno strato superficiale di 5-15 cm riducendo la dimensione delle zolle e rendendo pi\u00f9 regolare la superficie. Un terreno erpicato si presenta perci\u00f2 sminuzzato in superficie, spianato e pronto per la semina. La qualit\u00e0 del lavoro dipende dal concorso di diversi fattori:\nMacchine.\nLe macchine impiegate per l'erpicatura sono genericamente denominate \"erpici\". Esistono varie tipologie di erpice con notevoli differenze nel tipo di lavoro e nella meccanica.\nErpici discissori.\nQuesti erpici hanno organi lavoranti statici che eseguono tagli ravvicinati sulla superficie del terreno. L'efficacia di questi strumenti dipende in sostanza dal numero di passaggi e dalla velocit\u00e0 di avanzamento perch\u00e9 l'effetto di sminuzzamento \u00e8 dovuto all'impatto dell'organo lavorante sulla zolla. In genere eseguono un buon lavoro su terreni poco compatti e poco zollosi.\nErpici rotativi ad organi folli.\nHanno organi lavoranti montati folli su un asse orizzontale. Per effetto dell'attrito volvente sono indotti a ruotare provocando un rimescolamento dello strato superficiale del terreno sminuzzando le zolle. Eseguono un lavoro pi\u00f9 energico rispetto agli erpici discissori.\nI tipi pi\u00f9 comuni sono rappresentati dagli erpici \"a dischi\", chiamati anche \"frangizolle\". \nErpici ad organi mossi da presa di potenza.\nEsistono diverse tipologie secondo la forma degli organi lavoranti e il tipo di movimento. In comune hanno la propriet\u00e0 di eseguire un lavoro energico, in grado di preparare il letto di semina in un solo passaggio. \nIn generale si possono distinguere in tre categorie:\nEsecuzione dell'erpicatura.\nCome lavoro complementare per la preparazione del letto di semina, l'erpicatura va eseguita dopo l'aratura (o dopo una lavorazione principale alternativa) e prima della semina. Se fra l'aratura e la semina intercorre un intervallo di tempo piuttosto lungo (settimane o mesi) \u00e8 consigliabile sfruttare l'azione disgregante degli agenti atmosferici sulle zolle, eseguendo l'erpicatura in prossimit\u00e0 della semina. In questo caso potrebbe essere necessaria un'estirpatura per rimuovere l'eventuale vegetazione infestante sviluppata nel frattempo oppure rompere la crosta superficiale. \nLa modalit\u00e0 di esecuzione dipende dal tipo di erpice e dalla natura del terreno. In generale con erpici a dischi e con erpici discissori si deve operare su terreno asciutto e a velocit\u00e0 sostenuta e possono essere necessari pi\u00f9 passaggi. Con erpici ad organi mossi dalla presa di potenza \u00e8 invece sufficiente un solo passaggio eseguito a velocit\u00e0 moderata.\nLa capacit\u00e0 di lavoro \u00e8 determinata oltre che dal tipo di erpice e dal terreno anche dalla larghezza della macchina operatrice. Per quanto riguarda l'abbinamento con il trattore, dal momento che si tratta di una lavorazione superficiale che non richiede elevate forze di trazione, le migliori economie si realizzano con trattrici di media potenza a 2 ruote motrici."}
{"id": "283379", "revid": "439868", "url": "https://it.wikipedia.org/wiki?curid=283379", "title": "Giorgio Pasotti", "text": "Biografia.\nAppassionato di Wushu, nel 1987 ne approfondisce la conoscenza visitando la Cina una prima volta. Nel 1992 vi fa ritorno, risiedendovi per due anni.\nQui \u00e8 protagonista di due film: \"Treasure Hunt\", in cui \u00e8 un giovane americano che diventa un monaco del tempio di Shaolin e \"The Drunken Master III\".\nNel 1998 appare sugli schermi con i film italiani \"I piccoli maestri\", tratto dal romanzo sulla Resistenza di Luigi Meneghello, ed \"Ecco fatto\", opera prima di Gabriele Muccino, con Barbora Bobu\u013eov\u00e1. Approda poi in televisione, dove conduce il programma \"Cinematic\" su MTV Italia. Nel 2000 debutta anche in teatro, come protagonista insieme a Stefania Rocca, con \"Le poligraphe\" di Robert Lepage. Lavora inoltre per spot e videoclip. La popolarit\u00e0 arriva infine con la serie televisiva \"Distretto di Polizia\" nella quale interpreta il ruolo dell'ispettore Paolo Libero.\nNel 2006 \u00e8 protagonista insieme a Neri Marcor\u00e8 nella miniserie \"E poi c'\u00e8 Filippo\".\nHa partecipato alla realizzazione del video della canzone \"Io che amo solo te\" di Fiorella Mannoia nel 2008.\nNel 2009 torna sul piccolo schermo con tre fiction televisive: \"Due mamme di troppo\", regia di Antonello Grimaldi, \"La scelta di Laura\" e \"David Copperfield\".\nNel 2010 torna nelle sale con \"Baciami Ancora\", seguito de \"L'ultimo bacio\", regia di Gabriele Muccino.\nNel 2012 interpreta Giuseppe Garibaldi nella miniserie \"Anita Garibaldi\" andata in onda su Rai 1.\nNel 2013 interpreta Stefano nel film Premio Oscar \"La grande bellezza\", con la regia di Paolo Sorrentino. \u00c8 anche protagonista della pellicola \"Diario di un maniaco per bene\".\nNel 2014 \u00e8 tra i protagonisti di \"Sapore di te\", regia di Carlo Vanzina. Sempre per Vanzina interpreta in \"Un matrimonio da favola\", dove \u00e8 un omosessuale che cerca di nascondere la propria sessualit\u00e0 agli amici. Inoltre il regista esordiente Francesco Prisco lo vuole nel suo film \"Nottetempo\". In \"Mio pap\u00e0\", film diretto da Giulio Base che affronta il tema delle cosiddette \"famiglie allargate\", Pasotti \u00e8 protagonista e, per la prima volta, figura tra gli autori del soggetto. Sul piccolo schermo invece interpreta Lino Zani, il maestro di sci di Papa Giovanni Paolo II, in \"Non avere paura - Un'amicizia con Papa Wojtyla\", e un carabiniere che lotta contro i tedeschi durante la seconda guerra mondiale in \"A testa alta - I martiri di Fiesole\".\nDal settembre 2017 viene scelto, insieme a Nicole Grimaudo, come testimonial del Mulino Bianco Barilla, in sostituzione dell'attore Antonio Banderas.\nNel novembre del 2020 viene scelto come nuovo direttore del Teatro Stabile d'Abruzzo.\nVita privata.\nHa avuto una relazione sentimentale con la cantante Elisa, conosciuta sul set del video di \"Luce (tramonti a nord est)\". \u00c8 poi stato legato a Nicoletta Romanoff, relazione dalla quale il 19 gennaio 2010 \u00e8 nata una bambina di nome Maria.\nHa avuto una relazione con Giulia Michelini tra il 2008 e il 2009.\nDal 2017 \u00e8 fidanzato con l'attrice e modella Claudia Tosoni conosciuta durante lo spettacolo \"Sogno d'una notte di mezza estate\" per la regia di Massimiliano Bruno ."}
{"id": "283392", "revid": "1318658", "url": "https://it.wikipedia.org/wiki?curid=283392", "title": "Michel Adanson", "text": "Biografia.\nLa sua famiglia si trasfer\u00ec a Parigi nel 1730. Dopo aver lasciato il College Sainte Barbe, trov\u00f2 un impiego nei gabinetti botanici di Ren\u00e9-Antoine Ferchault de R\u00e9aumur e Bernard de Jussieu, cos\u00ec come al Jardin des Plantes. Alla fine del 1748 lasci\u00f2 la Francia per il Senegal al seguito di una spedizione esplorativa. Ci rimase per cinque anni, collezionando e descrivendo numerosi animali e piante. Inoltre collezion\u00f2 esempi di ogni oggetto commerciato, disegn\u00f2 mappe del paese, fece sistematiche osservazioni meteorologiche ed astronomiche e prepar\u00f2 grammatiche e dizionari della lingua parlata in Senegal.\nDopo il suo ritorno a Parigi nel 1754, si serv\u00ec di una piccola parte del materiale raccolto per la stesura dell'opera \"Histoire naturelle du Senegal\" (1757). Questo lavoro \u00e8 soprattutto interessante per il saggio sulle conchiglie di origine animale, posto alla fine, dove Adanson propose il suo metodo universale, un sistema di classificazione distinto da quelli di Buffon e Linneo. Nel 1763 pubblic\u00f2 \"Familles naturelles des plantes\". In questo suo lavoro svilupp\u00f2 il principio di ordinamento sopra menzionato, che, con la sua adesione alle relazioni naturali botaniche, era basata sul sistema di Joseph Pitton de Tournefort ed era stata anticipata in alcuni suoi punti da John Ray quasi un secolo prima. Il successo di questo lavoro fu ostacolato dalla sua innovazione nell'uso dei termini, che erano ridicolizzati dai difensori del popolare sistema di Linneo, ma cont\u00f2 molto nell'aprire la strada alla costituzione del metodo naturale di classificazione delle piante, principalmente per mezzo del \"Genera Plantarum\" (1789) di Antoine Laurent de Jussieu.\nNel 1774 Adanson sottopose all'esame della Accademia francese delle scienze un lavoro immenso, che si estendeva a tutti gli esseri e sostanze conosciuti. Era composto da 27 grandi volumi manoscritti che si occupavano di esporre la relazione generale di tutti questi argomenti e la loro distribuzione, cui si aggiungevano pi\u00f9 di 150 volumi che trattavano dell'ordinamento alfabetico di specie, un vocabolario contenente termini con la loro spiegazione e un certo numero di annotazioni varie, figure e campioni provenienti dai tre regni naturali. La commissione alla quale venne affidato il controllo di tutta questo materiale consigli\u00f2 fortemente Adanson di separare e pubblicare soltanto quello che era peculiarmente suo, lasciando fuori il risultato di una mera compilazione. Lui rifiut\u00f2 ostinatamente questo consiglio e il notevole lavoro, al quale lui continu\u00f2 a lavorare, non fu mai pubblicato.\nNel 1759 fu eletto membro dell'Accademia delle Scienze, che pi\u00f9 tardi gli confer\u00ec una pensione. Fu privato di questo sussidio dallo scioglimento dell'Accademia da parte dell'Assemblea Costituente e di conseguenza fu ridotto in un tale stato di povert\u00e0 da non essere in grado di apparire in pubblico. In seguito gli fu garantita una pensione sufficiente a soddisfare le sue semplici esigenze. \nMor\u00ec a Parigi dopo mesi di dure sofferenze, chiedendo, come unica decorazione per la sua tomba presso il cimitero di P\u00e8re-Lachaise, una corona di fiori raccolti dalle sessantotto famiglie di piante che aveva descritto. \u00abUn'immagine toccante anche se effimera\u00bb, comment\u00f2 Georges Cuvier, \u00abdel pi\u00f9 durevole monumento che lui stesso si era costruito con il suo lavoro\u00bb.\nOltre al libro sopra menzionato, Adanson pubblic\u00f2 articoli sui vermi delle navi (\"Teredo navalis\"), sull'albero di baobab (\"Adansonia digitata\") e sull'albero della gomma (\"Hevea brasiliensis\")."}
{"id": "283395", "revid": "124095219", "url": "https://it.wikipedia.org/wiki?curid=283395", "title": "Arendal", "text": "Arendal \u00e8 un comune e una citt\u00e0 della Norvegia. Ha ricevuto lo status di citt\u00e0 nel 1723.\n\u00c8 situata nella contea di Agder e fino al 2019 era capoluogo amministrativo della contea di Aust-Agder.\nOltre all'omonima citt\u00e0, ci sono diversi insediamenti di minor rilievo nel comune di Arendal.\nGli uffici dell'UNEP/GRID-Arendal si trovano nella citt\u00e0 di Arendal.\nIl comune si estende su 270 chilometri quadrati ed \u00e8 il 288\u00b0 pi\u00f9 grande per area dei 422 comuni della Norvegia.\nGeografia.\nIl comune confine a sud-ovest da Grimstad, a nord-ovest da Froland, a nord-est da Tvedestrand e a sud-est con lo Skaggerrak. Il lago Rore (usato come invaso) si trova al confine con Grimstad, insieme al fiume Nidelva.\nArendal in geologia \u00e8 la localit\u00e0 tipo del minerale Babingtonite, descritto per la prima volta da esemplari scoperti qui nel 1824.\nIl comune costiero comprende diverse isole popolate come His\u00f8ya, Trom\u00f8ya, Merd\u00f8, Flosta\u00f8ya e Tverrdals\u00f8ya, nonch\u00e9 molte isole non popolate o scarsamente popolate come \u00c6r\u00f8ya. L'isola di Merd\u00f8 era un importante porto di esportazione nei secoli 17\u00b0 e 18\u00b0 e ora ha un museo, un chiosco e diverse spiagge. C'\u00e8 un servizio regolare giornaliero di barche da Arendal all'isola durante la stagione estiva.\nEtimologia.\nLa forma norrena del nome era probabilmente \"Arnardalr\". Il primo elemento \u00e8 il caso genitivo di \"nrn\" che significa \"aquila\" e l'ultimo elemento \u00e8 \"dalr\" che significa \"valle\", che significa quindi \"valle d'aquila\".\nStemma.\nLo stemma di Arendal fu concesso il 7 novembre 1924, ma \u00e8 basato su un sigillo pi\u00f9 vecchio. Mostra una nave a vela come simbolo dell'importanza della pesca e della vela per l'economia locale. Una nave apparve sul pi\u00f9 antico sigillo noto della citt\u00e0, risalente al XVII secolo. Tra la fine dell'Ottocento e l'inizio del Novecento lo stemma mostrava la nave nella parte superiore e un paesaggio con lo stemma della Norvegia alla base dello scudo.\nStoria.\nIl villaggio di Arendal fu fondato a met\u00e0 del XVI secolo e chiamato \"Arendall\". Inizialmente, non aveva uno status di citt\u00e0 formale.\nQuando la citt\u00e0 di \"Christianssand\" fu fondata dal re Cristiano IV di Danimarca nel 1641, egli concesse ai cittadini il monopolio su tutti gli scambi nelle contee di Neden\u00e6s e Lister og Mandal (compresa l'area di Arendal). Questo provvedimento, destinato a sovvenzionare Christianssand e le sue fortificazioni, mise in difficolt\u00e0 le citt\u00e0 esistenti. Sia le citt\u00e0 che i contadini nelle campagne rurali protestarono contro le difficolt\u00e0 che ci\u00f2 causava. Di conseguenza, nel 1622 Arendal ottenne il permesso reale di continuare ad essere un luogo di carico per il legname fino a quando non si trovasse un mezzo per trasferire il suo commercio a Christianssand.\nLa citt\u00e0 di Arendal ottenne i privilegi di citt\u00e0 di mercato nel 1723. Tuttavia i contadini del distretto circostante, che per legge dovevano vendere i loro beni solo ad Arendal, contrabbandavano i loro prodotti con i coltelli e li vendevano in Danimarca, nel Baltico e in Gran Bretagna.\nCi\u00f2 continu\u00f2 fino al 1735, quando ad Arendal fu concessa una carta cittadina completa. Questa carta, unita all'imposizione danese di un monopolio sulle importazioni di grano, caus\u00f2 grande povert\u00e0 e fame tra i contadini nei distretti circostanti, portando a numerose ribellioni.\nA seguito delle ribellioni, l'era dei privilegi per citt\u00e0 come Christiansand e Arendal ebbe una fine apparente nel 1768 con l'annuncio reale. Ma i problemi non finirono allora; un agricoltore, Christian Jensen Lofthuus, nella vicina Vestre Moland, guid\u00f2 una ribellione nel 1786 che port\u00f2 il governo a rimediare ad alcune delle politiche commerciali pi\u00f9 repressive, ma Lofthuus mor\u00ec in prigione. Le accuse contro Lofthuus furono che commerciava in grano e in altre merci a scapito dei privilegi di Arendal.\nLa navigazione, la costruzione navale e il commercio di legname, nonch\u00e9 l'industria mineraria e siderurgica sono stati importanti settori industriali nella contea di Neden\u00e6s per molti secoli, specialmente nella regione di Arendal. I frequenti contatti con il mondo all'estero lasciano il segno sulla cultura e le tradizioni. Nel 1880 fu il pi\u00f9 grande porto del paese in termini di tonnellaggio gestito. Alla fine del XIX secolo, Arendal fu riconosciuto come un importante centro di spedizione da molti ricchi armatori. Tuttavia, ci\u00f2 si concluse dopo il crack finanziario di Arendal del 1886, in cui Axel Nicolai Herlofson aveva ingannato molti clienti bancari in citt\u00e0, portando a fallimenti e disoccupazione estrema. A met\u00e0 del XVIII secolo, Arendal era una delle pi\u00f9 grandi citt\u00e0 minerarie della Norvegia. La produzione principale consisteva in minerale di ferro e magnetite.\nVerso la fine del ventesimo secolo, quando migliaia di norvegesi cercarono di sfruttare il clima economico pi\u00f9 stabile degli Stati Uniti emigrando, molti cittadini di Arendal portarono con s\u00e9 le loro tradizioni. A New York City e nelle aree circostanti, molti americani che affermano che gli antenati norvegesi possono rintracciare le loro radici in Arendal, poich\u00e9 molti marinai, trimmer, costruttori navali e carpentieri norvegesi di Arendal si stabilirono in aree di New York come Brooklyn, Port Richmond (Staten Island) e in diversi centri industriali nel nord del New Jersey come Jersey City, Bayonne, Perth Amboy ed Elizabeth. Nel 1939, Arendal possedeva la quarta flotta di navi cisterna pi\u00f9 grande della Norvegia; solo Oslo, Bergen e Stavanger erano pi\u00f9 grandi.\nDurante l'invasione tedesca della Norvegia il 9 aprile 1940, Arendal fu catturata dal torpediniere tedesco classe M\u00f6we \"Greif\".\nOggi, la citt\u00e0 \u00e8 una localit\u00e0 turistica, ha una manifattura di piccole imbarcazioni, industria meccanica, industria elettronica e uno dei pi\u00f9 grandi impianti di raffinazione del carburo di silicio al mondo.\nLuoghi d'interesse.\nCentro della citt\u00e0.\nNel mezzo del centro della citt\u00e0 di Arendal si trova un'area con case in legno risalenti al XVII secolo. Questa zona si chiama Tyholmen ed \u00e8 ci\u00f2 che resta degli edifici precedenti all'Ottocento. Il porto interno di Arendal si chiama \"Pollen\", e qui si trovano il mercato del pesce, i pub e i ristoranti. La Chiesa della Trinit\u00e0 domina lo \"skyline\" di questa zona.\nFari.\nIl faro di Store Torungen si trova sull'isola di Store Torungen, fuori Arendal. Fu costruito nel 1844 ed elettrificato nel 1914. \u00c8 alto 34,3 metri e contiene una lente di 2\u00ba ordine. \u00c8 raggiungibile con una gita in barca di 55 minuti dal centro citt\u00e0. Il faro \u00e8 ancora in uso.\nIl faro di Lille Torungen si trova sulla piccola isola di Lille Torungen, fuori Arendal. Il faro \u00e8 alto 28,9 metri. Lille Torungen e Store Torungen sono stati costruiti come fari gemelli ed entrambi si trovano nella corsia di spedizione di Arendal.\nAnche il faro di Sandvigodden si trova nel comune di Arendal.\nStr\u00f8msbo g\u00e5rd.\nLo \"Str\u00f8msbo g\u00e5rd\" \u00e8 un maniero in una fattoria storica situata a ovest del centro di Arendal. Il maniero risale al 1760. Dal 1804 il maniero e la fattoria sono di propriet\u00e0 dei membri della famiglia Herlofson. Nicolai Benjamin Herlofson (1876-1945), ex sindaco di Arendal, \u00e8 nato e cresciuto a Str\u00f8msbo.\nFestival musicali.\nCanal Street \u00e8 il festival jazz e blues estivo annuale di Arendals. \u00c8 stato organizzato dal 1996, a quel tempo con il nome di Arendal Jazz and Blues Festival.\nDal 2007 al 2014, il festival Hove Festival si \u00e8 tenuto sull'isola di Trom\u00f8y, appena fuori dalla citt\u00e0 di Arendal.\nChiese.\nNel comune sono presenti le seguenti chiese:\nGeografia antropica.\nFrazioni e localit\u00e0 nel comune.\nSono presenti diverse frazioni e localit\u00e0 all'interno del comune di Arendal:\nInfrastrutture e trasporti.\nIl comune \u00e8 attraversato dalla strada europea E18, dalle strade di contea 407 (Vik - Sponvika), 408 (Blakstad - Rykene) e 410 (Harebakken - Tvedestrand) e dalla linea ferroviaria di Arendal, che all'altezza di Nelaug, ad \u00c5mli, si connette con la principale linea ferroviaria del S\u00f8rlandet. I traghetti collegano il centro citt\u00e0 e le isole di His\u00f8ya e Trom\u00f8ya. Arendal ha anche un aeroporto, l'Aeroporto di Arendal-Gullknapp, sebbene non ci siano compagnie aeree commerciali che si fermano regolarmente qui.\nAmministrazione.\nIl sindaco della contea \u00e8 Robert Cornels Nordli del Partito Laburista.\nSport.\nLa principale squadra di calcio del comune \u00e8 l'Arendal Fotball, che milita in 2. divisjon, terzo livello del campionato norvegese di calcio. Ad Arendal \u00e8 presente anche l'\u00d8IF Arendal Elite, squadra di pallamano militante nell'Eliteserien, primo livello del campionato norvegese di pallamano"}
{"id": "283396", "revid": "287204", "url": "https://it.wikipedia.org/wiki?curid=283396", "title": "San Gottardo", "text": ""}
{"id": "283400", "revid": "125252367", "url": "https://it.wikipedia.org/wiki?curid=283400", "title": "Martin Barre", "text": "Carriera.\nBarre \u00e8 stato il chitarrista della rock band britannica Jethro Tull dal 1969 al 2011. Compare in tutti gli album del gruppo pubblicati dal 1969 al 2003.\nIl suo suono \u00e8 caratterizzato da una commistione fra gli stili blues di Jeff Beck ed Eric Clapton insieme alle complessit\u00e0 barocche del \"progressive rock\" dei primi anni settanta e al tradizionale suono della musica folk europea. Occasionalmente si \u00e8 esibito anche in qualit\u00e0 di flautista sia all'interno della band che nei suoi album da solista.\nBarre inizi\u00f2 la sua carriera di musicista suonando il sassofono in una band di Birmingham, i Moonrakers, nei primi anni sessanta. Nel 1966 si un\u00ec ai Noblemen insieme ad un altro membro dei Moonrakers, Chris Rodger, e il nuovo gruppo di Barre fu ribattezzato The Motivation. La band comprendeva anche Jimmy Marsh (voce), Bryan Stevens (basso), Mike Ketley (tastiere) e Malcolm Tomlinson (batteria). Il gruppo si esib\u00ec anche nel leggendario Marquee Club di Londra in due occasioni e serv\u00ec anche come gruppo spalla dei Cream, sempre nella capitale inglese. Tra il 10 marzo e l'aprile del 1967 suonarono anche al Piper Club a Roma per circa sei settimane.\nDurante l'estate del 1967 Marsh e Rodger abbandonarono la band e cos\u00ec i restanti membri assunsero l'ex cantante dei Clayton Squares, Denny Alexander, cambiando nuovamente nome e diventando cos\u00ec i \"The Penny Peeps\". Sotto contratto con la Liberty Records il gruppo pubblic\u00f2 due singoli nel 1968, \"Little Man With A Stick\" (\"Model Village\" nel lato B) e \"I See The Morning\" (\"Curly, Knight of The Road\" nel lato B). Barre aveva ormai conquistato il ruolo di primo chitarrista e il suo assolo in \"Model Village\" ha reso il pezzo uno dei pi\u00f9 ambiti e popolari fra i collezionisti.\nIn seguito all'abbandono di Alexander verso la met\u00e0 del 1968, la band (che intanto aveva di nuovo cambiato nome, i \"Gethsemane\") prese la strada del blues. Il nuovo gruppo registr\u00f2 diversi pezzi nuovi che per\u00f2 non furono mai editi, e si dissolse nel dicembre del 1968 quando Barre entr\u00f2 a far parte dei Jethro Tull.\nPer pi\u00f9 di 30 anni l'impegno musicale di Barre si centr\u00f2 esclusivamente sulla band capeggiata dall'istrionico Ian Anderson. Poi, a partire dagli anni novanta, intraprese una parallela carriera da solista, registrando fino ad oggi 5 album.\nIn un pezzo del 1994, \"A Trick of Memory\", Barre utilizza una chitarra regalatagli dall'amico Mark Mancina. \"The Meeting\" (1996) vede la partecipazione del bassista Jonathan Noyce, che sar\u00e0 poi presentato dallo stesso Barre a Ian Anderson e verr\u00e0 quindi accettato a far parte del gruppo.\nBarre \u00e8 indubbiamente uno dei chitarristi pi\u00f9 acclamati nel mondo del rock e il suo assolo in \"Aqualung\" (dall'omonimo album del 1971) \u00e8 stato votato dai lettori della rivista musicale Guitar Player come uno dei migliori assoli rock per chitarra di tutti i tempi. Inoltre, lo stesso assolo, fu scelto nel 2007 come uno dei migliori 100 assoli di chitarra di sempre dalla rivista Guitar World. Mark Knopfler, leader dei Dire Straits, durante un'intervista rilasciata nel 2005, ha definito la collaborazione di Barre con Anderson come qualcosa di \"magico\" (\"magical\").\nSecondo una notizia apparsa sul suo sito ufficiale nel dicembre 2006, Barre sostiene di aver iniziato a lavorare su un progetto acustico assieme a Dan Crisp, un cantante e chitarrista, e Alan Bray, un bassista. Barre afferma inoltre che suoner\u00e0 una serie di strumenti acustici con il gruppo, inclusi bouzouki e mandolino. Il trio si \u00e8 gi\u00e0 esibito diverse volte, ma non si sa nulla riguardo ad un'eventuale uscita di album.\nNel 2013 viene pubblicato il quinto album in studio di Martin Barre, \"Away with Words\"; l'album presenta riarrangiamenti di alcuni classici dei Jethro Tull (come \"Hymn 43\" e \"One Brown Mouse\") che vengono ampliati con canzoni create appositamente dallo stesso Barre.\nNell'album sono comunque presenti due pezzi esclusivamente di Barre: \"All Bars Hold\" e \"Sundown\".\nNel disco rimane confermato come nei precedenti album solisti il bassista ex Jethro Tull Jonathan Noyce."}
{"id": "283412", "revid": "2519", "url": "https://it.wikipedia.org/wiki?curid=283412", "title": "Leikanger", "text": " \nLeikanger \u00e8 centro abitato della Norvegia situato nella municipalit\u00e0 di Sogndal nella contea di Vestland. \nGi\u00e0 comune autonomo situato nella contea di Sogn og Fjordane, dal 1\u00ba gennaio 2020 fa parte del comune di Sogndal.\nAi fini statistici viene considerato un unico nucleo abitato insieme alla vicina cittadina di Hermansverk, un tempo capoluogo dell'abolito comune e della contea. "}
{"id": "283423", "revid": "254401", "url": "https://it.wikipedia.org/wiki?curid=283423", "title": "Nostra Signora della Guardia", "text": "Tra i vari titoli con cui la Chiesa cattolica venera Maria, madre di Ges\u00f9, quello di Nostra Signora della Guardia \u00e8 legato all'omonimo santuario edificato sulla cima del monte Figogna, nei dintorni di Genova.\nStoria della devozione.\nLa devozione alla Madonna della Guardia ha inizio alla fine del XV secolo, in seguito all'apparizione a cui Benedetto Pareto avrebbe assistito nel 1490, e rimane per lungo tempo una devozione propria dei fedeli della Val Polcevera, estendendosi a poco a poco a tutto il ponente genovese (da Sestri Ponente, dove esiste il santuario della Madonna del monte Gazzo, a Pegli).\nL'apparizione.\nL'evento miracoloso ebbe come protagonista Benedetto Pareto, un contadino della zona. Il cognome Pareto \u00e8 relativo ad una serie di localit\u00e0 rurali; nel caso era riferito a un nucleo di famiglie che abitavano in una frazione della parrocchia di Livellato, detta Pareti, in dialetto Parei o Paej, da cui presero il cognome. Benedetto Pareto era sposato, e aveva due figli, Pasquale e Bartolomeo, che avrebbero poi eretto il primo santuario.\nIl primo resoconto del miracolo risale al 1530, ed \u00e8 costituito da una \"Memoria\" del santuario che, composta in tali anni, intende provare la veridicit\u00e0 dei fatti. In essa viene narrata la storia del presunto miracolo, basandosi sul racconto di tre testimoni - Nicheroso Parodi di Cesino, Bartolomeo Piccaluga di Morego, Francollo Verardo di Livellato - tutti all'epoca di et\u00e0 tra gli 85 e i 90 anni, i quali riferiscono di avere conosciuto di persona Benedetto Pareto e di conoscere con esattezza lo svolgersi dei fatti.\nLa cima del monte Figogna era una comunaglia, cio\u00e8 terreno lasciato liberamente ai contadini delle comunit\u00e0 che potevano qui venire a fare il fieno, tagliare legna, ecc. Secondo il racconto dei testimoni, nel 1490 Benedetto Pareto era sul Monte Figogna intento al lavoro, tagliando il fieno. Verso le 10 del mattino, mentre attendeva che la moglie gli portasse il pranzo - nella Val Polcevera di allora i contadini mangiavano a quell'ora -, vide una signora maestosa, dal viso bellissimo, i modi dolcissimi e l'aspetto splendido, che gli disse di essere la regina del cielo, precisando per rassicurarlo di essere Maria, la madre di Ges\u00f9, indicandogli poi il punto del monte dove costruire una cappella a lei dedicata. Poich\u00e9 Pareto era povero, ella gli aveva promesso l'aiuto necessario.\nPareto raccont\u00f2 il fatto alla moglie quando questa arriv\u00f2 con il pranzo; la donna subito lo derise credendolo impazzito, e il contadino si dimentic\u00f2 dell'apparizione. Ma il giorno dopo, salito su un fico per mangiarne i frutti, a causa della rottura di un ramo cadde, restando in fin di vita. Sempre secondo le testimonianze, aveva appena ricevuto i sacramenti quando ebbe una seconda apparizione della Madonna, che gli rinnov\u00f2 la richiesta di costruire la cappella, facendolo guarire improvvisamente. La guarigione convinse i presenti a credergli, e con l'aiuto di volontari inizi\u00f2 la costruzione della cappella.\nIl primo santuario.\nBenedetto Pareto riusc\u00ec quindi a far costruire una piccola cappella che divenne un centro di culto per tutta la Val Polcevera, sino alla zona di Genova. Un documento del 1507, del parroco di San Bartolomeo di Livellato, Giacomo Grandi, cita questa prima cappella associata alla sua parrocchiale.\nL'esigenza cultuale condusse a un primo ingrandimento della struttura. La Memoria del 1530 parla in proposito della \"Chiesa grandissima\" edificata nel 1528-1530, che corrisponde alla chiesa poi demolita per realizzare l'attuale \"Ospizio\" al principio del Novecento. La costruzione, sempre da questa fonte, viene attribuita alle offerte del nobile locale Bartolomeo Ghersi, che aveva guadagnato al lotto molto denaro, con il quale fece costruire una nuova chiesa in un pianoro poco distante dal luogo della prima apparizione. L'episodio \u00e8 confermato da una lapide murata presso il santuario, il cui testo cos\u00ec riferisce:\nIn questo periodo la chiesa inizia a essere arricchita di marmi, bassorilievi e statue, di cui alcuni tuttora presenti, come l'altare maggiore della vecchia chiesa che si trova nell'attuale sacrestia.\nDopo la \"Memoria del Principio\" del 1530, appare un'altra testimonianza scritta: Lazzaro Parodi fu Corrado di Ceranesi e Stefano Parodi fu Pasquale di Torbi, nati entrambi nel 1530-1534 circa, rilasciano nel 1604 una deposizione con giuramento davanti al notaio Mongiardino, nella quale riferiscono di avere per molti anni conosciuto e frequentato il figlio di Benedetto Pareto, Pasquale, il quale, alla morte del padre, si era occupato del santuario, tenendone le chiavi e provvedendo alla manutenzione (Stefano Parodi asserisce aver lavorato sotto di lui come muratore, come prima suo padre). I due testimoni inoltre riferiscono essere il culto noto in tutta la Val Polcevera. Parlano dell'apparizione, successivamente all'anonimo relatore della memoria del 1530, gli storici genovesi padre Agostino Schiaffino (prima met\u00e0 del Seicento), Giuliano Giancardi (1652), padre Aurelio Richeri (1732) e Giacomo Giacardi (1732).\nDopo l'ampliamento della chiesa era stata necessaria l'istituzione di una Masseria, di cui parla appunto la Memoria del 1530. La nomina di amministratori per\u00f2 non aveva escluso dalle loro funzioni i Pareto, soprattutto Pasquale, figlio di Benedetto, che continuarono a dirigere direttamente l'attivit\u00e0 del santuario e che pi\u00f9 volte vennero eletti massari: tali appaiono cos\u00ec nel 1594 Giovanni Pareto, nipote di Benedetto, e nel 1596 suo fratello Cipriano Pareto. I Pareto per\u00f2 non potevano chiedere il Giuspatronato, essendo stata la Grande Chiesa del 1530 eretta con i denari di altri. Tale pretesa venne accampata nel 1610 da Giovanni Pareto, ma nonostante le sue proteste non venne accolta.\nEventi di culto.\nLa liturgia nel santuario spett\u00f2 al parroco di Livellato sino al 1530; con la nuova chiesa si nomin\u00f2 un cappellano fisso, dipendente dal parroco. Era per\u00f2 chiusa nel periodo invernale. Il primo cappellano fu un certo Francesco, citato dai documenti della masseria verso la met\u00e0 del XVI secolo.\nTra le devozioni qui celebrate acquist\u00f2 importanza il culto del Rosario, in nome del quale nel 1598 venne istituita la Compagnia dell'Altare del Rosario. Il culto di Nostra Signora della Guardia venne apprezzato dal visitatore apostolico monsignor Bossio, che nel 1582 visit\u00f2 tutte le chiese dell'arcidiocesi genovese.\nNumerose sarebbero le grazie qui ottenute: tra queste si ricorda quella a fra Giuseppe Maria Simbelli, converso dei Padri Trinitari di Santa Maria della Mercede, della parrocchia di San Benedetto di Fassolo (San Benedetto al Porto), il quale, sofferente di etisia, il 26 luglio 1727 si fece portare al santuario: la sua guarigione fu dichiarata miracolosa con decreto del 17 giugno 1728 dal vicario generale arcivescovile monsignor Giuseppe M. Bolina.\nIndulgenze e privilegi furono concessi al santuario dall'arcivescovo Nicol\u00f2 Maria de' Franchi (1727), da papa Clemente XIV (1773) e da papa Pio VI (1797). Il santuario era meta di pellegrinaggi da quasi tutte le parrocchie del circondario.\nUn importante pellegrinaggio si svolse il 21 luglio 1871, in occasione del Giubileo Pontificale di Pio IX. Ad esso segu\u00ec quello del 16 giugno 1876, in occasione del trentesimo anno di pontificato di Pio IX. Il 7 luglio 1876 si rec\u00f2 in visita al santuario l'arcivescovo di Genova monsignor Salvatore Magnasco, che vi torn\u00f2 il 23 agosto 1887. In occasione di queste due visite iniziarono i lavori di ristrutturazione del santuario nelle forme attuali. Ultima visita pastorale dell'Ottocento fu quella del 4 ottobre 1897, da parte dell'arcivescovo di Genova monsignor Tommaso Reggio.\nNostra Signora della Guardia (spesso indicato come N.S. della Guardia) divenne una devozione genovese per iniziativa personale di papa Benedetto XV, genovese, il quale elev\u00f2 il santuario al titolo di basilica minore. Lo stesso papa nel 1917 fece costruire nei giardini vaticani un\"'edicola\", in cui fece porre la statua mariana regalatagli dai genovesi. Nel 1990 l'arcivescovo Giovanni Canestri pose sotto l'auspicio della Madonna della Guardia la missione diocesana che si sarebbe aperta due anni dopo, cio\u00e8 nel 1992, nel barrio del Guaricano, a Santo Domingo, nella Repubblica Dominicana.\nVi sono santuari dedicati a Nostra Signora della Guardia in Liguria, nel resto dell'Italia e in altre parti del mondo:\nLa festa liturgica di N.S. della Guardia si celebra il 29 agosto."}
{"id": "283424", "revid": "81195", "url": "https://it.wikipedia.org/wiki?curid=283424", "title": "Ocratossina", "text": "Le ocratossine sono delle micotossine, prodotte da specie del genere \"Aspergillus\" e \"Penicillium\", quali \"A. ochraceus\" e \"P. viridicatum\" e \"P. verrucosus\".\nNe sono note tre tipi:\nSembrano implicate nella carcinogenesi renale e immunotossicit\u00e0 in vari animali da esperimento. Ruolo causale nella nefropatia del maiale e possibile ruolo in quella dei Balcani."}
{"id": "283428", "revid": "103143721", "url": "https://it.wikipedia.org/wiki?curid=283428", "title": "Michael Adams (pilota)", "text": "Fece parte del primo gruppo di astronauti scelti a novembre del 1965 dall'aeronautica militare americana - U.S. Air Force - per il programma del Manned Orbiting Laboratory (MOL), fra l'altro mai realizzato nella forma prevista.\nIl 15 novembre 1967 part\u00ec per un volo sperimentale durante il quale lasci\u00f2 l'atmosfera terrestre e pertanto venne considerato il ventisettesimo astronauta statunitense.\nL'aereo per\u00f2 inizi\u00f2 a slittare (fatto assolutamente normale o per lo meno poco atipico avendo lasciato l'atmosfera terrestre) lateralmente e pertanto inizi\u00f2 a dondolare notevolmente una volta superata la fase di rientro in atmosfera. Grazie alla stabilit\u00e0 del \"X-15\" nonch\u00e9 dell'abilit\u00e0 del pilota, Adams fu comunque in grado di stabilizzare l'aereo. Il sistema automatico di controllo di volo comunque non era in grado di mantenere il velivolo in una posizione stabile. Infatti tutti gli strumenti di bordo indicavano una caduta dell'aereo con prevedibile violento impatto. Lo \"X-15\" si mosse nuovamente in un volo laterale e si frantum\u00f2 in un'infinit\u00e0 di pezzi a causa della densit\u00e0 dell'atmosfera presente a tale altezza, che aveva sottoposto l'aereo ad una pressione eccessiva. Michael Adams venne trovato e recuperato morto ancora agganciato alla sua sedia di pilotaggio.\nAl tempo della sua morte, Adams aveva accumulato 4.574 ore di volo. Aveva pilotato una grande variet\u00e0 di velivoli che includeva il T-6, F-80, F-84F, F-86, F-101, F-104, F-106, F-5, YAT-28, T-33 e il T-38."}
{"id": "283429", "revid": "1543377", "url": "https://it.wikipedia.org/wiki?curid=283429", "title": "Procopio di Cesarea", "text": "Biografia.\nNativo di Cesarea marittima, in giovent\u00f9 studi\u00f2 retorica, filosofia e diritto a Gaza, dove conobbe anche le opere degli autori antichi, come Erodoto e Tucidide. Successivamente si trasfer\u00ec a Costantinopoli sotto il regno di Anastasio, esercitando la professione di avvocato. Le fonti lo indicavano anche come retore (\u00ab\u1fe5\u03ae\u03c4\u03c9\u03c1\u00bb) e sofista (\u00ab\u03c3\u03bf\u03c6\u03b9\u03c3\u03c4\u03ae\u03c2\u00bb). \nNel 527, quando il generale Belisario divenne comandante delle truppe di Dara contro i Persiani, Procopio venne nominato suo consigliere. In quanto consigliere e segretario del celebre generale, prese parte alla guerra iberica (526-532) contro i Sasanidi e alla guerra vandalica (533-534) contro i Vandali.\nNel 534, in seguito alla conquista dell'Africa, Procopio non segu\u00ec Belisario a Costantinopoli ma rest\u00f2 in Africa alle dipendenze del magister militum e prefetto del pretorio Salomone. Quando scoppi\u00f2 una rivolta dell'esercito africano, Salomone e Procopio furono costretti a fuggire in Sicilia da dove chiesero aiuto a Belisario, che aveva poco prima strappato l'isola ai Goti. Belisario, pur infliggendo una sconfitta ai ribelli, non ottenne una vittoria definitiva su di essi, e ben presto fu costretto a ritornare in Sicilia. Procopio lo segu\u00ec divenendo di nuovo suo segretario, e partecipando alle campagne condotte contro i Goti (535-540). Ritornato a Costantinopoli con Belisario nel 540, fu testimone oculare dell'epidemia di peste che flagell\u00f2 la capitale nel 542. Dopo il 540 dovrebbe essere rimasto a Costantinopoli, non seguendo Belisario nelle sue successive campagne, sebbene non tutti gli storici siano d'accordo.\nNel 551 scrisse una \"Storia delle guerre\" in sette libri che narra delle guerre di cui \u00e8 stato per molti fatti testimone diretto; un ottavo libro dell'opera, un aggiornamento, usc\u00ec nel 553. Su richiesta dell'Imperatore scrisse anche \"Sugli Edifici\", uno scritto encomiastico relativo alle opere edilizie sorte per iniziativa di Giustiniano. Fu autore anche di una \"Storia segreta\" (gr. \"An\u00e9kdota\"), un libello astioso contro Giustiniano e Teodora venuto alla luce molti secoli dopo la morte dell'autore. \u00c8 stato identificato da taluni con il Procopio prefetto di Costantinopoli nel 562, anche se tale identificazione non \u00e8 certa e potrebbe essere un caso di omonimia.\nOpere di Procopio.\nLe sue opere, scritte in greco, raccontano il periodo dell'imperatore bizantino Giustiniano I, le sue guerre contro i Vandali, i Persiani e gli Ostrogoti d'Italia (\"Guerra gotica\"), la cronaca della vita politica alla corte di Costantinopoli e le descrizioni delle opere edilizie effettuate da Giustiniano.\nStorico militare e politico, la sua ottica e la sua tecnica storiografica risulta di matrice fondamentalmente pagana, utilizzando i modelli greci e latini (Erodoto, Tucidide, Livio, Tacito) che la storiografia cristiana-europea riscoprir\u00e0 solo nel Quattro e Cinquecento con gli umanisti.\nStoria delle guerre di Giustiniano.\nQuest'opera \u00e8 composta da otto libri, sette scritti nel 551 e un ottavo nel 553. I primi due libri (\"La Guerra Persiana\") narrano in modo approfondito le guerre contro la Persia Sasanide dal 502 al 551 sebbene i primi capitoli descrivano in modo molto sintetico anche le guerre precedenti a partire dal 395. Nel libro I si narra anche la rivolta di Nika e la caduta in disgrazia di Giovanni di Cappadocia nonostante non riguardino le guerre romano-sasanidi.\nI Libri III e IV narrano invece le guerre vandaliche, cio\u00e8 le guerre combattute in Africa contro i Vandali e i Mauri. I primi capitoli del Libro III narrano le guerre precedenti al regno di Giustiniano, quindi la conquista vandalica dell'Africa ad opera di Genserico, il regno dei suoi successori e i tentativi dei due imperi d'Occidente e d'Oriente di riconquistare l'Africa. Si passa poi a narrare la conquista bizantina dell'Africa ad opera di Belisario e le guerre dei Bizantini contro i Mauri, le popolazioni del deserto.\nI Libri V, VI e VII riguardano invece la guerra gotica, cio\u00e8 la guerra di Giustiniano condotta contro gli Ostrogoti che occupavano l'Italia e la Dalmazia. I primi capitoli parlano brevemente dello stato dell'Italia prima della guerra gotica, si passa poi a narrare la guerra gotica di Giustiniano. Importante \u00e8 la descrizione di Procopio, testimone oculare, sull'assedio di Roma ad opera dei Goti nel 537-538, molto dettagliata. Il libro VII narra gli avvenimenti della guerra gotica dal 540 al 551. Il libro VIII fu scritto in seguito, nel 553, e i primi capitoli sono dedicati alla guerra lazica contro i Persiani dal 551 al 553 mentre quelli conclusivi parlano della vittoriosa campagna di Narsete contro i Goti, grazie alla quale l'Italia venne annessa all'Impero.\n\u00c8 stato osservato che i libri che trattano gli eventi fino al 540 non contengono molte critiche al governo di Giustiniano mentre invece quelli che trattano eventi successivi contengono molte critiche celate al suo governo (per esempio le iniquit\u00e0 di Bessa, Giovanni Tzibo e Alessandro Forficula). Presumibilmente, secondo JB Bury, i libri che parlano delle guerre prima del 540 furono scritti man mano che Procopio viveva, in qualit\u00e0 di segretario di Belisario, quegli avvenimenti, quando lo scrittore aveva ancora un giudizio abbastanza positivo sul governo di Giustiniano; successivamente Procopio avrebbe cambiato idea, forse in seguito a una mancata promozione o alle sconfitte subite contro Cosroe e Totila, vedendo Giustiniano come la causa di tutti i mali dell'Impero; e questo si sarebbe riflettuto nelle parti dell'opera che Procopio doveva ancora scrivere per completare l'opera che sarebbe stata pubblicata nel 551.\nL'opera di Procopio si rif\u00e0 a Tucidide, contiene vari aneddoti, presagi e digressioni sui luoghi in cui si combattevano le guerre. L'opera ebbe successo e fu continuata da Agazia Scolastico (che narr\u00f2 gli anni dal 552 al 559) e da Menandro Protettore (dal 559 al 582).\nStoria segreta.\n\u00c8 un libello contro Giustiniano, Teodora, Belisario e Antonina. Nella prefazione l'autore sostiene di averlo scritto per riferire di alcuni fatti su cui dovette tacere nelle opere precedenti per paura di essere assassinato da sicari di Giustiniano e Teodora; non solo ma anche per tramandare alle generazioni future le crudelt\u00e0 commesse dai suddetti. Era inteso per non essere pubblicato e infatti si venne a conoscenza dell'esistenza di questa opera solo alcuni secoli dopo la sua redazione. L'anno della scrittura dovrebbe essere il 550, dato che in pi\u00f9 parti dell'opera si afferma che \u00e8 il 32\u00ba anno di regno di Giustiniano (\u00e8 vero che il 32\u00ba anno di Giustiniano cade nel 559 e non nel 550, ma Procopio considerava il regno di Giustino I come facente virtualmente parte del regno di Giustiniano).\nL'attendibilit\u00e0 dell'opera \u00e8 stata messa in dubbio da molti studiosi: Voltaire considerava l'opera una satira dettata dall'odio che Procopio provava per l'Imperatore. Pur apparendo il racconto di vari episodi deformato ed esagerato dall'astio che lo scrittore provava per Giustiniano, l'opera serba comunque un fondo di verit\u00e0, infatti in molti punti la narrazione pu\u00f2 essere confermata anche da altre fonti primarie. In varie parti dell'opera Procopio promette che avrebbe parlato successivamente delle iniquit\u00e0 di Giustiniano contro la Chiesa romana. Dato che non si trova traccia di ci\u00f2 nell'opera, forse Procopio aveva intenzione di scrivere una storia ecclesiastica che per un motivo o per un altro non pot\u00e9 scrivere.\nSugli edifici.\nLibro in stile encomiastico sugli edifici fatti costruire da Giustiniano. \u00c8 composto da sei libri.\nL'anno della composizione non \u00e8 certo: alcuni datano l'opera al 554, altri al 560.\nUna cosa degna di nota \u00e8 che Procopio sembra cambiare di nuovo idea su Giustiniano: se nelle opere passate infatti lo criticava aspramente, giungendo persino al libello, in questa opera lo loda come imperatore giusto e caritatevole, sempre disposto a soddisfare le esigenze dei sudditi. L'opera potrebbe essere stata commissionata da Giustiniano, con il risultato che Procopio sarebbe stato \"costretto\" a parlar bene di lui, oppure la sua opinione su quel principe potrebbe essere effettivamente cambiata in seguito a una promozione o a un favore."}
{"id": "283430", "revid": "33689", "url": "https://it.wikipedia.org/wiki?curid=283430", "title": "Piante", "text": ""}
{"id": "283433", "revid": "2519", "url": "https://it.wikipedia.org/wiki?curid=283433", "title": "Steinkjer", "text": "Steinkjer \u00e8 un comune e una citt\u00e0 della Norvegia situata nella contea di Tr\u00f8ndelag, della quale \u00e8 capoluogo amministrativo. Ha ricevuto lo status di citt\u00e0 nel 1857.\nGeografia fisica.\nSteinkjer si trova all'estremit\u00e0 settentrionale del fiordo di Trondheim che termina nelle acque del Mar di Norvegia.\nStoria.\nNell'Alto Medioevo quella di Steinkjer era una zona molto potente di cui rimangono numerose tracce nelle vicinanze della citt\u00e0. Nell'aprile del 1940, durante la seconda guerra mondiale, la citt\u00e0, occupata brevemente dalle truppe del corpo di spedizione anglo-francese comandate dal generale Adrian Carton de Wiart, venne rasa al suolo per i quattro quinti dalla \"Luftwaffe\", ma fu subito ricostruita in muratura.\nEconomia.\nL'economia del comune si basa principalmente sull'industria del legno e sull'agricoltura.\nSport.\nStazione sciistica specializzata nello sci nordico, Steinkjer ha ospitato una tappa della Coppa del Mondo di biathlon 1989 e numerose gare nazionali di sci di fondo."}
{"id": "283436", "revid": "1456895", "url": "https://it.wikipedia.org/wiki?curid=283436", "title": "Eva Fischer", "text": "Biografia.\nNegli anni precedenti la Seconda guerra mondiale si \u00e8 diplomata all'accademia di belle arti di Lione per poi raggiungere la famiglia a Belgrado in tempo per subire i bombardamenti nazisti sulla citt\u00e0 del 1941.\nIl padre Leopoldo, rabbino capo e talmudista venne deportato dai nazisti, assieme a pi\u00f9 di 30 altri familiari.\nDopo la fuga da Belgrado, lei, la madre ed il fratello minore, vennero catturati ed internati nel campo di Vallegrande (isola di Curzola). L'amministrazione italiana del campo non conobbe - la pittrice era sempre lieta di rammentarlo - ferocia alla pari di quella nazista. A causa di una malattia materna, ottenne un permesso per recarsi all'ospedale di Spalato ed in seguito a Bologna. Grazie all'aiuto di alcuni componenti del Partito d'Azione, Eva Fischer e i suoi familiari si nascosero sotto il falso nome di Venturi.\nA guerra finita scelse Roma come sua citt\u00e0 d'adozione ed entr\u00f2 immediatamente a far parte del gruppo di artisti di Via Margutta. Di quel periodo \u00e8 la sua amicizia e consuetudine con Mafai e Guttuso, Tot, Campigli, Fazzini, Carlo Levi, Capogrossi, Corrado Alvaro e tanti di quella generazione di artisti che avevano maturato idee luminose entro il buio della dittatura.\nIntensa anche l'amicizia con Giorgio De Chirico, Mirko, Sandro Penna, Giuseppe Ungaretti e Franco Ferrara allora gi\u00e0 brillante direttore d'orchestra. Furono lunghe e notturne le passeggiate romane con Jacopo Recupero, Corrado Cagli, Avenali, Giuseppe Berto e Alfonso Gatto nonch\u00e9 Maurice Druon non ancora ministro della cultura francese che andava scrivendo le pagine de \u201cLe grandi famiglie\u201d.\nLa tematica dei \"mercati romani\" venne apprezzata da Salvador Dal\u00ed, mentre Ehrenburg scrisse sulle \u201cumili e orgogliose biciclette\u201d.\nIncontr\u00f2 Pablo Picasso a casa di Luchino Visconti. Picasso la esort\u00f2 a progredire nella luce misteriosa delle \"barche\" e delle \"architetture meridionali\".\nSi trasfer\u00ec a Parigi nel quartiere di Saint Germain des Pr\u00e8s presso lo scultore Zadkine e divenne amica e profonda ammiratrice di Marc Chagall.\nProsegu\u00ec per Madrid dove, nell'Atelier di Juana Mord\u00f2, la sua pittura fu al centro di dibattiti con i pittori spagnoli ancora in lotta contro il franchismo.\nTrascorse negli anni sessanta un periodo londinese, dove espose nella Galleria Lefevre che aveva concesso l'ultima \u201cpersonale\u201d al pittore Amedeo Modigliani. La Galleria Lefevre ospit\u00f2 i suoi quadri per i \u201csuoi colori mediterranei e l'italianit\u00e0\u201d delle sue tele.\nIl mondo della Fischer \u00e8 fatto di brevi migrazioni ovunque il suo estro l'ha chiamata: da Israele ove dipinse mirabili tele di Gerusalemme ed Hebron (molto note sono le vetrate del Museo Ebraico di Roma), fino agli U.S.A. dove conta numerosi collezionisti ed estimatori, fra i quali gli attori Humphrey Bogart (fu la moglie Lauren Bacall a donargli la prima opera) e Henry Fonda.\nNegli anni '80, la Comunit\u00e0 Europea la nomin\u00f2 \"Artista Europeo\".\nNel 1990 espose presso il Museo dell'Olocausto \"Yad Vashem\" di Gerusalemme, di cui alcune opere costituiscono dal 1991 la \"Fondazione Eva Fischer\" a Kfar Saba (Israele).\nNel 1992 Ennio Morricone le dedic\u00f2 un CD di 12 brani, intitolato \"A Eva Fischer Pittore\".\nNel 2008 il Presidente della Repubblica Italiana Giorgio Napolitano, le ha conferito l'onorificenza di Cavaliere al merito della Repubblica Italiana.\nMor\u00ec il 7 luglio 2015 all'et\u00e0 di 94 anni nella sua casa di Trastevere\nNel 2022 la citt\u00e0 croata di Daruvar, dove nacque nel 1920, le ha dedicato la \"Galerija Eva Fischer\" d'Arte Moderna, Museo Nazionale."}
{"id": "283479", "revid": "22166", "url": "https://it.wikipedia.org/wiki?curid=283479", "title": "Duomo di Salerno", "text": ""}
{"id": "283481", "revid": "6789", "url": "https://it.wikipedia.org/wiki?curid=283481", "title": "Anonimo valesiano", "text": ""}
{"id": "283482", "revid": "6789", "url": "https://it.wikipedia.org/wiki?curid=283482", "title": "Excerpta Valesiana", "text": ""}
{"id": "283483", "revid": "6789", "url": "https://it.wikipedia.org/wiki?curid=283483", "title": "Anonymus Valesianus", "text": ""}
{"id": "283484", "revid": "78273", "url": "https://it.wikipedia.org/wiki?curid=283484", "title": "Turbolenza", "text": ""}
{"id": "283487", "revid": "1318658", "url": "https://it.wikipedia.org/wiki?curid=283487", "title": "Domenico Agostino Vandelli", "text": "Biografia.\nVandelli Domenico Agostino nacque l'8 luglio 1735 a Padova da Girolamo Vandelli e Francesca Stringa, entrambi esponenti della nobilt\u00e0 modenese e veneziana. La formazione scientifica del Vandelli avvenne gi\u00e0 in seno alla famiglia. All'Universit\u00e0 degli Studi di Padova si laure\u00f2 nel 1756 in Medicina con una tesi intitolata: \"Dissertationes tres: de Aponi thermis\", integrata con la precedente pubblicazione: \"De nonnullis insectis terrestribus et zoophytis marinis, et de vermium terrae reproductione atque taenia canis\". \nVandelli si era gi\u00e0 fatto conoscere in ambito accademico per una disputa contro il fisiologo tedesco Albrecht von Haller che si ritrova pubblicata nell\"Epistola de sensibilitate pericranii, Periosteii, Medull\u00e6, Dur\u00e6 Meningis, Corne\u00e6 et Tendium, in Padova, 1756\" e nell\"Epistola secunda et tertia de sensivitate halleriana, in Padova, 1758\".\nContinu\u00f2 gli studi naturalistici in Italia collaborando con Bartolomeo Lavagnoli, con il Morgagni, ed altri esponenti accademici. \nNel 1760 a Padova diede alle stampe l\"Analisi di alcune acque medicinali del Modenese\" e nel 1761 il \"Tractatus de Thermis agri patavinum\", e lo \" Specimen plantarum quae in urbe et agro mediolanensi nascuntur\".\nTanta fama in poco tempo gli valse una certa reputazione negli ambienti accademici, entr\u00f2 presto in contatto con il celeberrimo naturalista svedese Carl von Linn\u00e9 (1707-1778) con il quale intrattenne uno scambio epistolare per lungo tempo; le lettere frutto di questa collaborazione scientifica e di amicizia furono pubblicate in appendice al testo: \"Flor\u00e6 Lusitanic\u00e6 et Brasiliensis Specimen, in Coimbra, 1788\". \nMolto importante per le scienze naturali \u00e8 una lettera che Vandelli scrisse a Linneo il 16 marzo 1761, la \"Epistola de Holuthurio et testudine coriacea ad celeberrimum Carolum Linnaeum equitem Natur\u00e6 curiosorum\". \nNel 1763 divulga a Modena la notoria dissertazione \"Dell'acqua di Brandola\".\nTra il 1761 ed il 1764, Vandelli viaggi\u00f2 attraverso varie regioni del Nord Italia, dal Tirreno all'Adriatico, raccogliendo manufatti archeologici e campioni di storia naturale. Riun\u00ec cos\u00ec una vasta collezione di reperti e campioni biologici, mineralogici e specie paleontologiche, che utilizz\u00f2 per costituire un museo privato a Padova a cui diede il proprio nome: \"Conspectus Musei Dominici Vandelli\". Le collezioni erano vaste e si ricorda che nel 1763 occupavano 28 armadi. \nVandelli riceveva il supporto di alcuni studenti ed amici naturalisti sparsi in Germania, Italia, Grecia, Gallia, in Sicilia ed in Egitto, ed altri luoghi; questa \"rete\" gli permise di incrementare la propria collezione. Egli non si limitava tuttavia alla sola raccolta, studiava ogni reperto metodicamente, descrivendolo ed illustrandolo con grande arte. Tutte queste collezioni costituirono successivamente il nucleo fondante del Museo di Storia Naturale dell'Universit\u00e0 di Coimbra. \nNel 1763 Vandelli ricevette l'invito del Marchese de Pombal per professare Chimica e Storia Naturale nel Real Col\u00e9gio dos Nobres de Lisboa, ed un invito esplicito di Caterina II per assumere la cattedra di Scienze naturali all'Universit\u00e0 di San Pietroburgo.\nNel 1764 Vandelli, sciolto l'indugio per l'esortazione instancabile del Marchese de Pombal part\u00ec per il Portogallo. \nVandelli arriva cos\u00ec in Portogallo, come parte di un gruppo di accademici italiani, impegnato a insegnare materie scientifiche (matematica, chimica, fisica e storia naturale) presso il Royal College della Nobilt\u00e0, un istituto pre-universitario, fondato a Lisbona, con l'obiettivo di dare la formazione iniziale alla nobilt\u00e0 portoghese; Vandelli assunse la cattedra di Chimica e Scienze Naturali. Questa attivit\u00e0 accademica non ebbe molto successo, poich\u00e9 gli aristocratici portoghesi non sembrarono essere molto interessati alla formazione scientifica in ragione delle loro discendenza. Deluso anche dalla mancanza di prospettive, Vandelli decise di tornare in Italia.\nNel 1765, il Marchese di Pombal lo esort\u00f2 caldamente ancora una volta e cos\u00ec torn\u00f2 di nuovo in Portogallo, gratificandolo con la nomina a responsabile della progettazione e della costruzione dei nuovi Giardini Botanici di Ajuda a Lisbona.\nNel 1767 per i suoi lavori naturalistici pubblicati e consolidati dalla comunit\u00e0 scientifica gli verr\u00e0 dedicato il genere \"Vandellia\" e le sottofamiglia delle Vandellinae.\nNel 1772, venne nominato professore di Chimica e Storia Naturale presso l'Universit\u00e0 di Coimbra appena riformata dal Marchese di Pombal. Prima del Vandelli non esistevano questi insegnamenti in nessun ateneo lusitano, perci\u00f2 lo si pu\u00f2 considerare fondatore in terra portoghese delle nuove scienze. Durante gli anni della docenza si adoper\u00f2 per la costruzione di importanti istituzioni, per l'Universit\u00e0 e per il pubblico, molte delle quali sono in funzione ancora oggi. Il Laboratorio chimico fu aperto nel 1774, e permise la preparazione di una nuova vernice: la Guttaperca, grazie alla quale il Vandelli pot\u00e9 essere il primo a ripetere l'esperimento di ascesa dei fratelli Montgolfier con un pallone ad idrogeno. Fond\u00f2 il Museo di Storia Naturale nel 1775, e l'Orto botanico dell'Universit\u00e0 di Coimbra nel 1790. Vandelli si era gi\u00e0 occupato precedentemente, nel 1793, del Giardino botanico presso il Pal\u00e1cio da Ajuda a Lisbona, un giardino all'italiana che ebbe ed ha tuttora un grande successo per la scienza (pi\u00f9 di 5000 specie) e per il pubblico. \nNel 1777 il \"Tractatus de Thermis agro Patavini\u00bb, gi\u00e0 pubblicato nel 1761 fu tradotto in portoghese dallo stesso Vandelli e presentato a Maria I del Portogallo, la Regina del Portogallo.\nNel 1779 sulla scia dell'esempio di altre prestigiose accademie come la Royal Society di Londra, Vandelli indusse a fondare l'Academia das Ci\u00eancias de Lisboa. Egli cur\u00f2 personalmente le raccolte delle ricerche e delle scoperte dell'Accademia che furono raccolte nei vari volumi delle \"Mem\u00f3rias da Academia Real das Ci\u00eancias de Lisboa\". \nVandelli divenne anche un membro influente della \"Junta do comercio\" grazie alle sue numerose pubblicazioni di economia, di agricoltura e di sviluppo industriale. \nDurante gli anni accademici Vandelli pubblic\u00f2 diverse opere di grande valore tra le quali si evidenziano le seguenti: \"Dissertatio de arbore draconis, seu drac\u00e6na, in Lisbona, 1768\"; \"Memoria sobre a utilidade dos Jardins Botanicos, in Lisbona, 1770\"; \"Fasciculus Plantarum cum novis generibus et speciebus, in Lisbona, 1771\"; \"Flor\u00e6 Lusitanic\u00e6 et brasiliensis specimen et epistol\u00e6 ab eruditis viris Carolo Linn\u00e9, Antonio de Haen ad Dominicum Vandelli script\u00e6, in Coimbra, 1788\"; \"Diccionario dos termos technicos de Historia natural extrahidos das obras de Linn\u00e9o, com a sua explica\u00e7\u00e3o, e estampas abertas em cobra, para facilitar a intelig\u00eancia dos mesmos e a Memoria sobre a utilidade dos Jardins Botanicos, in Coimbra, 1788\"; \"Viridarium Grisley Lusitanicum, Linneanis, Nominibus illustratum iussu accademi\u00e6 in lucem editum, in Coimbra, 1789\".\nNel 1807 la storia travolse anche Domenico Vandelli e la sua famiglia; a seguito dell'invasione delle truppe Napoleoniche, il Vandelli, che era massone, fu ingiustamente arrestato dal governo portoghese con l'accusa di aver collaborato con i Francesi e per questo fu esiliato, ad 80 anni, assieme al figlio maggiore Alexandre Antonio nelle Azzorre, nell'isola Terceira nel 1810. Fu grazie alla sua notoriet\u00e0 ed alle sue conoscenze influenti, in particolare del Presidente della Royal Society, Sir Joseph Banks, che riusc\u00ec a recarsi in Inghilterra con un lasciapassare dopo poco pi\u00f9 di sei mesi di prigionia. L'occupazione francese dur\u00f2 sino al 1811, ma solo nel 1815, con la restaurazione a seguito del Congresso di Vienna, Domenico Vandelli pot\u00e9 tornare in Portogallo dimostrando la sua estraneit\u00e0 alle accuse a lui addebitate. \nNel seguito il Vandelli riprese immediatamente la sua fervida attivit\u00e0 di scienziato, rivisitando le sue numerose opere, non dimentico per\u00f2 di appoggiare altres\u00ec le istanze della popolazione lusitana stremata dalla recente guerra. Con tale sensibilit\u00e0 pubblic\u00f2 una celebre lettera \"Limpeza da cidade\u00a0\u2013conselhos de Vandelli para o principe regente, in Lisbona, 1815\", giunta sino a noi nella sua forma manoscritta.\nVandelli che aveva risentito pesantemente nel fisico a causa della prigionia alla sua et\u00e0, mor\u00ec il 27 giugno 1816 a Lisbona, rimpianto da sua moglie D. Feliciana Isabel Marchesa Bon e dai suoi quattro figli ed altres\u00ec da tutto quel mondo accademico e scientifico che lo aveva tanto ammirato e celebrato.\nContributi scientifici.\nL'impronta scientifica del Vandelli nelle scienze naturali \u00e8 notevole e fondamentale. Numerose piante e animali riportano la radice del suo cognome (\"Vandellis, Vandellia, Vandellii\") e sono a lui attribuite per opera di catalogazione o per diretta scoperta. Tra queste riportiamo le principali:\n \nNel 1761 Vandelli cataloga e raffigura una gigantesca tartaruga marina che venne donata all'Universit\u00e0 di Padova. La denominazione di \"Dermochelys Coriacea Testudo\" serv\u00ec a Carlo Linneo per la sua esemplare e prima descrizione della specie \"Dermochelys coriacea\" pubblicata nella XII edizione del Systema Naturae.\nIl ritrovamento di resti fossili di una balena in localit\u00e0 Adica in Portogallo condusse il Vandelli nello studio anche in questo ambito. Egli per primo descrisse, disegn\u00f2 e catalog\u00f2 questo cetaceo che in seguito fu denominato (tassonomia) come: \"Aulocetus Vandelli, Cetotherium (Cetotheriophanes) Vandelli, Cetotherium Vandellii, Metopocetus Vandelli, Plesiocetus Vandellii\", tutte specie del genere Tranatocetus.\nOpere.\nVandelli pubblic\u00f2 numerose opere tra le quali riportiamo per brevit\u00e0 le seguenti:\nTre le sue opere di economia, di agricoltura ed industriali si evidenziano:"}
{"id": "283488", "revid": "599013", "url": "https://it.wikipedia.org/wiki?curid=283488", "title": "Andrea Longo (atleta)", "text": "\u00c8 stato finalista negli 800 metri piani in due edizioni mondiali (1999, 2003) e due europee (1998, 2006). Vanta inoltre un titolo europeo under 23 sulla distanza conseguito nel 1997.\nBiografia.\nDopo le prime esperienze sportive come giocatore di pallacanestro, inizia con l'atletica nell'Atletica Villanova, per passare poi alla Libertas Padova e alla Libertas Catania. Dal 1995 \u00e8 alle Fiamme Oro. Nel settembre 2005 ha sposato la velocista francese Fab\u00e9 Dia, conosciuta durante i Mondiali indoor di Maebashi (Giappone) nel 1999.\nAndrea Longo si \u00e8 rivelato alla ribalta internazionale nel 1997, vincendo l'oro negli 800 ai Campionati Europei under 23 di Turku (Finlandia). Nel 1998 vince la finale di Coppa Europa Super League a San Pietroburgo, sempre negli 800. Nello stesso anno \u00e8 settimo ai Campionati Europei di Budapest, in una gara che lo vedeva tra i favoriti, anche a causa di uno scontro con lo svizzero Andr\u00e9 Bucher.\nPartecipa alle Olimpiadi di Sydney nel 2000, giungendo in finale, dove \u00e8 eliminato per scorrettezze. Il 3 settembre dello stesso anno con 1:43.74 a Rieti stabilisce la seconda prestazione italiana di sempre nel doppio giro di pista. Il record italiano, datato 1973 resta a Marcello Fiasconaro con il tempo manuale 1:43.7, all'epoca primato mondiale sulla distanza.\nAl Meeting di Torino del 9 giugno 2001 viene trovato positivo ad un metabolita del nandrolone e viene squalificato per due anni.\nNel 2003 ottiene una deroga dalla IAAF (la federazione internazionale di atletica leggera) per ottenere il minimo di partecipazione ai Campionati Mondiali di Parigi. Ottenuto il minimo partecipa ai mondiali, dove arriva quinto.\nNel 2004 torna alle Olimpiadi, fermandosi alle semifinali. Il 2005 \u00e8 un anno segnato per lui da problemi di infortuni, tanto che per i Campionati Mondiali di Helsinki gli viene preferito l'amico Maurizio Bobbato, ottocentista azzurro in grande crescita. Nel 2006 Andrea si rimette in evidenza conquistando la finale ai campionati europei di G\u00f6teborg dove giunge settimo e termina la stagione con un incoraggiante 1:44.86 al meeting di Rieti. Il 2007 \u00e8 stata una stagione anonima, costellata da molti problemi fisici e nel 2008, dopo il periodo di preparazione invernale svolto in Sudafrica, non ha potuto dare la caccia del minimo per la sua terza partecipazione ai Giochi Olimpici, ancora bloccato da un infortunio, per il quale \u00e8 potuto scendere in pista in scarse condizione di forma soltanto due volte a stagione inoltrata."}
{"id": "283490", "revid": "81195", "url": "https://it.wikipedia.org/wiki?curid=283490", "title": "Ocratossina A", "text": "L'ocratossina A \u00e8 una micotossina, prodotta da specie dei generi \"Aspergillus\" e \"Penicillium\", quali \"A. ochraceus\" e \"P. viridicatum\".\nSi ritrova principalmente nei cereali, nel caff\u00e8, nella frutta secca e nel vino.\nSpecifiche tossiche.\nL'ocratossina A (OTA) ha un'attivit\u00e0 essenzialmente nefrotossica. Le intossicazioni principali causate dall'ocratossina A negli allevamenti zootecnici sono la nefropatia dei suini, segnalata nei Paesi del nord-Europa e nei Balcani, e la nefropatia aviaria, diffusa invece nell'America del Nord, entrambe associate al consumo di cereali contaminati da ocratossina A. In dosi diverse pu\u00f2 risultare anche immunotossica, cancerogena e genotossica e ad alte concentrazioni pu\u00f2 causare comparsa di epatiti, enteriti e necrosi del tessuto linfatico. L'ocratossina A inibisce anche la sintesi proteica, soprattutto nelle cellule renali, con effetti immunosoppressivi.\nL'ocratossina A \u00e8 un accertato cancerogeno per gli animali, ma non esistono dati sufficienti per dimostrarne la cancerogenicit\u00e0 per l'uomo. Inoltre si accumula nei tessuti, rendendo tossiche e carcinogene anche le carni di animali che si siano nutriti di cibi contaminati. Alcuni studi indicano che viene assorbita principalmente nello stomaco, e poi del digiuno, il tratto di intestino tra ileo e tenue.\nL'ocratossina A pu\u00f2 provocare danni all'intero organismo, essendo capace di legarsi alle siero-albumine del sangue: tale interazione \u00e8 responsabile della diffusione sistemica della tossina.\nL'ocratossina \u00e8 un composto particolarmente stabile, in grado di resistere alle condizioni pi\u00f9 estreme: si ritrova nel caff\u00e8 anche dopo la tostatura ed \u00e8 in grado di resistere a lungo ai normali processi metabolici. Solo i ruminanti sono in grado di degradarla rapidamente ad ocratossina alpha, un derivato molto meno tossico, privo del gruppo fenilalaninico, grazie all'azione della loro flora batterica. Proprio il gruppo fenilalaninico infatti \u00e8 responsabile di molti effetti tossici, poich\u00e9 consente alla tossina di sostituirsi all'amminoacido in molti processi metabolici e di biosintesi.\nIn molti paesi e nell'Unione europea esistono limiti rigidi al contenuto in ocratossina A di cibi e mangimi, mentre la sostanza non \u00e8 regolamentata negli USA.\nBiocontrollo.\nStudi recenti puntano alla selezione di microrganismi capaci di controllare la crescita e il metabolismo secondario dei ceppi di \"A. carbonarius\" e \"A. niger\" sulle piante, causando una forte riduzione nella produzione della tossina e della sua presenza negli alimenti.."}
{"id": "283491", "revid": "767487", "url": "https://it.wikipedia.org/wiki?curid=283491", "title": "Mondo cane (film)", "text": "Mondo cane \u00e8 un film documentario del 1962 diretto da Gualtiero Jacopetti, Paolo Cavara e Franco Prosperi.\nTrama.\nDocumentario capostipite del genere \"mondo movie\", \u00e8 incentrato su usi e costumi inconsueti o scioccanti dei vari popoli nel mondo, tra curiosi riti tribali, scene di alcolizzati, varie uccisioni e maltrattamenti di animali, inquinamento dei mari, funerali bizzarri, fan scatenate che spogliano Rossano Brazzi. Nel film vengono poi mostrate le cruente processioni tipiche del venerd\u00ec santo, che tuttora si svolgono in alcuni centri del meridione, in cui i partecipanti si autoflagellano il corpo per devozione, fino a sanguinare copiosamente, e una cerimonia nel sud-est asiatico, in cui vengono decapitati alcuni tori.\nAccoglienza.\nFu presentato in concorso, alla presenza degli autori, al 15\u00ba Festival di Cannes, dove ottenne il premio per la migliore produzione (la Cineriz di Angelo Rizzoli). Il film ottenne un grande successo internazionale ed ebbe una nomination ai premi Oscar 1964 per il tema \"Ti guarder\u00f2 nel cuore\", contenuto nella colonna sonora di Nino Oliviero e Riz Ortolani."}
{"id": "283492", "revid": "124931994", "url": "https://it.wikipedia.org/wiki?curid=283492", "title": "Massimo Vecchi", "text": "Biografia.\nAll'et\u00e0 di sei anni, dimostrando una passione totale per qualsiasi cosa che emetta un suono, viene iscritto dalla madre al conservatorio Achille Peri di Reggio Emilia.\nMa le regole di una scuola importante non fanno per lui al che comincia un pellegrinaggio alla ricerca della passione, cosa che Massimo trova al Cepam di Reggio Emilia grazie ad un grandissimo insegnante, Tiziano Bellelli, e poi affina al Cpm di Milano con il grandissimo e compianto Stefano Cerri.\nNel 1998, dopo 15 anni di esperienze musicali, viene contattato da Cico Falzone, chitarrista del gruppo musicale dei Nomadi, che lo invit\u00f2 ad entrare nel gruppo; Massimo diviene cos\u00ec bassista e seconda voce della band, ruolo che mantiene tuttora.\nNel 2010, grazie ad un amico in comune, conosce 4 musicisti con tanta voglia di comunicare la loro musica, nascono cos\u00ec i Manoloca &amp; Massimo Vecchi. All'attivo hanno pubblicato 2 album in studio: Lontano dal Cerchio (2011) e Mostro Fragile (2014)"}
{"id": "283493", "revid": "124123", "url": "https://it.wikipedia.org/wiki?curid=283493", "title": "Ab'Aigre", "text": "Dopo gli studi artistici, svolti a Ginevra, inizia a lavorare come illustratore di manifesti pubblicitari e cartoline.\nNel 1974, dopo un viaggio negli Stati Uniti, decide di fondare una propria rivista, \"Swing\", che per\u00f2 pubblica un solo numero. Fallita l'esperienza di editore continua a collaborare, come illustratore, con alcune riviste svizzere e si propone alla casa editrice Gl\u00e9nat.\nNei primi anni ottanta lavora per alcuni periodici francesi, tra cui \"M\u00e9tal Hurlant\". Tra gli anni ottanta e gli anni novanta inizia a pubblicare anche alcune strisce a fumetti (\"Le Charman\", \"Nombre\" e \"Blues\").\nLa casa editrice francese Gl\u00e9nat ha dedicato alcuni volumi al disegnatore svizzero, che \u00e8 stato premiato in pi\u00f9 occasioni, in patria e all'estero, per il suo stile eclettico, che fonde aspetti tipici della striscia a fumetti con elementi pittorici come la colorazione ad acquerello e il sapiente uso del chiaroscuro."}
{"id": "283494", "revid": "125471023", "url": "https://it.wikipedia.org/wiki?curid=283494", "title": "Bernab\u00f2 Visconti", "text": "Biografia.\nLe origini e l'esilio (1323-1348).\nBernab\u00f2 nacque nel 1321 o nel 1323 presso il monastero di Santa Margherita a Milano, terzogenito di Stefano e di Valentina Doria. Prese il nome dal nonno materno, Bernab\u00f2 Doria, figlio di Branca Doria. Le informazioni relative alla sua infanzia sono scarse. Da giovane studi\u00f2 diritto canonico per essere avviato alla carriera ecclesiastica. Nel 1340, con i fratelli Matteo e Galeazzo, si un\u00ec alla congiura di Francesco Pusterla contro lo zio Luchino Visconti, allora signore di Milano.\nLa congiura venne sventata grazie alla denuncia di Ramengo da Casate e il Pusterla fu eliminato ma Luchino non trov\u00f2 prove contro i nipoti. Nella seconda met\u00e0 del 1347 una nuova congiura contro Luchino cost\u00f2 questa volta l'esilio ai figli di Stefano. Bernab\u00f2 ripieg\u00f2 prima in Savoia, poi nelle Fiandre, per finire infine ospite alla corte di Filippo VI di Francia nel 1348. Durante l'esilio accompagn\u00f2 probabilmente l'esercito del re di Francia in alcuni scontri. Nel gennaio del 1349 venne scomunicato insieme al fratello Galeazzo da Clemente VI su istigazione di Luchino.\nL'ascesa al potere (1349-1354).\nBernab\u00f2 rientr\u00f2 a Milano nel 1349, alla morte di Luchino, richiamato dallo zio arcivescovo e signore di Milano Giovanni insieme agli altri fratelli. Giovanni aveva infatti esiliato a Genova sia suo figlio Luchino Novello che i figli illegittimi Brizio, Borso e Forestino. Secondo il Corio questa decisione fu motivata dalla convinzione di Giovanni che Luchino Novello fosse in realt\u00e0 illegittimo, in quanto frutto di una relazione tra Galeazzo II e Isabella Fieschi, moglie di Luchino. In effetti Luchino tre anni prima aveva esiliato i tre figli di Stefano anche perch\u00e9 sospettava o aveva prove di una relazione di sua moglie con il nipote. Giovanni, non potendo avere figli legittimi, ottenne dal consiglio generale un atto solenne grazie ai quali i tre sarebbero stati riconosciuti quali legittimi signori di Milano dopo la sua morte.\nProvvide a fornire a ciascuno di loro una dimora degna del loro rango; a Bernab\u00f2 tocc\u00f2 il palazzo di Luchino che si trovava dirimpetto alla chiesa di San Giorgio al Palazzo. Al fine di favorire la sopravvivenza dei discendenti di Matteo e di rinforzare le alleanze con le signorie vicine, concluse con successo le trattative matrimoniali tra Bernab\u00f2 e Beatrice Regina della Scala, figlia di Mastino II, signore di Verona e tra Galeazzo e Bianca di Savoia, figlia di Amedeo VI, conte di Savoia. Il matrimonio si celebr\u00f2 il 27 settembre 1350 a Milano con una corte bandita e giostre a cui Bernab\u00f2 partecip\u00f2 in persona e in occasione delle quali introdusse l'utilizzo della sella alta e dei torne. Regina della Scala era gi\u00e0 stata promessa in sposa a Bernab\u00f2 sin dal 1345; si dimostrer\u00e0 una moglie feconda, dal carattere fiero e ambizioso tanto quanto il marito nonch\u00e9 l'unica in grado di frenarne la collera.\nNel 1350 Giovanni Visconti invi\u00f2 aiuti militari a Astorgio da Duraforte, dichiarato conte di Romagna da Clemente VI, per supportarlo nell'assoggettamento della provincia. Quando per\u00f2 Astorgio attacc\u00f2 Bologna, di cui era signore Giovanni de' Pepoli, non solo ritir\u00f2 le sue truppe, ma accett\u00f2 la vendita della citt\u00e0 per duecentomila fiorini d'oro, scatenando l'ira del pontefice che minacci\u00f2 di scomunicarlo e di porre l'interdetto sulle citt\u00e0 soggette ai Visconti qualora non l'avesse restituita entro quaranta giorni. In dicembre il papa scomunic\u00f2 sia Giovanni che Bernab\u00f2 e i suoi fratelli e il 21 maggio 1351 pose l'interdetto.\nVerso la fine dell'anno per\u00f2 si venne ad un accordo per cui Giovanni Visconti da Oleggio sarebbe stato nominato vicario di Bologna in cambio del pagamento di centomila fiorini. In seguito Giovanni da Oleggio effettu\u00f2 una fallimentare campagna militare in Toscana contro una lega anti-viscontea composta da guelfi toscani e pontifici per la quale venne accusato da molti tra cui Matteo e Galeazzo, ricorse cos\u00ec alla protezione di Bernab\u00f2 (nonch\u00e9 dello stesso signore di Milano che gli rimase sempre fedele) che dur\u00f2 fino a quando non mor\u00ec l'arcivescovo.\nNel 1354 Bernab\u00f2 mosse con un esercito su Verona per ordine di Giovanni Visconti. La citt\u00e0, durante una temporanea assenza di Cangrande II della Scala, si era sollevata contro il proprio signore e aveva chiesto aiuto all'arcivescovo e signore di Milano che si dimostr\u00f2 disposto ad aiutare i ribelli con il beneplacito dei Gonzaga e degli Estensi. Quando per\u00f2 Bernab\u00f2 giunse sul posto, visti gli stretti legami familiari che aveva con i signori di Verona avendo sposato la figlia di Mastino II, un\u00ec le sue forze con quelle di Cangrande e soppresse la rivolta. Riusc\u00ec poi a far ricadere tutte le colpe sui ribelli e sui Gonzaga.\nLa spartizione della Signoria (1354).\nAlla morte dell'arcivescovo Giovanni il 5 ottobre 1354, il potere su Milano pass\u00f2 ai tre figli di Stefano Visconti in virt\u00f9 dell'atto pubblicato da Giovanni all'inizio del suo governo. L'11 ottobre Boschino Mantegazza consegn\u00f2 ufficialmente i poteri ai tre nuovi signori presso l'Arcivescovato. A Matteo II Visconti furono destinate Lodi, Piacenza, Parma, Fidenza, Bologna, Lugo, Bobbio, Pontremoli e Massa. A Galeazzo II spettarono Como, Vigevano e la Lomellina, Novara, Vercelli, Asti, Alba, Alessandria e Tortona. A Bernab\u00f2 spettarono Bergamo, Brescia, Cremona e Crema insieme alla valle Camonica, Vaprio, Rivolta, Caravaggio, Soncino, Lonato e la riviera del Garda.\nLa citt\u00e0 di Milano fu gestita congiuntamente dai tre fratelli, a cui erano stati assegnati due sestieri ciascuno e che eleggevano a turno il podest\u00e0. Lo stesso dicasi per la citt\u00e0 di Genova e il relativo contado. A Bernab\u00f2 venne assegnata quale nuova residenza il palazzo di Luchino presso la basilica di San Giovanni in Conca che sar\u00e0 poi nota come C\u00e0 di Can, a Matteo II il palazzo annesso all'arcivescovato dove abitava Giovanni e a Galeazzo II il palazzo di Azzone che costituiva gran parte del Broletto Vecchio. Matteo II assunse la preminenza nei consigli e negli atti pubblici, Galeazzo II l'incarico di vegliare sull'amministrazione della giustizia e della pubblica sicurezza mentre a Bernab\u00f2 venne affidata la sovrintendenza sulle armi. L'orazione inaugurale fu recitata dal Petrarca nella cattedrale di Santa Maria Maggiore a Milano. Il 29 ottobre Innocenzo VI nomin\u00f2 Roberto Visconti quale nuovo arcivescovo della citt\u00e0.\nLa discesa in Italia di Carlo IV di Lussemburgo (1354-1355).\nLa lega anti-viscontea formata da Scaligeri, Gonzaga, Este e dai veneziani si compiacque della divisione del dominio visconteo e ne approfitt\u00f2 per chiamare Carlo IV di Lussemburgo in Italia. Il 3 novembre 1354 l'imperatore giunse a Padova accompagnato da 300 cavalieri disarmati. Arrivato a Mantova, i legati dei Visconti gli offrirono fiorini: fiorini per l'ottenimento del titolo di vicario imperiale per Matteo II, Galeazzo II e Bernab\u00f2 e altri 50.000 in vista della sua incoronazione a Re d'Italia. Secondo il Villani si sarebbe dovuta tenere a Monza con la Corona Ferrea dopodich\u00e9 l'imperatore si sarebbe diretto a Roma senza entrare a Milano e senza essere accompagnato. L'imperatore cerc\u00f2 anche di ristabilire la pace tra le parti con una tregua che sarebbe dovuta durare sino al maggio dell'anno successivo ma le pretese dei Visconti risultarono eccessive.\nCarlo IV celebr\u00f2 il Natale a Mantova poi si diresse con un esercito di 3.000 cavalieri verso i territori controllati dai Visconti. Si incontr\u00f2 con Galeazzo II scortato da 500 uomini nei pressi di Lodi, da l\u00ec fu accompagnato in citt\u00e0 per passare la notte. Bernab\u00f2 accolse l'imperatore all'abbazia di Chiaravalle, qualche miglio a sud di Milano, donadogli trenta destrieri, cavalli e palafreni coperti di velluto scarlatto, drappi di seta e con selle e freni riccamente ornati. Durante il pranzo in abbazia, riusc\u00ec a convincerlo ad entrare in citt\u00e0. Il 4 gennaio 1355 Carlo fece solenne ingresso a Milano, dove fu accolto da migliaia di fanti e cavalieri in ricche vesti e sontuose bardature e dallo strepito assordante di centinaia di trombe, trombette, nacchere, tamburi e cornamuse. Fu poi invitato a salire al piano superiore del Broletto Vecchio dalla cui finestra mir\u00f2 le truppe viscontee in parata (10.000 fanti e 6.000 cavalieri).\nFu incoronato re d'Italia il 6 gennaio nella basilica di Sant'Ambrogio da Roberto Visconti, arcivescovo di Milano, con la Corona Ferrea, venne unto con il Sacro Crisma e gli fu consegnato un globo crucigero raffigurante Asia, Africa ed Europa. Seguirono giorni di festeggiamenti e corti bandite in cui l'imperatore cre\u00f2 quaranta nuovi cavalieri tra cui Gian Galeazzo Visconti, che allora aveva appena quattro anni, e Marco Visconti, primogenito maschio di Bernab\u00f2, di soli due mesi. Tra il 10 e il 12 gennaio Carlo IV lasci\u00f2 la citt\u00e0 scortato da seicento cavalieri viscontei e si diresse prima a Piacenza poi verso Pisa dove giunse il 18 febbraio. Il 5 aprile, giorno di Pasqua, fu incoronato imperatore a Roma. In giugno, durante il viaggio di ritorno attraverso la Lombardia, trov\u00f2 per\u00f2 tutte le citt\u00e0 chiuse al suo esercito e fu costretto a tornare in Germania. Il 1 giugno i veneziani stipularono unilateralmente una pace con i Visconti e con i genovesi grazie all'intermediazione del milanese Marco Resta, che fu persino nominato patrizio veneto, per lo sdegno degli altri componenti della lega.\nGiovanni da Oleggio cattura Bologna.\nIn quegli anni Bologna era governata da Giovanni Visconti da Oleggio in qualit\u00e0 di luogotenente generale. Egli aveva ricevuto in feudo da Giovanni Visconti la valle di Blenio che si trovava al confine ma separata dal contado di Como. Quando Giovanni mor\u00ec, Galeazzo II eredit\u00f2 quel contado ma si impadron\u00ec pure di quella valle adducendo che ne faceva parte. L'Oleggio si lament\u00f2 con Bernab\u00f2 con cui era in buoni rapporti ma questi non gli diede ascolto. Prima di morire Matteo II aveva inviato a Bologna, suo feudo, Galassio dei Pii per affiancare l'Oleggio nel governo della citt\u00e0. Aveva inoltre inviato un giudice per controllare la famiglia dell'Oleggio che per\u00f2 temeva di parlare per cui ricorse ad una cassa in cui raccoglieva tutte le lamentele contro il governatore che furono tantissime. Quando Matteo ne fu informato dimezz\u00f2 la guarnigione della citt\u00e0, diminu\u00ec i salari e riform\u00f2 gli uffici, richiamando a Milano alcune importanti funzionari pubblici della citt\u00e0. Tutto questo spinse l'Oleggio a ribellarsi e impadronirsi di Bologna. Per prima cosa decise di prendere possesso del castello controllato dal milanese Guidetto da Meroso, uomo inesperto dell'arte bellica.\nPer tale fine fece arrestare il figlio secondogenito, un mercante di grano che si era presentato al suo cospetto per ricevere la paga, poi lo fece condurre davanti al castello dove mont\u00f2 un patibolo minacciando di impiccarlo. Guidetto e la sua famiglia decisero di arrendersi e il 18 aprile 1355 Bologna cadde nelle mani dell'Oleggio. Nell'autunno del 1355 il marchese Giovanni II del Monferrato era riuscito ad impossessarsi rapidamente di Cherasco, Alba e Asti. Gli fu poi concesso da Carlo IV il vicariato imperiale su Pavia e fu invitato dagli stessi abitanti a prendere possesso della loro citt\u00e0 a scapito di Galeazzo II.\nMorte di Matteo II Visconti.\nMatteo II cerc\u00f2 di riprendere Bologna inviandovi un esercito comandato da Francesco d'Este senza per\u00f2 riuscirci.\nIl 29 settembre 1355, mentre si trovava a Saronno quando avvert\u00ec forti dolori addominali al ritorno di una battuta di caccia nei dintorni di Monza. Mor\u00ec quella sera stessa dopo aver cenato, probabilmente ucciso per ordine dei suoi fratelli avvelenando un lombo di maiale, di cui era particolarmente ghiotto. Il Corio infatti narra che durante un ritrovo dei tre presso Crescenzago, Matteo espresse la sua insofferenza nel dover dividere il potere insieme ai fratelli e questi, temendo che li volesse eliminare, architettarono un piano per anticiparlo. Il cadavere di Matteo fu trasportato da un lungo corteo sino a Milano dove furono celebrate le esequie; fu sepolto nella chiesa di San Gottardo in Corte.\nBernab\u00f2 e Galeazzo si spartirono il dominio del defunto fratello: al primo andarono le diocesi di Lodi, Parma e Bologna compresi tutti i castelli su quei territori oltre a quelli di Angera, Melegnano, Pandino, Vaprio, la Martesana e la Bazzana mentre al secondo spettarono Piacenza e Bobbio oltre ai castelli di Monza, Abbiategrasso e Vigevano, al Seprio e alla Burgaria. Si divisero poi la stessa Milano dove i sestieri di Porta Romana, Porta Orientale e Porta Nuova andarono a Bernab\u00f2 mentre Porta Comasina, Porta Vercellina, Porta Ticinese e Porta Giovia a Galeazzo II. Genova rimase divisa a met\u00e0 sotto il potere di entrambi.\nLa campagna anti-viscontea di Innocenzo VI (1356-1362).\nInizialmente Bernab\u00f2 non era intenzionato a riacquistare Bologna con le armi e concesse a Giovanni da Oleggio di mantenere la signoria su quella citt\u00e0 a patto di riconsegnargliela alla sua morte e di fargli nominare il podest\u00e0. Nel luglio del 1355 Bernab\u00f2 invi\u00f2 Arrigo Castracani a Bologna per fingere di trattare con l'Oleggio e ma con il reale intento di accordarsi con il podest\u00e0 e sobillare i cittadini alla rivolta. La congiura fu per\u00f2 scoperta, entrambi furono decapitati insieme agli altri cospiratori e l'Oleggio pass\u00f2 con la lega anti-viscontea accordandosi con Aldobrandino III d'Este. All'inizio del 1356 si form\u00f2 una lega anti-viscontea composta dagli Scaligeri, dai Gonzaga, dai Carraresi, dagli Estensi, dal Monferrato e dall'imperatore Carlo IV di Lussemburgo rappresentato dal suo vicario Marquardo di Randeck, vescovo di Augusta. I due signori di Milano erano accusati di conferire dignit\u00e0 ecclesiastiche in spregio al papa, di aver ottenuto il potere con la violenza, di aver teso insidie all'imperatore a Pisa e di avergli chiuso le porte delle citt\u00e0 in faccia durante il suo viaggio di ritorno in Germania.\nBernab\u00f2 invi\u00f2 quindi nel reggiano un esercito di circa mille cavalieri al comando di Valeriano Castracani, figlio di Castruccio e fratello di Arrigo. Questi costru\u00ec una bast\u00eca (castello o fortificazione in legno) assediando Castel San Paolo (oggi San Polo d'Enza). Il 6 febbraio 1356 l'esercito della lega assalt\u00f2 la bast\u00eca e la battaglia che ne consegu\u00ec termin\u00f2 in una disfatta per i Visconti che ebbero trecento morti, quattrocento prigionieri, subirono la perdita delle salmerie e furono costretti a ritirarsi al castello di Montecchio. I Visconti furono poi sconfitti anche a fine agosto a Castiglione delle Stiviere e costretti a ritirarsi da Borgoforte.\nLa Battaglia di Casorate.\nIl 18 settembre 1356 un esercito composto dai tedeschi della Compagnia del Conte Lando (soprannome di Konrad Wirtinger von Landau), dai bolognesi guidati da Azzo da Correggio, dai ferraresi al comando di Dondaccio Malvicini della Fontana e dai mantovani sotto Raimondino Lupi di Soragna part\u00ec da Bologna entrando in ottobre nel parmigiano e nel piacentino e devastandone le campagne. Un secondo esercito al comando del vicario imperiale Marquardo di Randeck mosse da Pisa e non fu intercettato dai viscontei, riuscendo a ricongiungersi con il primo. I due eserciti ora uniti attraversarono il Po presso Arena entrando in Lomellina poi passarono Ticino invadendo il milanese e mettendo a sacco Magenta e tutti i borghi sino a Vittuone.\nLe milizie tedesche al soldo dei Visconti si rifiutarono di combattere i conterranei. Per loro fortuna, il Conte Lando si attard\u00f2 nei saccheggi invece di seguire gli ordini di Giovanni da Oleggio che gli aveva comandato di attaccare i borghi di Milano. A questo punto il marchese decise con le sue 200-1.000 barbute di congiungersi alle 3.000 del Lando pretendendo il comando dell'esercito ma non l'ottenne, pertanto si ritir\u00f2 dal campo riuscendo a catturare Novara che offr\u00ec una strenua resistenza. Bernab\u00f2 e Galeazzo II sfruttarono i dissidi tra i nemici per riorganizzarsi: realizzarono i \"redefossi\" attorno ai borghi fuori dalle mura di Milano e reclutarono uomini in tutta la Lombardia mettendovi a capo Lodrisio Visconti, Pandolfo II Malatesta e Francesco d'Este; ad essi presto si aggiunsero Valeriano Castracani e Pietro Mandelli che erano intenti ad assediare Pavia.\nIl Conte Lando, dopo aver saccheggiato e compiuto ogni genere di violenze a danno di Castano, stava rapinando Rosate, posta sulla strada che avrebbe dovuto condurlo ai quartieri invernali presso Pavia. Il 13 novembre, constatando che i nemici non avevano intenzione di assediare la citt\u00e0, l'esercito visconteo usc\u00ec da Milano e si accamp\u00f2 nei pressi di Casorate, tre miglia a sud di Rosate, tagliando la strada al nemico. I generali disposero i 4.200 cavalieri sulla strada per Pavia e i 2.000 fanti su ciascun lato della strada dietro folte vigne, tali da rendere impossibile una carica di cavalleria nemica. Il 14 novembre inviarono piccole squadre di una ventina di cavalieri ciascuna alla guida del Castracani contro la retroguardia del Lando intenta a guadare il Ticino. Dopo aver incontrato ed ingaggiato il nemico in brevi scaramucce, la cavalleria milanese subito fugg\u00ec con l'intento di attirarlo nella trappola.\nIl Lando abbocc\u00f2 e giunto nel tratto di strada presso le vigne caric\u00f2 la cavalleria milanese che sbarrava la strada, confidando nella superiorit\u00e0 numerica dei suoi uomini. Questa cedette facendo finta di ritirarsi ma subito il Lando fu attaccato ai fianchi dai fanti viscontei che ne uccisero i cavalli con archi e balestre per poi scagliarsi contro i cavalieri appiedati facendoli prigionieri. Dopo aver disfatto il primo corpo d'armata i viscontei attaccarono il secondo riuscendo facilmente a costringerlo alla fuga. La lega anti-viscontea perse 1.500 uomini tra morti e feriti, vennero catturati il Conte Lando, Marquardo di Randeck, Raimondino Lupi di Soragna, Dondaccio Malvicini e il Malcalzato, generale dei monferrini, insieme a quasi tutti i capitani e a duecento cavalieri. Pare che il Conte Lando riuscisse poi a fuggire a Novara corrompendo due carcerieri tedeschi. Il 17 novembre, approfittando della situazione, Genova e le cittadine della riviera ligure cacciarono il podest\u00e0 Biagio Capelli e il governatore Maffeo Mandelli, che aveva violato le condizioni della dedizione ai Visconti, aderendo alla lega. I Visconti vi inviarono Simone Boccanegra per cercare di riportare la calma ma questi colse l'occasione per unirsi alle truppe pisane che lo stavano aspettando e farsi proclamare doge. I genovesi riuscirono in breve tempo ad ottenere il controllo su tutta la costa da Monaco a Sarzana.\nBernab\u00f2 attacca il mantovano.\nNel febbraio del 1357 Bernab\u00f2 ord\u00ec una congiura ai danni di Giovanni da Oleggio per impossessarsi di Bologna. Una volta preparata si diresse con l'esercito a Parma ma qui apprese che la congiura era stata scoperta e i membri pi\u00f9 illustri decapitati, tra cui Enrico Castracani, figlio di Castruccio. Si diresse quindi a Montecchio e fece costruire una fortificazione a Monte San Prospero che per\u00f2 venne assaltata e distrutta dall'esercito della lega anti-viscontea guidato da Ugolino Gonzaga il quale poi dilag\u00f2 nelle campagne parmigiane devastandole e saccheggiandole per mesi. In giugno Bernab\u00f2 sped\u00ec a Bologna un esercito di duemila barbute e migliaia di fanti al comando di Galasso I Pio che saccheggi\u00f2 il modenese, si accamp\u00f2 a Piumazzo ma l'11 luglio venne assalito dalle milizie ferraresi e mantovane guidate da Feltrino Gonzaga e sconfitto.\nAlla fine di agosto un piccolo esercito composto da 500 arcieri a cavallo al comando di Luchino Dal Verme si diresse a Governolo dove si impossess\u00f2 del ponte sul Po grazie al tradimento di un sacerdote e ne fece costruire uno sul Mincio. Poco dopo attacc\u00f2 il ponte di Borgoforte di cui fece fortificare una della estremit\u00e0 dato che l'altra era difesa da una piccola fortezza che riusc\u00ec a resistere agli assalti. Presto la lega anti-viscontea riusc\u00ec ad inviare un esercito che riprese il controllo di entrambi i ponti. Approfittando della vittoria, i bolognesi e i mantovani inviarono milizie nel milanese che, congiungendosi con quelle del Monferrato saccheggiarono il milanese, il lodigiano, il cremonese e il mantovano minacciando Cassano mentre Ugolino Gonzaga assedi\u00f2 prima Novara, che essendo pressoch\u00e9 indifesa fece dedizione, poi Vercelli. Sul fronte orientale nel frattempo Bernab\u00f2 era tornato ad attaccare i mantovani a Borgoforte e Governolo con un esercito al comando di Giovanni Bizzozero mettendoli alle strette.\nNel marzo del 1358 questi abbandon\u00f2 l'assedio di Mantova ma fu sconfitto il 25 del mese a Montichiari dal Conte Lando e da Ugolino Gonzaga, fatto prigioniero e impiccato. Il 6 aprile si apr\u00ec a Milano una conferenza per la pace che si chiuse l'8 giugno: i Visconti si allearono con le signorie di Mantova, Ferrara e Padova, le citt\u00e0 di Novara e Alba tornarono sotto i Visconti che furono per\u00f2 costretti a demolire le fortificazioni del novarese e a cedere Novi, Borgoforte e i castelli catturati nel ferrarese mentre Asti e Pavia restavano sotto il Marchesato del Monferrato; infine Caterina Visconti figlia di Matteo sarebbe andata in sposa a Ugolino Gonzaga, Marco Visconti figlio di Bernab\u00f2 si sarebbe fidanzato con una figlia di Francesco da Carrara e Maria Visconti figlia di Galeazzo II fu promessa in sposa ad uno dei figli di Giovanni II del Monferrato. Il Giulini afferma che l'apertura delle trattative di pace sia stata possibile proprio per l'egoismo di quest'ultimo che come visto, pretendeva di guidare l'esercito della lega senza per\u00f2 condividerne le conquiste. Nel settembre del 1358 nacque Rodolfo Visconti, figlio quartogenito di Bernab\u00f2 con la moglie Regina della Scala e si celebr\u00f2 il matrimonio tra Caterina e Ugolino.\nL'assedio e la riconquista di Pavia.\nNel 1357 i Beccaria, nobile famiglia pavese, si erano ribellati ai Visconti offrendo la citt\u00e0 a Giovanni II del Monferrato. Tale ribellione era giustificata dalle condizioni imposte da Luchino Visconti) nel 1343 che prevedevano la nomina del podest\u00e0 da parte dei milanese, la presenza di una guarnigione milanese e l'obbligo di fornire soldati ai Visconti in caso di guerra in cambio della permanenza dei Beccaria nel governo della citt\u00e0. Quando il marchese di Monferrato prese possesso della citt\u00e0 i Beccaria si dovettero presto ricredere dato che questi mal soffriva la loro influenza. Decise pertanto di cacciarli sfruttando la predicazione del carismatico frate agostiniano Giacomo Bussolari che gettava discredito su di loro e sui Visconti ed era molto popolare tra i cittadini per la sua eloquenza.\nPresto il frate divent\u00f2 di fatto il signore della citt\u00e0 per conto del marchese. I Beccaria cercarono di farlo assassinare ma fallirono e furono costretti dal popolo ad abbandonare Pavia e a veder distrutte le loro propriet\u00e0. Giunti a Milano, si accordarono con Galeazzo II per vendicarsi del Bussolari e riuscirono a scatenare una rivolta ai danni dei pavesi insieme ai Landi che fecero passare dalla parte dei milanesi molte cittadine e castelli del pavese e dell'Oltrep\u00f2 come Voghera e Broni. Nel marzo del 1358, non appena si furono sciolte le nevi, Bernab\u00f2 insieme al fratello torn\u00f2 ad assediare Pavia con un esercito al comando di Luchino dal Verme, collocando le truppe davanti a Porta San Salvatore. In aprile la flotta milanese riusc\u00ec a sconfiggere quella pavese e la citt\u00e0 fu assediata anche via fiume.\nIl Bussolari nel frattempo nomin\u00f2 venti tribuni, uno per quartiere, con il compito di assoldare altrettante compagnie di 100 uomini ciascuna con quattro capitani per compagnia mentre la sua persona sarebbe stata protetta da una guardia di sessanta persone. Il tutto venne finanziato dalla vendita degli abiti e dei gioielli dei cittadini che se ne disfecero liberamente riponendo la loro fede nel frate. Sotto la guida di Antonio Lupi da Parma e con l'aiuto delle truppe del marchese del Monferrato, che si era accampagnato a Bassignana, i pavesi effettuarono una sortita in cui riuscirono a sbaragliare l'esercito di Galeazzo facendo molti morti e prigionieri. Galeazzo per\u00f2 raccolse rapidamente un altro esercito e torn\u00f2 ad assediarla insieme al fratello tanto che a novembre i cittadini, stremati dalla fame e dalla diffusione di un'epidemia, decisero di arrendersi a Bernab\u00f2, temendo violente rappresaglie da parte del fratello. Bernab\u00f2 rifiut\u00f2 e Galeazzo entr\u00f2 in citt\u00e0 senza per\u00f2 effettuare violenze o saccheggi e per controllarla meglio diede inizio alla costruzione del castello di Pavia. Il Bussolari fu processato e poi confinato a vita in un convento del vercellese.\nL'offensiva dell'Albornoz su Parma.\nNel 1359 Bernab\u00f2, reputando che l'unico in grado di assistere Giovanni da Oleggio a difendersi dalle sue mire su Bologna sarebbe stato Egidio Albornoz, cardinale e legato papale, strinse un accordo con lui per il quale gli avrebbe inviato 200 lance per aiutarlo nell'assedio di Forl\u00ec in cambio della sua neutralit\u00e0 nei confronti di Bologna. Pochi mesi dopo l'Albornoz ottenne la citt\u00e0 di Forl\u00ec facendo finta di intavolare una trattativa con il capitano Forlino per poi imprigionarlo e costringerlo a cederla insieme al suo contado. In novembre Bernab\u00f2 torn\u00f2 a dedicarsi alla campagna contro Bologna schierando un esercito di 1.000 fanti e 800 cavalieri cui si aggiunsero 400 cavalieri inviati da Galeazzo e 200 cavalieri ciascuno da Ferrara, Mantova e Padova. Secondo il Giulini invece l'esercito contava 4.000 cavalieri e 800 fanti. Il 7 dicembre cattur\u00f2 Crevalcore per cui Giovanni Visconti di Oleggio chiese aiuto a Innocenzo VI.\nNel febbraio del 1360 con la cattura di Castelfranco, Bernab\u00f2 aveva ormai strada spianata per Bologna. Giovanni da Oleggio, temendo di non poter pi\u00f9 difendere la citt\u00e0 e finire nelle grinfie del Visconti, strinse un accordo con l'Albornoz che, dimentico dei patti stretti con i milanesi, il 17 marzo assunse il controllo di Bologna e dei castelli nei dintorni donando a Giovanni il governo della citt\u00e0 di Fermo poi aument\u00f2 la guarnigione della citt\u00e0 con l'aiuto dei Malatesta. Alla richiesta da parte dell'Albornoz di ritirarsi dall'assedio di Bologna, Bernab\u00f2 e i ferraresi risposero catturando Piumazzo e alcuni castelli del bolognese, occupando Lugo e assediando Cento e Forl\u00ec per cui Innocenzo IV scomunic\u00f2 il Visconti. A luglio Bernab\u00f2 cattur\u00f2 e fece fortificare Casalecchio deviando le acque del Reno di cui si avvaleva Bologna e devastandone le campagne.\nL'Albornoz rispose cacciando i ghibellini da Forlimpopoli poi in novembre, diffidando della fedelt\u00e0 soldati italiani, strinse un accordo con re Luigi I d'Ungheria che gli invi\u00f2 in aiuto 5.000-10.000 cavalieri (tra cui molti arcieri a cavallo) e 700 fanti. Nel frattempo Regina della Scala aveva convinto Bernab\u00f2 a rifiutare di avere per nuora la figlia di Francesco da Carrara che ruppe l'alleanza facendo passare gli ungheresi per Padova. L'esercito infine arriv\u00f2 a Bologna dove si congiunse con i duemila uomini dell'Albornoz e riusc\u00ec a distruggere le bastie fatte costruire dai viscontei davanti alla citt\u00e0; negli scontri si menziona per la prima volta l'utilizzo di una bombarda in Italia da parte dei milanesi. Ungheresi e pontifici attaccarono poi Parma, il cui assedio inizi\u00f2 il 24 novembre. I parmensi deposero i loro ufficiali e stabilirono un governo grazie al quale si difesero strenuamente sino all'arrivo dell'esercito visconteo in dicembre.\nPer cacciare gli ungheresi Bernab\u00f2 ne corruppe il comandante pagandolo profumatamente assoldando un migliaio dei suoi uomini. Quello stesso mese Galeazzo II diede in moglie al figlio Gian Galeazzo la sorella del re di Francia, Isabella di Valois, pagando l'immensa cifra di 500.000 fiorini d'oro e ricevendo in cambio la contea di Vertus. Nel 1360 il papa, considerando lo spregio che Bernab\u00f2 avere per le cariche ecclesiastiche, lo scomunic\u00f2. Vi furono poi tentativi di pace grazie all'intermediazione del fiorentino Niccol\u00f2 Acciaiuoli per conto di Luigi I d'Angi\u00f2 che propose al pontefice di pagare centomila fiorini a Bernab\u00f2 entro cinque anni e al secondo di rinunciare ad ogni pretesa su Bologna. Quando il legato pontificio cerc\u00f2 condizioni pi\u00f9 favorevoli Bernab\u00f2 diede quale risposta \"voglio Bologna\" a ciascuna di esse facendo fallire le trattative.\nLa battaglia di San Ruffillo e la peste del 1361.\nIl 3 novembre mor\u00ec Aldobrandino III d'Este e la signoria di Ferrara fu assunta dal fratello Niccol\u00f2 che subito ruppe l'alleanza con i Visconti per passare dalla parte dell'Albornoz insieme a Leonardo Rolando, castellano di Rubiera. Bernab\u00f2 rispose inviando un esercito che giunse sino alle porte di Bologna dove cattur\u00f2 e fortific\u00f2 San Ruffillo, pochi chilometri ad est delle mura della citt\u00e0. I bolognesi chiesero aiuto all'Albornoz che, diffondendo la falsa notizia per cui Rimini si era ribellata ai Visconti, attir\u00f2 trecento soldati milanesi verso quella citt\u00e0 mentre insieme ai Malatesta torn\u00f2 a Bologna dove attacc\u00f2 i viscontei il 26 luglio. Inizialmente i milanesi riuscirono a respingere le prime due schiere guidate da Galeotto I Malatesta ma, ormai indeboliti, furono infine sconfitti dai bolognesi che fuoriuscirono dalla citt\u00e0 assaltando San Ruffillo.\nL'esercito milanese tent\u00f2 di prendere Correggio ma fu sconfitto. Bernab\u00f2 attribu\u00ec la sconfitta ad Ugolino Gonzaga ed effettu\u00f2 una spedizione punitiva per saccheggiarne le terre ma il signore mantovano lo sconfisse a Revere. Il 5 dicembre Bernab\u00f2 firm\u00f2 una tregua di venti giorni con l'Albornoz e avvi\u00f2 trattative per il possesso di Bologna senza esito. Nell'estate del 1361 le compagnie mercenarie inglesi assoldate da Giovanni II del Monferrato per combattere Galeazzo II provocarono un'epidemia di peste che fece decine di migliaia di morti in tutta la Lombardia e non risparmi\u00f2 Milano, la cui popolazione fu dimezzata dopo che nel 1348, grazie alle misure di Luchino Visconti, ne era stata appena sfiorata. Per cercare di sfuggirle i nobili milanesi si ritirarono nei castelli in campagna, Galeazzo II in quello di Monza e Bernab\u00f2 in quello di Melegnano. Il morbo colp\u00ec il milanese per circa sei mesi.\nLa rivolta dei guelfi di Brescia.\nAll'inizio del 1362 l'Albornoz form\u00f2 una coalizione anti-viscontea comprendente, oltre allo Stato Pontificio, i Carraresi, gli Estensi, i Gonzaga e gli Scaligeri. Il signore di Verona, Cansignorio, suggell\u00f2 l'alleanza facendo sposare la sorella Verde della Scala con Niccol\u00f2 II d'Este. Bernab\u00f2 apr\u00ec trattative di pace con il papa ad Avignone ma le sue richieste furono respinte essendo talmente eccessive da risultare ingiuriose. A marzo pertanto invi\u00f2 un esercito ad attaccare Peschiera e un secondo ad attaccare Solara ma entrambi furono sconfitti da Malatesta Ungaro. I guelfi di Brescia si ribellarono ai Visconti e catturarono molti castelli del contado per poi mettersi sotto la protezione di Cansignorio.\nBernab\u00f2 riusc\u00ec a recarsi personalmente nel bresciano insieme ad alcuni soldati dove sconfisse una squadra di cavalleria a Pontevico per poi entrare a Brescia dove fece arrestare i capi dei guelfi e rimettere la citt\u00e0 nelle mani dei nobili ghibellini poi torn\u00f2 a Milano. In settembre part\u00ec per Cremona dove radun\u00f2 un esercito e si diresse a Robecco d'Oglio dove sconfisse ancora una volta i guelfi bresciani per poi catturare alcuni castelli in val Trompia. Molti nobili bresciani della fazione guelfa furono impiccati o decapitati e le loro propriet\u00e0, come era uso, vennero saccheggiate e distrutte. Il 14 ottobre 1362 Ugolino Gonzaga venne assassinato dai fratelli, la moglie Caterina Visconti fugg\u00ec a Milano e Bernab\u00f2, ottenuto il \"casus belli\", attacc\u00f2 Mantova, retta dal Capitano del Popolo Guido Gonzaga. Impegnato a combattere su troppi fronti, Bernab\u00f2 accett\u00f2, quasi certamente su pressione del fratello Galeazzo II, la mediazione del re Giovanni II di Francia per chiudere il conflitto con il nuovo papa, Urbano V.\nLa campagna anti-viscontea di Urbano V (1363-1370).\nLa battaglia di Solara.\nLe trattative di pace del settembre 1362 non ebbero buon fine dato che Bernab\u00f2 non si present\u00f2 al papa ad Avignone. Il 3 marzo 1363 Urbano V dichiar\u00f2 Bernab\u00f2 eretico, decaduto da tutti gli onori, diritti e privilegi e contro lui fu indetta una crociata che ebbe preminenza rispetto a quella che intendeva dichiarare contro i saraceni dopo l'esortazione di Pietro I di Cipro che si era recato appositamente in Francia per tal motivo. Bernab\u00f2, infuriato per l'anatema papale, si pose personalmente alla testa dell'esercito per soccorrere Solara che dalla fine di marzo era sotto assedio dei ferraresi.\nRiusc\u00ec ad entrare nella cittadina rifornendola di vettovaglie ma mentre era intento ad impartire ordini, essendo esposto troppo, fu ferito a una mano da un verrettone e costretto a farsi curare a Crevalcore. Il 6 aprile 1363 la lega anti-viscontea sconfisse il suo esercito nella battaglia di Solara durante la quale furono catturati molti nobili lombardi tra cui Ambrogio Visconti, primo figlio naturale di Bernab\u00f2 avuto da Beltramola de' Grassi che venne imprigionato ad Ancona. Questa battaglia per i milanesi signific\u00f2 la perdita di tutti i capisaldi attorno alla citt\u00e0 di Bologna. Riparato a Parma, in otto giorni Bernab\u00f2 riusc\u00ec a radunare un nuovo esercito con il quale torn\u00f2 ad assediare Modena realizzando una bastia a Villa di Cesi ma in agosto scese a trattative grazie alla mediazione di re Giovanni II di Francia e Pietro I di Cipro, raggiungendo un fragile armistizio il 3 settembre.\nLa pace di Bologna e le alleanze matrimoniali.\nIl conflitto tra Bernab\u00f2 Visconti ed il papa venne chiuso il 3 marzo 1364 da un trattato di pace che garant\u00ec ai Visconti l'esorbitante somma di fiorini in otto rate, la restituzione di tutti i prigionieri e la revoca della scomunica in cambio della cessione di Bologna, Lugo e dei castelli modenesi e bolognesi oltre alla fine della persecuzione degli ecclesiastici e del divieto di imporre nuove tasse sui loro beni. Bologna sarebbe stata presidiata da Andreino d'Elvenia sino al completo pagamento delle rate. Bernab\u00f2 ottenne dagli Scaligeri i castelli da loro occupati nel bresciano e attorno al lago di Garda. Il raggiungimento della pace fu possibile solo con la sostituzione dell'Albornoz (di cui i Visconti non sopportavano l'arroganza) con il pi\u00f9 conciliante Andreino di Cluny.\nPer festeggiare la pace Bernab\u00f2 indisse un grande torneo nel cortile del suo palazzo a Milano a cui parteciparono molti dei pi\u00f9 grandi signori d'Italia e in cui il vincitore ebbe in premio una cintola e una ghirlanda del valore di duecento fiorini l'una. In estate gran parte dell'Italia settentrionale fu flagellata dalle cavallette. Nell'ottobre del 1364 Bernab\u00f2 fidanz\u00f2 la figlia Verde a Leopoldo, figlio di Alberto III d'Asburgo duca d'Austria il che permise di stringere una nuova alleanza tra i due stati per mezzo di Rodolfo d'Asburgo, fratello di Leopoldo che mor\u00ec pochi giorni dopo e fu sepolto nella chiesa di San Giovanni in Conca. Nel 1365 si celebr\u00f2 il matrimonio tra Verde Visconti e Leopoldo III d'Asburgo; la sposa port\u00f2 una dote di fiorini.\nLa seconda Compagnia di San Giorgio.\nNel 1365 Bernab\u00f2, venuto a sapere che a Pisa si trovava una compagnia inglese che vi si era rifugiata dopo una guerra con i perugini, vi invi\u00f2 il figlio Ambrogio pagandola affinch\u00e9 ottenesse il grado di capitano. Gli inglesi accettarono la proposta ponendosi sotto l'egida viscontea e Ambrogio fond\u00f2 cos\u00ec la seconda Compagnia di San Giorgio a cui si unirono alcuni degli ex-componenti della Compagnia Bianca, sciolta da Giovanni Acuto l'anno prima. La nuova compagnia attacc\u00f2 e devast\u00f2 la Lunigiana, cattur\u00f2 Spezia penetrando nel genovese e pose l'assedio a Genova con l'aiuto dell'esercito di Galeazzo, dei Fieschi e degli Spinola. Le operazioni terminarono l'anno successivo con un nuovo trattato di pace in seguito al quale la compagnia si spost\u00f2 in Romagna quindi in Abruzzo dove fu sconfitta e dispersa in battaglia da Giovanna I di Napoli. Ambrogio fu incarcerato a Castel dell'Ovo. Il 3 luglio 1366 Bernab\u00f2 e suo fratello firmarono una pace con Genova in cambio di fiorini d'oro in tre anni o secondo altre fonti fiorini.\nLa nuova lega anti-viscontea.\nA causa dell'aumento dell'imposizione fiscale nei confronti degli ecclesiastici e del loro maltrattamento, il 29 luglio 1366 per iniziativa di Urbano V si form\u00f2 ad Avignone una nuova coalizione anti-viscontea composta da Carlo IV di Lussemburgo, Luigi I d'Ungheria, Giovanna I di Napoli, i Francesco I da Carrara, Niccol\u00f2 II d'Este, Guido Gonzaga e Galeotto Malatesta detto l'Ungaro. Dppo che Urbano V si trasfer\u00ec da Avignone a Roma, la lega fu rinnovata a Viterbo il 7 agosto 1367. Il papa promise di far eleggere imperatore Venceslao, figlio di Carlo e don\u00f2 all'imperatore le decime di Germania e Boemia.\nA Galeazzo e Bernab\u00f2 si cerc\u00f2 di far credere che tale alleanza servisse per contrastare le compagnie di ventura ma per accertarsene i due mandarono messi al pontefice senza ottenere risposta. Bernab\u00f2 rispose alla lega alleandosi con Cansignorio della Scala, di cui era stato precedentemente acerrimo nemico: in cambio dell'alleanza, Mantova sarebbe passata sotto il dominio scaligero nel caso in cui fosse stata catturata. Come da accordo, il 5 aprile 1368 l'esercito di Bernab\u00f2 Visconti e Cansignorio della Scala, forte di tremila fanti e altrettanti cavalieri, devast\u00f2 le campagne mantovane per poi assediare Mantova e Borgoforte. Il 24 aprile la flottiglia viscontea mise in fuga quella estense sul Po catturando diverse navi.\nL'esercito milanese fu tuttavia funestato dall'uccisione di cinquecento italiani da parte dei tedeschi e degli ungheresi che militavano nelle sue fila, cui segu\u00ec un'identica rappresaglia da parte degli italiani a Bergamo. In giugno si celebrarono a Milano le nozze tra Violante Visconti figlia di Galeazzo e Lionello di Anversa, figlio di re Edoardo III d'Inghilterra dove Bernab\u00f2 fece da padrino; si festeggi\u00f2 con un sontuoso banchetto di ben diciotto imbandigioni nella piazza dell'Arengo. Il 12 agosto Bernab\u00f2 strinse alleanza con i Wittelsbach, suggellata con il matrimonio di sua figlia Taddea Visconti con Stefano III di Baviera e di suo figlio Marco con Elisabetta di Baviera, figlia del duca Federico di Baviera-Landshut.\nIl 30 maggio 1368 Urbano V emise una bolla che incitava una nuova crociata contro Bernab\u00f2 per aver violato i capitoli della precedente pace, in particolare riguardo al trattamento degli ecclesiastici. L'esercito imperiale alla guida di Carlo IV part\u00ec da Praga e il 12 giugno si un\u00ec alle forze della lega anti-viscontea presso Ficarolo formando un'armata di 30.000 cavalieri e 20.000 uomini (o di soli 20.000 secondo il Corio). Pose due fallimentari assedi ad Ostiglia e non riusc\u00ec a scacciare i viscontei da Mantova sotto assedio. Nel frattempo alle sue forze si erano unite anche quelle di Giovanna I di Napoli e dei fratelli Da Correggio che tradirono la fedelt\u00e0 ai Visconti. Si diresse quindi a Borgoforte dove assalt\u00f2 le fortificazioni costruite l'anno precedente da Bernab\u00f2 ma i viscontei riuscirono a resistere.\nDate le intense piogge che avevano ingrossato il Po si pens\u00f2 quindi di deviare il fiume cos\u00ec da inondare Borgoforte ma i viscontei risposero con opere idrauliche che fecero in modo di allagare i campi mantovani e travolgere l'accampamento imperiale che fu distrutto con pesanti perdite. L'imperatore fu costretto a ritirarsi a Mantova. Cansignorio nel frattempo aveva fatto esondare di proposito l'Adige in direzione di Padova danneggiando i Carraresi. L'imperatore poi punt\u00f2 contro Verona ma fu presto costretto a ritirarsi per mancanza di viveri mentre Leopoldo d'Austria occup\u00f2 il vicentino insieme all'alleato Francesco da Carrara. Si scese infine a trattative a Modena tra Visconti e Scaligeri da una parte e Lega anti-viscontea, imperatore e vicario papale dall'altra che portarono ad una pace l'11 febbraio 1369 per la quale Bernab\u00f2 avrebbe restituito Borgoforte e l'esercito della lega anti-viscontea si sarebbe ritirato nei rispettivi stati. Le continue piogge della primavera del 1369 determinarono una pesante carestia per tutto l'anno.\nManovre militari in Toscana.\nIl 5 aprile 1369 Carlo IV dichiar\u00f2 Lucca dipendente dall'impero ma si rifiut\u00f2 di concedere a Bernab\u00f2 il vicariato. Bernab\u00f2 allora invi\u00f2 Giovanni Acuto in Toscana per catturare Lucca. Urbano V rispose con la formazione di una nuova Lega anti-viscontea appoggiata da tutte le principali signorie del nord (tranne gli Scaligeri) e da Firenze. Il 1\u00ba dicembre 1369 le truppe viscontee guidate da Giovanni Acuto affrontarono quelle della Lega nella battaglia di Cascina, sconfiggendole e catturando la Lunigiana, affidata a Regina della Scala e il contado pisano, ma non Pisa. Malgrado la sconfitta, il 25 marzo 1370 Urbano V rinnov\u00f2 la Lega anti-viscontea formata dagli stessi membri dell'anno precedente. L'11 maggio Bernab\u00f2 invi\u00f2 di nuovo Giovanni Acuto in Toscana per catturare Pisa ma senza esito, il 13 giugno pose l'assedio a Reggio, sotto la signoria di Feltrino Gonzaga.\nGiovanni Acuto venne in seguito inviato in supporto a Perugia, che si era ribellata al pontefice, riuscendo a compiere scorrerie sin sotto le mura di Viterbo dove risiedeva Urbano V. In settembre Sarzana si sottomise volontariamente ai Visconti. La Lega invi\u00f2 quindi un esercito per sollevare la citt\u00e0 dall'assedio ma nessuna delle due parti prevalse e si giunse ad una tregua l'11 novembre in seguito alla quale l'imperatore torn\u00f2 in Boemia. Bernab\u00f2 invi\u00f2 800 uomini a Lucca fingendo di inviarle in aiuto del papa contro i fiorentini, queste riuscirono ad entrare in citt\u00e0 ma Alderico Castracani, alleato del Visconti, rifer\u00ec il piano ai pontifici per cui Bernab\u00f2 non riusc\u00ec a catturare la citt\u00e0 e fu costretto a ritirarsi dalla Toscana. Per vendicarsi invi\u00f2 un esercito sino alle porte di Firenze saccheggiando la campagna e facendo molti prigionieri.\nNel febbraio del 1370 i Visconti persero San Miniato in seguito al tradimento di uno dei cittadini che fece penetrare delle milizie fiorentine in citt\u00e0; sempre ai fiorentini pass\u00f2 Guido da Fogliano. Bernab\u00f2, spinto da Giovanni dell'Agnello, invi\u00f2 un esercito per catturare Pisa ma dopo due mesi di assedio fu costretto a toglierlo e ritornare nel parmigiano. In luglio tent\u00f2 di assediare Reggio, presidiata da Feltrino Gonzaga, ma fu ancora una volta sconfitto dopo una sortita effettuata da reggiani, bolognesi e ferraresi. Nell'estate dello stesso anno Ludovico II Gonzaga stipul\u00f2 un trattato di pace con i Visconti per la cui Mantova rimase ai Gonzaga e Bernab\u00f2 abbandon\u00f2 il ponte di Borgoforte in cambio della fuoriuscita di Mantova dalla lega anti-viscontea. In ottobre ferraresi, bolognesi e fiorentini attaccarono con 500 lance alla guida di Lucio Lando il territorio attorno a Mirandola ma furono infine sconfitte da Bernab\u00f2. Il 12 novembre fu suggellata la pace tra i Visconti, la Repubblica di Firenze e lo Stato Pontificio ma ebbe vita breve dato che il 19 dicembre mor\u00ec Urbano V. Al suo posto il 30 dicembre fu eletto Gregorio XI, nipote di Innocenzo VI.\nLa campagna anti-viscontea di Gregorio XI (1371-1378).\nLa cattura di Reggio.\nNel marzo del 1371 Niccol\u00f2 II d'Este assold\u00f2 l'esercito condotto da Lucio Lando per catturare Reggio, tenuta da Feltrino Gonzaga, in seguito ad una richiesta d'aiuto da parte dei cittadini. Grazie al tradimento di un tale Gabriello Gavasaldo, il 7 aprile il Lando riusc\u00ec a catturare Porta San Pietro e a far entrare in citt\u00e0 300 uomini al comando di Zebrino da Marano che costrinsero il Gonzaga e i Manfredi a rinchiudersi nel castello della citt\u00e0. Reggio venne poi sottoposta ad un violento saccheggio da parte della compagnia mercenaria. Guglielmo, figlio di Feltrino, riusc\u00ec ad uscire dal castello e recarsi a Crevalcore per implorare aiuto a Bernab\u00f2 che era ivi acquartierato. Il 10 aprile Bernab\u00f2 gli concesse 50 soldati scelti carichi di viveri che riuscirono a tornare a Reggio introducendosi nel castello di notte e di soppiatto.\nPoi il signore di Milano ordin\u00f2 al suo capitan generale, Guido da Vimercate, di assoldare le truppe di Alidasio, conte di Cuneo e al contempo scrisse al figlio Ambrogio ingiungendogli di soccorrere Feltrino con i suoi 500 uomini. Ambrogio si fece dare le chiavi del castello ed entr\u00f2 in citt\u00e0 ma venutolo a sapere, il Lando part\u00ec da Sassuolo e si rec\u00f2 di nuovo a Reggio per contrastarlo. Guglielmo infine accett\u00f2 di cedere a Bernab\u00f2 Reggio e tutte le citt\u00e0 nella sua diocesi con l'eccezione di Bagnolo e Novellara in cambio di fiorini. Bernab\u00f2 si rec\u00f2 con l'esercito a Parma e una volta terminata la licenza concessagli dall'Este, Lucio Lando acconsent\u00ec ad abbandonare la citt\u00e0 ai milanesi in cambio di fiorini (secondo il Rosmini) o fiorini (secondo il Corio) poi trad\u00ec i Visconti passando al servizio del marchese del Monferrato contro Galeazzo. Il governo della citt\u00e0 fu affidato ad Ambrogio Visconti, seguirono grandi festeggiamenti. \nA partire da luglio Manfredino da Sassuolo, al soldo di Bernab\u00f2, saccheggi\u00f2 le campagne modenesi mentre dal 14 agosto Ambrogio Visconti devast\u00f2 le ferraresi arrivando per la prima volta da settant'anni sino alle porte della citt\u00e0. Niccol\u00f2 II d'Este, intimorito dagli eventi, chiese aiuto a Gregorio XI. Il papa a sua volta cerc\u00f2 di combinare un'altra lega anti-viscontea con Carlo IV di Lussemburgo, Luigi I d'Ungheria e i guelfi toscani. In ottobre Guido da Correggio, figlio di Azzone, trad\u00ec il padre e lo zio che sostenevano la lega anti-viscontea alleandosi con Bernab\u00f2 e, dopo aver introdotto alcuni soldati in citt\u00e0, li fece arrestare insieme ai loro figli assumendo il governo del luogo e guadagnandosi una provvigione annua dai Visconti.\nLa battaglia di Rubiera.\nAll'inizio del 1372 il marchese Federico II di Saluzzo chiese aiuto a Bernab\u00f2 non riuscendo a contrastare l'esercito di Amedeo VI di Savoia. Bernab\u00f2 gli invi\u00f2 500 lance che per tutta l'estate effettuarono scorrerie nelle terre del conte. Nel frattempo Gregorio XI aveva allestito un esercito di 1.000 lance e almeno altrettanti fanti insieme a Niccol\u00f2 II d'Este per evitare che Beranb\u00f2 catturasse anche Modena. Il 2 giugno 1372 le truppe di Bernab\u00f2, 1.000 fanti e 800 lance guidate da John Hawkwood e Ambrogio Visconti, sconfissero l'esercito della lega, che aveva il doppio degli effettivi, nella battaglia di Rubiera catturando un migliaio di soldati nemici insieme al comandante Francesco da Fogliano e al nipote Guglielmo, promettendo di risparmiarli in cambio di tutti i loro castelli. La proposta venne respinta dal fratello Guido, cos\u00ec Francesco venne impiccato alle mura di Reggio; gli altri soldati vennero invece rilasciati. \nA giugno Bernab\u00f2 invi\u00f2 truppe in aiuto del fratello che stava assediando Asti ai danni del Savoia. L'assedio fu infine sollevato e Galeazzo fu costretto a ritirarsi mentre Ambrogio torn\u00f2 a Reggio dove si lament\u00f2 col padre per la condotta di John Hawkwood durante e dopo l'assedio tanto che questo fu licenziato e pass\u00f2 al soldo del papa che lo nomin\u00f2 gonfaloniere della Chiesa e capitano dell'esercito pontificio. Ferraresi e pontifici approfittarono della dipartita di parte delle truppe di Bernab\u00f2 per effettuare scorrerie nel parmigiano e nel piacentino guidati dal cardinale di Bourges per poi assediare Sassuolo in agosto.\nBernab\u00f2 rispose assediando San Polo d'Enza. In novembre Pietro di Bourges, facendo finta di recarsi dal conte di Savoia, saccheggi\u00f2 le campagne parmigiane e piacentine, cattur\u00f2 diversi castelli piacentini e pavesi e le cittadine di Broni Borgonovo e Castelnuovo per poi tornare a Bologna con un ricco bottino. Bernab\u00f2 rispose inviando Ambrogio Visconti a saccheggiare le campagne sino a Bologna. Gregorio XI rispose rinnovando la scomunica nei confronti di Bernab\u00f2 e Galeazzo II, sciogliendo i loro sudditi dall'obbligo di fedelt\u00e0. Bernab\u00f2 allora impose a tutti gli ecclesiastici della sua signoria di non effettuare alcuna elezione senza la sua licenza e di restare nella loro citt\u00e0, ordin\u00f2 inoltre di arrestare qualsiasi ecclesiastico disobbediente e tutti quelli francesi presente sui suoi domini, pena la morte e la confisca dei beni.\nLa disfatta di Gavardo.\nAll'inizio di gennaio del 1373 il papa aveva approntato due nuovi eserciti, di cui quello destinato a combattere contro Bernab\u00f2 era costituito da John Hawkwood con 500 lance inglesi, Ugolino da Savignano con 300 lance ferraresi, Guidone di Pluine con una compagnia di guasconi, Giorgio Piccinino con una compagnia di borgognoni e Ulrich Totinger con una compagnia di tedeschi. Il 23 gennaio l'esercito di Bernab\u00f2 al comando di Zanetto Visconti fu sconfitto sulle rive del Panaro al ritorno da operazioni di rapina nel bolognese condotte da John Hawkwood.\nI pontifici ne approfittarono per occupare San Giovanni in Croce e riuscirono a provocare una sollevazione guelfa che fece perdere ai Visconti gran parte dei castelli del piacentino costringendoli a rifugiarsi in citt\u00e0. Il conte di Savoia, nuovo generale della lega, a sua volta ne approfitt\u00f2 per conquistare diversi castelli e cittadine nel novarese, tra cui Galliate, per poi attraversare il Ticino, saccheggiare la Martesana e attraversare l'Adda a Brivio provocando la sollevazione dei guelfi della valle San Martino e di molte altre. Bernab\u00f2 fece espellere i guelfi da Milano poi lo tallon\u00f2 con il suo esercito danneggiandone il vettovagliamento. Il conte di Savoia, a corto di viveri e in ritardo con le paghe, fu ulteriormente funestato da un morbo che si diffuse nell'accampamento e fece morire molti soldati e infine costretto a ritirarsi verso il bresciano.\nGregorio IX, volendo capitalizzare sul momento di debolezza dei Visconti, indisse una crociata contro di loro inviando John Hawkwood nel bresciano in modo da unirsi al conte di Savoia. Galeazzo II vi invi\u00f2 Gian Galeazzo e Bernab\u00f2 suo figlio Ambrogio per evitare che i due eserciti si congiungessero, il secondo tuttavia fu poi costretto a puntare su Bergamo per sedare la rivolta in corso finendo per\u00f2 ucciso il 17 agosto insieme a Ludovico da Correggio dai valligiani a Caprino Bergamasco; durante le operazioni fu distrutta l'Abbazia di Pontida. Gian Galeazzo assal\u00ec il nemico presso Montichiari sconfiggendolo e catturando circa 500 uomini. L'8 maggio, passato il fiume Chiese sconfisse John Hawkwood a Gavardo. Le truppe viscontee tuttavia si diedero al sacco dei nemici caduti e l'Hawkwood ne approfitt\u00f2 per contrattaccare e annientarli, catturandone quasi tutti i capitani. Gian Galeazzo Visconti dopo essere stato disarcionato riusc\u00ec a fuggire solo grazie all'aiuto di alcuni fedeli cavalieri. Dopo la battaglia sia l'Hawkwood che il conte di Savoia si ritirarono a Bologna. Lo stesso mese si stabil\u00ec una tregua dietro il pagamento di 20.000 fiorini da parte di Bernab\u00f2 al papa. In settembre Bernab\u00f2 marci\u00f2 personalmente in valle San Martino per vendicare il figlio, soffoc\u00f2 la rivolta nel sangue, atterr\u00f2 i fortilizi guelfi e in ottobre ritorn\u00f2 a Milano.\nLa rivolta nello Stato Pontificio.\nNell'aprile del 1374 Giberto da Fogliano congiur\u00f2 con alcuni cittadini di Scandiano, ne cacci\u00f2 lo zio Guido e si alle\u00f2 con la lega anti-viscontea iniziando ad effettuare scorrerie nel reggiano. Il 9 giugno Bernab\u00f2 invi\u00f2 Paolo Cristiani per firmare un armistizio con lo Stato Pontificio e il Savoia. Ne sei mesi successivi gran parte del dominio visconteo fu funestato dalla peste. In ottobre John Hawkwood devast\u00f2 le campagne e alcune cittadine parmigiane al punto tale che non si pot\u00e9 seminarle e l'anno successivo non diedero raccolto. Nello stesso mese Jacopo e Antonio dei Pii cacciarono i fratelli Marsilio e Giberto da Carpi alleandosi con i pontifici.\nIl 22 maggio 1375 si giunse alla ratifica di una pace per un anno tra i Visconti e la lega anti-viscontea. In agosto Bernab\u00f2 diede in moglie la figlia Agnese a Francesco Gonzaga, figlio di Ludovico. In agosto Bernab\u00f2 venne avvicinato da Pietro II di Cipro, bisognoso di un alleato sulla terraferma italica per muovere un attacco alla Repubblica di Genova, in guerra con Cipro. L'accordo venne suggellato dal matrimonio di Pietro con Valentina, figlia di Bernab\u00f2. Il 22 agosto, su richiesta di Federico di Cipro, Bernab\u00f2 fidanz\u00f2 la figlia Anglesia con Enrico figlio di Pietro.\nNel 1375 i fiorentini, si allearono con Bernab\u00f2, Giovanna I di Napoli, i senesi, i lucchesi, i pisani e gli aretini contro Gregorio XI poich\u00e9 questi aveva lasciato che John Hawkwood devastasse il loro territorio malgrado fossero alleati. Bernab\u00f2 mand\u00f2 in loro aiuto 500 lance al comando di Zenone Visconti. Galeazzo II decise di non appoggiare il fratello. I fiorentini invitarono tutte le citt\u00e0 d'Italia e specialmente quelle dello Stato Pontificio a ribellarsi alla tirannia dei rettori. In novembre due terzi delle citt\u00e0 e castelli dello Stato Pontificio (Forl\u00ec, Urbino, Fermo, Perugia, Assisi, Gubbio, Citt\u00e0 di Castello, Viterbo, Narni, Ortona, Civitavecchia e altre) si ribellarono al papa espellendo gli ufficiali della Santa Sede. Alcune famiglie nobili romane come gli Orsini, i Savelli e i Colonna fecero lega tra loro e si allearono con i Visconti e con i fiorentini.\nNel febbraio del 1376 si ribellarono anche Ascoli, Macerata e Imola, il 20 marzo fu la volta di Bologna che espulse il legato pontificio e i suoi soldati, costringendoli a riparare a Ferrara. John Hawkwood approfitt\u00f2 della situazione per saccheggiare Faenza e i territori pontifici circostanti. Per cercare di ristabilizzare la situazione Gregorio XI assold\u00f2 una compagnia mercenaria di francesi, bretoni e inglesi a cui aggiunse 800 cavalieri italiani. Bernab\u00f2 e fiorentini risposero riunendo a Bologna un esercito di 1.000 lance al comando di Rodolfo da Varano che riuscirono a respingere i pontifici, costretti a riparare a Cesena. I cittadini di quella citt\u00e0 si ribellarono costringendo gli ufficiali pontifici ad arroccarsi nel castello da dove furono liberati dall'intervento di John Hawkwood che saccheggio barbaramente la citt\u00e0 facendo strage di civili. In aprile Bernab\u00f2 diede la figlia Elisabetta in moglie a Lucio Lando con una dote di 12.000 fiorini.\nLa fine della cattivit\u00e0 avignonese.\nIl 27 gennaio 1377, sollecitato da Caterina da Siena e intenzionato a porre fine alle rivolte nello Stato Pontificio, Gregorio XI fece solenne rientro a Roma. Si fece precedere da un esercito di 4.000 fanti e 6.000 cavalieri bretoni che, giunto nel bolognese dopo aver devastato i territori attraversati, riusc\u00ec a riacquistare alcuni castelli. In luglio Bernab\u00f2 cerc\u00f2 di accordarsi con Hawkwood per la cattura di Modena ma Niccol\u00f2 II d'Este riusc\u00ec ad anticiparlo arrestando il castellano e i modenesi ribelli per cui non se ne fece nulla. Poco dopo Astorre I Manfredi con l'aiuto dell'Hawkwood e di alcuni cittadini faentini riusc\u00ec ad impossessarsi di Faenza sottraendola ai ferraresi, poi si alle\u00f2 con i Visconti e i fiorentini. Il 19 luglio il pontefice stabil\u00ec una nuova tregua con i Visconti.\nLo stesso anno Bernab\u00f2 don\u00f2 all'amante Donnina Porro le terre di Ronchetto cui aggiunse Pagazzano nel 1379; alla sua morte sarebbero andate in feudo al figlio illegittimo avuto con lei, Lancillotto. In maggio diede in sposa la figlia illegittima Donnina a John Hawkwood. Il 2 agosto 1377 Violante Visconti si spos\u00f2 con Ottone III del Monferrato, di diversi anni pi\u00f9 giovane. La sfortunata Violante era infatti rimasta vedova di Lionello di Anversa, morto ad Alba dopo appena quattro mesi di matrimonio. Il 18 ottobre 1375 mor\u00ec Cansignorio della Scala. Gli succedettero i figli naturali Antonio e Bartolomeo. Bernab\u00f2 riteneva che la successione fosse invece dovuta alla moglie Regina della Scala cos\u00ec nell'ottobre del 1377 cerc\u00f2 di farli catturare da una compagnia di tedeschi durante una battuta di caccia ma i questi contravvennero agli ordini avvertendo i veronesi. Nel marzo del 1378 Gregorio XI apr\u00ec nuove trattative di pace a Sarzana con i Visconti e i fiorentini dopo essere stato sconfitto dai secondi nelle battaglie di Camerino e Matelica senza per\u00f2 concluderle dato che a fine mese mor\u00ec. I cittadini romani si sollevarono chiedendo l'elezione di un papa italiano dopo 72 anni di francesi, fu pertanto eletto Urbano VI, da Itri. Il 4 agosto mor\u00ec Galeazzo II e Bernab\u00f2 assunse il governo dell'intera Signoria di Milano.\nLa fine del potere e la morte (1378-1385).\nNell'aprile del 1378 John Hawkwood e Lucio Lando assediarono Verona senza risultati. In ottobre Bernab\u00f2 effettu\u00f2 scorrerie nel veronese dopo che i della Scala avevano inviato compagnie di ungheresi a saccheggiare il bresciano. Lo stesso anno Bernab\u00f2 appoggi\u00f2 la Repubblica di Venezia nella guerra di Chioggia contro Genova. Le truppe viscontee vennero per\u00f2 sconfitte pesantemente in Val Bisagno nel settembre del 1379. In dicembre Regina della Scala insieme al primogenito Marco marci\u00f2 con 700 uomini alla volta della citt\u00e0 e li accus\u00f2 di tradimento ma non riusc\u00ec a catturare Verona a causa dell'indolenza di John Hawkwood e di Lucio Lando (forse corrotti dagli Scaligeri) che furono cacciati e si vendicarono saccheggiando la pianura bergamasca e bresciana. Il 26 febbraio 1379 si raggiunse un accordo per cui la Regina della Scala rinunci\u00f2 alle sue pretese sulla citt\u00e0 in cambio di fiorini e una pensione annua di fiorini. Bernab\u00f2 lo stesso anno le don\u00f2 i feudi lodigiani di Somaglia, Castelnuovo Bocca d'Adda, Maiano, Monteoldrado, Sant'Angelo Lodigiano e Merlino.\nA questi nel dicembre del 1380 si aggiunsero i feudi di Cassano, Stezzano, Chignolo, Villanterio, Roccafranca, Tabiano e Pizzobellasio. Infine nel 1383 Regina ottenne anche Roncaglia, Sarzana, Valenza, Santo Stefano e Carrara. Nel marzo del 1379 Bernab\u00f2 assegn\u00f2 ai figli maschi legittimi i rispettivi feudi: a Marco tocc\u00f2 met\u00e0 di Milano con l'altra met\u00e0 in possesso di Gian Galeazzo Visconti, a Ludovico vennero assegnate Lodi e Cremona, a Carlo Parma, Crema e Fidenza, a Rodolfo Bergamo, Soncino e la Gera d'Adda, a Gianmastino Brescia, il Garda e la val Camonica sotto tutela della madre data l'et\u00e0. In aprile si stipul\u00f2 una pace tra i Visconti e i della Scala.\nNel 1380 il marchese del Carretto trad\u00ec i Visconti passando ai genovesi che gli offrirono Albenga. In aprile Bernab\u00f2 fece entrare il nipote Gian Galeazzo nella nuova alleanza stipulata con la Repubblica di Venezia e insieme inviarono i loro due eserciti rispettivamente al comando di Niccol\u00f2 Terzi e Ottorino Mandelli nel genovese. In estate Castelnuovo e Serravalle passarono sotto i Visconti. In agosto Agnese Visconti, figlia di Bernab\u00f2, spos\u00f2 Francesco I Gonzaga. Il 13 novembre in forza delle bolle apostoliche, gli arcivescovi di Milano e Napoli permisero la promessa di matrimonio tra Caterina Visconti, figlia di Bernab\u00f2 e Gian Galeazzo Visconti, cugini di primo grado. La sposa port\u00f2 una dote di ben fiorini d'oro. Il matrimonio si celebr\u00f2 due giorni dopo presso la basilica di San Giovanni in Conca poi il marito le diede in feudo Monza e il suo castello. In novembre si spos\u00f2 infine Antonia Visconti, altra figlia di Bernab\u00f2, spos\u00f2 Eberardo III del W\u00fcrttemberg.\nIl 18 aprile 1381 Isotta Visconti, figlia di Bernab\u00f2, ripudi\u00f2 il marito Carlo da Fogliano per essere stata sposata con lui in tenera et\u00e0. Lo stesso mese Ludovico Visconti, altro figlio di Bernab\u00f2, spos\u00f2 Violante Visconti, figlia di Galeazzo II che gli port\u00f2 in dote fiorini d'oro. Violante era rimasta ancora una volta vedova di Ottone del Monferrato, che come il precedente marito era morto a pochi mesi dal matrimonio (fine 1378) in una battuta di caccia o in una rissa. Il 3 gennaio 1382 mor\u00ec Marco Visconti, figlio di Bernab\u00f2 e di l\u00ec a pochi mesi anche sua moglie Elisabetta di Baviera; furono entrambi sepolti nella basilica di San Giovanni in Conca. Nel febbraio del 1382 Bernab\u00f2 Visconti e Luigi I d'Angi\u00f2 si accordarono a Milano per l'invasione del Regno di Napoli e il Visconti offr\u00ec la figlia Lucia a Luigi, figlio del duca d'Angi\u00f2 ed Elisabetta Visconti al conte di Valois, fratello di Carlo VII di Francia oppure al conte di Borgogna. Il matrimonio non ebbe mai luce. In marzo Bernab\u00f2 marit\u00f2 la figlia Maddalena con Federico di Baviera pagando una dote di 100.000 fiorini.\nIl 24 luglio l'esercito angioino e quello visconteo si incontrano a Piacenza, poi Bernab\u00f2 accompagn\u00f2 Lodovico sino a Castel San Giovanni e gli fece numerosi doni. In agosto Carlo Visconti, figlio di Bernab\u00f2, marit\u00f2 la figlia del conte d'Armagnac. A dicembre mor\u00ec Pietro II di Cipro lasciando vedova Valentina Visconti.\nIl 19 febbraio 1383 Bernab\u00f2 sigl\u00f2 una pace separata con Genova. Il 18 giugno 1384 moriva la moglie Regina della Scala. Lo stesso anno Lucia Visconti sposava a Milano Edmund III Holland, figlio del re d'Inghilterra portando una dote di 75.000 fiorini. Nel 1385 Bernab\u00f2 impresse una decisa svolta filo-francese alla sua politica matrimoniale. Mentre arrivavano finalmente a conclusione le trattative per il matrimonio tra sua figlia Lucia Visconti e un figlio del re di Napoli Luigi II d'Angi\u00f2, sua nipote Isabella di Baviera, figlia di Taddea, veniva promessa in sposa al re Carlo VI di Francia. In febbraio fece inoltre sposare l figlio Gianmastino ad una figlia di Antonio della Scala restituendogli tutti i castelli che aveva occupato nel veronese.\nLa trappola di Gian Galeazzo Visconti.\nGian Galeazzo, vedendo minacciate le sue alleanze francesi, mosse risolutamente contro lo zio. Secondo il Giovio, Regina della Scala aveva istigato da tempo i suoi figli ad eliminare lo scomodo cugino che aveva ereditato i ricchi domini del padre ma questi, bench\u00e9 se ne fosse accorto, faceva finta di non saperlo. In compenso Gian Galeazzo prendeva ogni precauzione per evitare di essere eliminato: restrinse il numero dei domestici, ridusse la sua tavola a poche vivande che faceva assaggiare prima di consumare, costitu\u00ec la sua guardia personale di veterani fedeli, non metteva piede fuori dalla porta di un castello se prima non aveva fatto esplorare i dintorni da una squadra di soldati, si mostrava devoto, debole e pusillanime andando a pregare in chiesa con una scorta armata, attirando su di s\u00e9 il disprezzo dei cugini e facendosi sottovalutare dallo zio. Il 6 maggio 1385, con la scusa di un pellegrinaggio al santuario di Santa Maria del Monte sopra Varese, si avvi\u00f2 da Pavia a Milano con una scorta di mille uomini, spingendo Bernab\u00f2 ad accoglierlo fuori dalla Porta Vercellina, presso l'ospedale di S.Ambrogio.\nBernab\u00f2 si rec\u00f2 all'appuntamento su una mula accompagnato solo dai figli Rodolfo e Ludovico e da pochi armati sebbene molti cercassero di dissuaderlo. Gian Galeazzo arriv\u00f2 accompagnato dai fedelissimi Ottone Mandelli e Bernardino da Lonato con le milizie di Jacopo dal Verme, Ugolotto Biancardo e Giovanni Malaspina, presumibilmente cinquanta lance, mentre lasci\u00f2 indietro il resto degli uomini per non farsi scoprire. Nel \"Lamento di Bernab\u00f2 Visconti\" si racconta come Gian Galeazzo avesse ordinato a cinquanta cavalieri di appostarsi entro le mura del Castello di Porta Giovia in modo da uscire di sorpresa e togliere allo zio ogni via di fuga. Bernab\u00f2 e i suoi vennero pertanto facilmente circondati e catturati dagli uomini di Gian Galeazzo che poi si impadronirono dei punti chiave di Milano, mentre la plebe veniva lasciata libera di saccheggiarne il palazzo.\nIl vecchio \"tiranno\" fu rinchiuso nelle segrete del Castello di Porta Giovia per poi essere trasferito il 25 maggio da Gaspare Visconti nel castello di Trezzo sull'Adda dove rimase rinchiuso per sette mesi prima di morire il 19 dicembre tra le braccia di Donnina Porro forse per intossicazione da una scodella di fagioli avvelenati. Bernab\u00f2 aveva raggiunto i sessantadue anni e aveva signoreggiato per trenta. Il Giulini racconta che essendosi accorto di essere stato avvelenato, proruppe in gran pianto e si percosse il petto ripetendo continuamente \"cor contritum et humiliatum Deus non despicies\" finch\u00e9 spir\u00f2.\nGian Galeazzo tribut\u00f2 solenni funerali allo zio-suocero per non farne un martire. Bernab\u00f2 fu inizialmente sepolto a Milano nella cripta di San Giovanni in Conca. L'esecuzione della tomba fu affidata allo scultore Bonino da Campione, che venne incaricato di riadattare, con modifiche e aggiunte, il monumento equestre commissionatogli per la stessa chiesa dallo stesso Bernab\u00f2 intorno al 1363. La grandiosa arca marmorea si trova oggi al Castello Sforzesco di Milano.. Una testina marmorea erratica rinvenuta nel 2012 nei depositi del Castello Sforzesco \u00e8 stata identificata come un ritratto di Bernab\u00f2 negli ultimi anni di vita. L'opera \u00e8 attribuita a Bonino da Campione. Il corpo fu traslato nel 1814 nella Chiesa di Sant'Alessandro in Zebedia, dove riposa dal 1892 anche la moglie Beatrice.\nAspetto e personalit\u00e0.\nBernab\u00f2 viene descritto dagli storici dell'epoca come uomo di bell'aspetto, intelligente, colto, astuto, fine politico ed abile giurista ma anche facile all'ira, impaziente, insaziabile, avaro, vendicativo e capace di atti di incredibile e maniacale crudelt\u00e0.\nIl Giulini riporta una descrizione fatta da un annalista anonimo del XIV secolo.\nDiscendenza.\nBernab\u00f2 Visconti ebbe almeno trenta figli da sei donne diverse.\nDalla moglie Beatrice Regina della Scala, a cui fu promesso nel 1345 e che spos\u00f2 a Verona nel 1350, ebbe ben quindici figli, cinque maschi e dieci femmine:\nDalla contessa Donnina de Porri (Porro) di Brianza dei marchesi di Trebbia, forse sposata dopo la morte della prima moglie, ebbe:\nDalla cortigiana Montanina de Lazzari ebbe:\nDall'amante Bertramola de' Grassi ebbe:\nDall'amante Caterina Freganeschi, figlia dell'oste dell'Osteria del Saraceno di Milano ebbe:\nDall'amante Giovannola di Montebretto ebbe:\nBernab\u00f2 tra realt\u00e0 e leggenda.\nSono numerosi gli aneddoti storici e le leggende che circondano la figura di Bernab\u00f2 Visconti. Segue una lista delle pi\u00f9 note.\nArmoriale.\nUn ghepardo assiso tra le fiamme indossante un elmo con il Biscione crestato d'oro ingollante un fanciullo moro di carnagione dalle braccia distese impugnante un filatterio con il motto \"souffrir m'estuet me sans volter\" oppure \"souffrir m'estuet in gotisach\" accompagnato dalle lettere D e B (\"Dominus Bernabos\").\nIl ghepardo tra le fiamme potrebbe essere interpretato come il rifiuto della codardia o della lussuria in favore della Temperanza (una delle quattro virt\u00f9 cardinali), rappresentata in forma allegorica sul monumento equestre a Bernab\u00f2.\nMotti\nImprese"}
{"id": "283498", "revid": "2105521", "url": "https://it.wikipedia.org/wiki?curid=283498", "title": "Bonanno (famiglia)", "text": "La famiglia Bonanno \u00e8 una delle Cinque Famiglie che controllano le attivit\u00e0 della Mafia italo-americana a New York; prende il nome da uno dei suoi primi boss, Joseph Bonanno.\nStoria.\nLe origini.\nLe origini della \"cosca\" sono da individuarsi a Castellammare del Golfo, in provincia di Trapani, luogo di nascita della maggior parte dei suoi componenti iniziali. Il clan venne fondato da Giuseppe Bonanno, ma quando questi venne ucciso dal rivale clan Buccellato, le redini della \"cosca\" passarono nelle mani del fratello Salvatore, il padre del futuro boss Joe Bonanno. Nel frattempo Stefano Magaddino, storico alleato dei Bonanno, arriv\u00f2 a New York e divenne un importantissimo membro della \"cosca\". Tuttavia, nel 1921 Magaddino dovette lasciare New York per Buffalo e il clan pass\u00f2 prima sotto le egida di Nicol\u00f2 Schir\u00f2 ed in seguito sotto il potentissimo Salvatore Maranzano.\nDa Salvatore Maranzano a Joseph Bonanno.\nMaranzano per\u00f2 entr\u00f2 presto in conflitto con Joe Masseria, scatenando la cosiddetta \u00abGuerra castellammarese\u00bb, che termin\u00f2 il 15 aprile 1931, quando Joe Masseria venne assassinato su ordine del suo uomo di fiducia Lucky Luciano.\nUscito vittorioso dal conflitto, Maranzano convoc\u00f2 un incontro a Chicago ospitato da Al Capone, in cui celebr\u00f2 la vittoria e si fece eleggere \u00abcapo dei capi\u00bb. Maranzano per\u00f2 considerava pericolosi Lucky Luciano insieme ai suoi alleati non-siciliani Vito Genovese, Joe Adonis, Frank Costello e gli ebrei Meyer Lansky e Bugsy Siegel, decidendo in segreto di farli assassinare. Il 10 settembre 1931 tuttavia Maranzano fu ucciso a coltellate e colpi di pistola nel suo ufficio a Park Avenue da 4 killer spacciatisi per agenti del fisco.\nA seguito dell'assassinio di Salvatore Maranzano durante la guerra Castellammarrese del 1931, Joseph Bonanno svilupp\u00f2 la sua organizzazione con base a Brooklyn e divent\u00f2 ben presto uno dei pi\u00f9 giovani esponenti del Sindacato nazionale del crimine all'et\u00e0 di 26 anni. Nonostante fosse una delle famiglie pi\u00f9 piccole, grazie all'abilit\u00e0 e alle grandi doti organizzative di Bonanno, divent\u00f2 la 2\u00b0 pi\u00f9 importante famiglia delle cinque famiglie newyorkesi per quasi un trentennio. Joseph Bonanno inizi\u00f2 ad avere rapporti anche con Joe Profaci e con la famiglia di Buffalo, controllata da suo cugino Stefano Magaddino.\nGuerra dei Banana (Banana's War).\nFu proprio con il matrimonio tra Rosalia Profaci, e Salvatore \"Bill\" Bonanno, figlio di Joseph, che i Profaci ed i Bonanno incominciarono ad organizzare l'eliminazione di Carlo Gambino, Vito Genovese e Gaetano Lucchese, boss delle rispettive famiglie. Ma la cospirazione fu scoperta, a causa della defezione di Joseph Colombo, incaricato degli omicidi, che rivel\u00f2 il piano ai diretti interessati. Di conseguenza, nel 1964, Joseph Bonanno si ritir\u00f2 in Arizona per evitare il peggio e la Commissione nomin\u00f2 Gaspar DiGregorio, vecchio capodecina di Bonanno, alla guida della famiglia. La situazione port\u00f2 la famiglia a spaccarsi in due fazioni: i lealisti di Bonanno, guidati da Joe Bonanno, il figlio Bill e il cognato di Joe, Frank LaBruzzo, ed i sostenitori di DiGregorio. Dopo due anni di guerra per le strade, la tensione ebbe il suo culmine nel 1966, quando Bill Bonanno sub\u00ec un attentato dai sostenitori di DiGregorio. Tuttavia l'attentato fall\u00ec e successivamente la Commissione rimosse DiGregorio dalla leadership della famiglia, ponendovi Paul Sciacca. Ma le ostilit\u00e0 cessarono solo quando Joe Bonanno sub\u00ec un attacco di cuore nel 1968, le acque si calmarono e Joe ottenne, caso pressoch\u00e9 unico nella storia, il suo ritiro dalla mafia, limitandosi alla posizione di \"anziano statista\" del crimine organizzato. Anche Bill abbandon\u00f2 New York, ritirandosi con i familiari a Tucson, in Arizona.\nCronologia degli scontri.\nSotto la leadership di Sciacca, la famiglia si riprese pian piano, fino al ritiro di Sciacca nel 1971. A Sciacca successe Natale Evola, che per\u00f2 govern\u00f2 brevemente dal 1971 fino al 1973, anno in cui mor\u00ec. Philip \"Rusty\" Rastelli fu il successore della famiglia Bonanno dopo la morte di Natale Evola nel 1973.\nPhilip Rastelli e \"Lilo\" Galante.\nDopo la morte di Natale Evola nel 1973, tutti i capodecina della famiglia nominarono come successore Philip Rastelli. Rastelli fu arrestato nel 1973 e condannato nel 1975 a dieci anni. Durante il suo regno la famiglia godette di un momento di prosperit\u00e0.\nCarmine Galante funse da boss reggente mentre Rastelli era in carcere. Galante tuttavia era ben pi\u00f9 brutale ed avido, ed incominci\u00f2 a colpire le altre famiglie nel tentativo di monopolizzare il traffico di eroina negli Stati Uniti. Galante lott\u00f2 per il controllo della famiglia con Rastelli e diede nuovo vigore alla faida contro i Gambino. Dopo la morte di Carlo Gambino nel 1976, Galante inizi\u00f2 una nuova faida con la famiglia Genovese per quanto riguardava il traffico di droga che sfoci\u00f2 nella morte di alcuni membri del clan Genovese. Le Cinque Famiglie, stanche dalla sua ingordigia, ne organizzarono l'omicidio e Galante fu ucciso il 12 luglio 1979 al ristorante \"Joe and Mary\" di Brooklyn, con diversi colpi di pistola e fucile.\nSalvatore \"Sally Fruits\" Farruggia, che era stato anche nella \"Commissione\" di Cosa Nostra, divenne boss reggente della famiglia e nel 1983 Rastelli, uscito di prigione, torn\u00f2 alla guida.\nCon l'intraprendenza di Rastelli la famiglia espanse le operazioni, fino ad includere ristoranti e caff\u00e8 dove, dietro una facciata apparentemente legale, si espanse anche il narcotraffico attraverso la cosiddetta Pizza Connection. Alcuni anni dopo, nella famiglia entr\u00f2 l'agente FBI infiltrato Joseph D. Pistone, meglio conosciuto come Donnie Brasco. Grazie alla sua collaborazione, circa 120 membri della famiglia furono arrestati e condannati, arrivando quasi alla distruzione della stessa verso la fine degli anni '70.\nNel 1985 Rastelli inizi\u00f2 a perdere il controllo sulle attivit\u00e0 della famiglia, in particolare quando grossi gruppi di affiliati rimasero coinvolti sempre pi\u00f9 nel traffico di droga, contravvenendo ai suoi ordini. Nel 1986 Rastelli fu arrestato e condannato in base alla RICO. Mor\u00ec in prigione nel 1991.\nJoe Massino e la caduta.\nIl successore di Rastelli, Joseph \"Big Joey\" Massino diede alla famiglia uno sbalzo di potere. Non solo riusc\u00ec a far rientrare la famiglia nella Commissione (anche grazie all'amicizia tra Massino e John Gotti), da cui era stata espulsa negli anni '70, ma riusc\u00ec anche a depistare le autorit\u00e0 per diversi anni. Tuttavia nel 2003, Massino fu condannato per racket ed omicidio senza possibilit\u00e0 di appellarsi, con la possibilit\u00e0 di sedia elettrica. Nel 2004, Massino divenne cos\u00ec il primo boss americano a pentirsi, testimoniando contro i membri della sua famiglia e svelando la verit\u00e0 dietro all'omicidio di Alphonse Indelicato e Dominick Napolitano ed il coinvolgimento di Vito Rizzuto, potente boss canadese. Queste testimonianze causarono il crollo della famiglia, un tempo la 2\u00b0 pi\u00f9 potente di New York, che venne retrocessa come 3\u00b0/4\u00b0 delle Cinque Famiglie di New York.\nAnthony \"Tony Green\" Urso era il boss reggente dopo l'arresto di Massino nel gennaio 2003. Venne arrestato nel gennaio 2004 per racket ed omicidio, dopo la testimonianza di Massino stesso. La famiglia venne cos\u00ec rilevata da Vincent \"Vinny Gorgeous\" Basciano, che ha governato fino al 2012 con vari boss reggenti. Basciano venne arrestato nel novembre 2004 per racket ed omicidio, \u00e8 stato condannato nel settembre 2006. Attualmente il boss risulta essere Michael Mancuso.\nLeadership storica.\nBoss di strada.\nIl boss di strada \u00e8 responsabile di comunicare gli ordini del boss ai membri pi\u00f9 bassi della famiglia. In alcuni casi un \"Triumvirato reggente\" (composto da vari capidecina) ha sostituito il ruolo di boss di strada. Il boss di strada ha la possibilit\u00e0 di comandare la famiglia se il boss muore, va in prigione o \u00e8 incapace di comandare la famiglia per un certo lasso di tempo; la stessa pratica vale per i triumvirati reggenti. \nDurante la guerra intestina degli anni 1965-1968, ci furono due boss di strada: Paul Sciacca per i sostenitori di DiGregorio e Frank Labruzzo per i lealisti di Bonanno.\nFazioni della Guerra dei Banana (Banana's War).\nNella guerra che vide coinvolta la famiglia Bonanno le fazioni furono cos\u00ec suddivise:\nLealisti di Bonanno\nSostenitori di DiGregorio"}
{"id": "283499", "revid": "767487", "url": "https://it.wikipedia.org/wiki?curid=283499", "title": "WIZO", "text": "I WIZO sono un gruppo musicale Punk rock tedesco, di Sindelfingen; Il loro nome deriva dall'avverbio \"Wieso?\" (IPA [vi:'zo]), che significa \"perch\u00e9, come mai\". Sta ad indicare il loro smarrimento in una societ\u00e0 nella quale non si riconoscono: i loro testi sono infatti molto carichi di richiami all'anarchia e alla critica delle istituzioni.\nBiografia.\nI WIZO nascono nel 1986 da un'idea di Axel Kurth; La scelta del genere \u00e8 immediata, in quanto semplice (ad inizio carriera i musicisti non avevano molte competenze con i propri strumenti) ed immediato, adatto a completare i testi che il neonato gruppo voleva esprimere.\nCon i primi concerti cominciano anche i primi scandali, che costelleranno tutta la vita della band fino alla fine della loro storia: il peggiore avvenne nel 1995. La polizia fece in quell'anno irruzione nella casa discografica del trio e vietarono la ristampa e la vendita del primo album dei WIZO, \"f\u00fcr 'n Arsch\" (per un culo), poich\u00e9 la canzone \"Kein Gerede\" (niente chiacchiere) fu giudicata sovversiva ed istigatrice al terrorismo. Il gruppo dovette pagare una grossa multa, fu loro vietato di cantarla ai concerti e furono ritirate tutte le copie invendute dell'album. Successivamente l'album fu ristampato assieme al secondo, con \"Kein Gerede\" in versione karaoke e testo censurato sul booklet. Un altro scandalo pi\u00f9 tardo sar\u00e0 una minaccia da parte di un uomo di chiesa bavarese, disturbato dalla presenza di un maiale crocefisso sul booklet di \"UUAARRGH!\" (1994).\nLo scioglimento, dichiarato da Axel nel 2005, \u00e8 dovuto alla sua voglia di cambiamento, che ha consegnato ai suoi fedeli con una sorta di testamento, contenuto in \"Z.G.V.\" (sigla di \"Zukunft, Gegenwart, Vergangenheit\": futuro, presente, oltre), l'ultima canzone dell'ultimo album; \u00c8 stato fatto un ultimo grande concerto d'addio, che ha toccato anche l'Italia (a Bolzano).\nDiscografia.\nAlbum in studio.\nI WIZO hanno anche pubblicato, prima dello scioglimento, una USB-Stick griffata con il loro nome, contenente tutte le canzoni, dai demo, ai singoli ed agli album ufficiali (si sono sempre dichiarati favorevoli al file sharing su internet, del resto)."}
{"id": "283502", "revid": "1543377", "url": "https://it.wikipedia.org/wiki?curid=283502", "title": "LCARS", "text": "Nell'universo fantascientifico di \"Star Trek\", LCARS, sigla di \"Library Computer Access and Retrieval System\" (sistema di recupero e accesso \"dati e funzioni\" del computer), \u00e8 un'interfaccia informatica, sia software che hardware, usata sulle astronavi della Federazione Unita dei Pianeti.\nNella cronologia di Star Trek, il termine fu usato per la prima volta in \"Star Trek - The Next Generation\" e nelle serie successive. Nel contesto del mondo reale, il termine \"LCARS\" \u00e8 usato frequentemente per indicare lo stile delle schermate del sistema LCARS, in particolar modo quelli di \"Next Generation\".\nA questo stile ci si riferisce anche come \"okudagrammi\", dal nome di Michael Okuda, il designer della serie. Lo stile \u00e8 molto diffuso nei siti web dei fan di Star Trek (\"Trekkers\").\nPanoramica.\nLCARS fu concepito dal supervisore artistico e consulente tecnico della serie, Michael Okuda. Il design originale parte dalla richiesta di Gene Roddenberry che i pannelli non avessero troppa attivit\u00e0, per dare l'idea che la tecnologia fosse molto pi\u00f9 avanzata rispetto alla serie originale di Star Trek fornendo un aspetto minimalista. I primi display erano fatti di plexiglas colorati e retroilluminati, in modo da ottenere schermate complesse e molto economiche.\nNel corso del tempo si fece maggior uso delle animazioni; la maggior parte di esse \u00e8 mostrata su speciali monitor a 24 immagini al secondo, necessari per eliminare l'effetto di lampeggio durante la ripresa."}
{"id": "283505", "revid": "287204", "url": "https://it.wikipedia.org/wiki?curid=283505", "title": "Yuga", "text": "Nella religione induista, lo Yuga (devanagari: \u092f\u0941\u0917 \"et\u00e0\") \u00e8 un lungo periodo di tempo relativo al presente, passato o al futuro del mondo.\nIl termine \u00e8 principalmente usato per descrivere le quattro et\u00e0 dharmiche dell'evoluzione della Terra.\nQueste sono:\nIl ciclo delle quattro et\u00e0, insieme a periodi intermedi di \"albe\" e \"crepuscoli\" chiamati \"sandhi\", formano un mah\u0101yuga o chaturyuga (\"grande era\"), della durata di anni divini, corrispondenti a anni umani. Una serie completa di mah\u0101yuga forma a sua volta un kalpa.\nIl periodo di manifestazione della durata di un \"kalpa\" \u00e8 il \"giorno\" di Brahm\u0101 (quattordici Manu regnano in questo periodo detto anche \"manvantara\"), quello della sua latenza, della durata sempre di un \"kalpa\", ne rappresenta la \"notte\". Brahm\u0101 esiste complessivamente per 100 anni composti da questi giorni/notti ovvero per miliardi di anni umani. Una vita di Brahm\u0101 corrisponde a un \"mah\u0101-kalpa\" ovvero ad un battito di palpebre di Vi\u1e63\u1e47u-N\u0101r\u0101ya\u1e47a.\nNomenclatura.\nI nomi delle ere cosmiche derivano dall'antico gioco dei dadi vedico ed estremamente popolare (tanto che gli \u00e8 addirittura dedicato un inno profano all'interno del \u1e5agveda). K\u0157ta era il colpo migliore, Kali quello sempre perdente.\nUn singolo \"mah\u0101-yuga\", corrispondente a 12\u00a0000 anni divini e a 4\u00a0320\u00a0000 anni umani, \u00e8 diviso in quattro \"yuga\" (\"catvaryuga\") indicati con dei nomi che appartengono al lessico del gioco indiano dei dadi.\nOgni \"yuga\" ha un periodo di \"alba\" (\"sandhy\u0101\") e uno di \"tramonto\" (\"sandhy\u0101nsa\") che corrispondono, ognuno di questi, al 10% del suo totale: 800 anni divini, 288\u00a0000 anni umani, per il \"K\u1e5bta-yuga\"; 600 anni divini, 216\u00a0000 anni umani per \"Tret\u0101-yuga\"; 400 anni divini, 144\u00a0000 anni umani, per il \"Dv\u0101para-yuga\"; 200 anni divini, 72\u00a0000 anni umani, per il \"Kali-yuga\".\nNe consegue che tra periodo pieno sommato ai periodi di nascita e crepuscolo, l'attuale \"Kali-yuga\" durer\u00e0 per 432\u00a0000 anni umani e, considerando la data tradizionale di avvio del \"Kali-yuga\", calcolata dall'astrologo \u0100ryabha\u1e6da (V secolo d.C.) nel corrispondente nostro 18 febbraio 3103/3102 a.C. (data tradizionale della morte di K\u1e5b\u1e63\u1e47a), esso terminer\u00e0 il 17 febbraio 428897/428896 d.C.\nAltre misurazioni.\nSempre nell'ambito ind\u00f9, tuttavia, un celebre guru di nome Sri Yukteswar, maestro del pi\u00f9 noto Paramahansa Yogananda, ha sostenuto come i 12.000 anni divini siano da intendere in realt\u00e0 come 12.000 anni effettivi, perch\u00e9 le quattro et\u00e0 andrebbero collegate ad un evento cosmico reale, cio\u00e8 al periodo terrestre di precessione degli equinozi, della durata di 24.000 anni, diviso in una fase ascendente e una discendente di 12.000 anni ciascuna.\nSecondo la sua \"Scienza sacra\", scritta nel 1894, questi 12.000 anni sarebbero composti da:\nIl punto pi\u00f9 alto raggiunto ultimamente dall'umanit\u00e0 sarebbe stato l'anno 11500 a.C., a partire dal quale sarebbe iniziata un'et\u00e0 dell'oro discendente, seguita da una d'argento e una del bronzo discendenti, fino ad una del ferro discendente cominciata nel 700 a.C. e terminata nel 500 d.C. Alle soglie del Medioevo dunque l'umanit\u00e0 avrebbe raggiunto il suo punto pi\u00f9 basso, per ricominciare a percorrere una nuova et\u00e0 del ferro ma stavolta ascendente, conclusasi nel 1700.\nA partire da questa data l'umanit\u00e0 avrebbe quindi gi\u00e0 superato l'epoca oscura del \"Kali Yuga\", e sarebbe entrata in un'et\u00e0 del bronzo o \"Dvapara Yuga\" a sua volta ascendente, contraddistinta da conoscenze innovative delle forze elettriche ed energetiche in grado di annullare lo spazio: Sri Yukteswar previde che \u00abla materia si scoprir\u00e0 essere energia\u00bb e che \u00abil nostro Sole ha una stella gemella\u00bb.\nSeguiranno dal 4100 un'et\u00e0 d'argento ascendente, e dall'8900 una d'oro ascendente.\nOgni era, secondo Sri Yukteswar che scrive nel 1894, \u00e8 inoltre preceduta da un'\u00abalba\u00bb o \"Sandhi\", che nel caso dell'attuale \"Dv\u0101para Yuga\", iniziato nel 1700, sarebbe durata fino al 1899, dopo il quale sarebbe cominciata l'et\u00e0 del bronzo vera e propria:"}
{"id": "283506", "revid": "6923", "url": "https://it.wikipedia.org/wiki?curid=283506", "title": "Caprera", "text": "L'isola di Caprera fa parte dell'arcipelago di La Maddalena, appartenente al comune di La Maddalena nella costa nord-orientale della Sardegna. Scarsamente popolata, la maggior parte degli abitanti risiede nel Borgo di Stagnali. L'isola di Caprera \u00e8 interamente compresa nel parco nazionale dell'Arcipelago di La Maddalena, un'area protetta marina e terrestre di interesse nazionale e comunitario. In particolare la zona marina di fronte all'area di Punta Rossa, estrema propaggine a sud dell'isola, \u00e8 un'area a massima tutela ambientale, con cala Andreani e la spiaggia del Relitto. La dorsale orientale dell'isola \u00e8 zona terrestre a protezione integrale, mentre l'area marina antistante Punta Coticcio, compresa Cala Coticcio, \u00e8 protetta con provvedimenti dell'ente gestore del parco nazionale. Significativa \u00e8 la presenza di numerosi endemismi in tutta l'isola.\nGeografia fisica.\nLa cima pi\u00f9 alta, monte Teialone, raggiunge i 212 metri s.l.m. e l'isola, con una superficie di , seconda per estensione dopo quella di La Maddalena, \u00e8 collegata ad essa da un ponte-diga, \nDi natura granitica, possiede numerosi boschi, principalmente pinete, e litorali a \"r\u00eda\" con cale sabbiose alternate da scarpate a picco sul mare. Il colore delle acque \u00e8 di un verde cristallino intenso per merito delle forti correnti che puliscono il mare dalle particelle in sospensione e dei fondali di sabbia bianchissima che ne risaltano le tonalit\u00e0.\nStoria.\nL'isola fu abitata in epoca romana, e rimase poi deserta.\nAgli inizi del XIX secolo venne frequentata da alcuni pastori che vi sfruttarono i terreni come pascolo per le capre. Nella seconda met\u00e0 dello stesso secolo vi si stabil\u00ec una famiglia inglese, i Collins, proprietaria di alcuni terreni dell'isola.\nL'isola \u00e8 nota soprattutto per essere stata la dimora (per 27 anni) e il luogo della morte di Giuseppe Garibaldi. Egli acquist\u00f2 infatti, con l'eredit\u00e0 del fratello Felice, la met\u00e0 settentrionale di Caprera nel 1855, vivendo inizialmente in una casupola.\nSuccessivamente Garibaldi si fece costruire, nello stile delle \"fazendas\" sudamericane, la famosa \"Casa Bianca\", oggi museo; pochi anni dopo, una colletta dei figli e degli ammiratori gli permise di comprare anche l'altra met\u00e0 dell'isola, fino a quel momento appartenuta ai coniugi inglesi Richard e Emma Collins.\nNella grande tenuta, piana della Tola, Garibaldi piant\u00f2 molti alberi e cominci\u00f2 a fare la vita del contadino, coltivando i campi ed allevando polli, ovini, cavalli (la sua celebre cavalla bianca, Marsala, \u00e8 sepolta poco lontano dalla casa), e molti asini ai quali si divertiva dare il nome dei suoi nemici (il pi\u00f9 recalcitrante dei quali fu chiamato col nome del papa Pio IX). Nella \"Casa Bianca\", inoltre, Garibaldi visse con i figli avuti da Anita e quelli che ebbe da una domestica e dalla terza moglie Francesca Armosino.\nNella stanza di Garibaldi, l'orologio e i calendari appesi a una parete segnano ancora la data e l'ora della morte dell'eroe: il 2 giugno del 1882 alle ore 18.21. Contravvenendo alle sue ultime volont\u00e0, le sue spoglie vennero imbalsamate e sepolte in una tomba, in granito grezzo, appena dietro la casa.\nA Caprera sono rimasti la sua casa, le sue barche e i suoi oggetti, diventati cimeli di un museo fra i pi\u00f9 conosciuti e visitati d'Italia. Il Compendio Garibaldino di Caprera \u00e8 aperto alle visite, eccetto il luned\u00ec per turno settimanale di riposo. La vita di Garibaldi sull'isola e come egli la coltivava sono descritte nel libro di memorie scritto dalla figlia Clelia, intitolato \"Mio padre\".\nNel 1982 \u00e8 stata dichiarata Riserva naturale orientata, fino alla costituzione del parco nazionale.\nSport.\nCiclismo.\nIl 12 maggio 2007 dall'isola di Caprera ha preso il via il 90\u00ba Giro d'Italia di ciclismo, dedicato all'eroe dei due mondi nel bicentenario della sua nascita.\nVela.\nL'isola \u00e8 anche sede di una scuola di vela, il centro velico Caprera."}
{"id": "283511", "revid": "93654901", "url": "https://it.wikipedia.org/wiki?curid=283511", "title": "Albo signanda lapillo", "text": "Albo signanda lapillo dies \u00e8 una locuzione latina. Alla lettera significa \"giorno da contrassegnare con un sassolino bianco\", rappresenta quindi un giorno da ricordare a causa di un lieto, memorabile evento.\nLa locuzione si ricollega all'usanza romana, forse di origine etrusca, di marcare o mettere da parte, al termine della giornata, un sassolino che la simboleggiasse, e tipicamente bianco (\"albo\") o nero (\"nigro\") a seconda della buona o cattiva sorte."}
{"id": "283516", "revid": "123177852", "url": "https://it.wikipedia.org/wiki?curid=283516", "title": "C\u0101rv\u0101ka", "text": "Con il sostantivo maschile sanscrito c\u0101rv\u0101ka (Devan\u0101gar\u012b: \u091a\u093e\u0930\u094d\u0935\u093e\u0915; adattato in lingua inglese come \"charvaka\") indicati a volte anche come lok\u0101yata (lett. \"esteso al mondo\" [?]) si indica in quella lingua i seguaci dell'omonima scuola filosofica materialista che si ritiene contemporanea al buddhismo antico, fondata, secondo alcune ben pi\u00f9 tarde fonti, dal leggendario Br\u1e25aspati. Va subito detto che le fonti che attestano l'esistenza di una simile scuola hind\u016b sono decisamente scarse.\nPi\u00f9 raramente viene usato anche il termine N\u0101stik\u0101 nel significato di \u201ccoloro che negano\u201d. Infatti in sanscrito \"asti\" \u00e8 colui che crede nelle divinit\u00e0, \"n\u0101sti\" quello che non ci crede. La dottrina c\u0101rv\u0101ka \u00e8 considerata fortemente blasfema oltre che atea perch\u00e9 nega alcun valore a uno dei pilastri fondamentali della religiosit\u00e0 indiana, i libri sacri Veda, e con essi tutta la dottrina, i rituali e la mitologia ad essi legati. C\u0101rvak\u0101, lok\u0101yat\u0101 e n\u0101stik\u0101 sono considerati quindi in India gli atei materialisti. Il primo termine \u00e8 per\u00f2 quello pi\u00f9 noto e che in relazione ai suoi sviluppi nel tempo \u00e8 il pi\u00f9 significativo sotto il profilo filosofico. Scuola di pensiero molto antica e considerabile pre-induista essa \u00e8 radicalmente materialista e ateista originaria dell'India.\nPerdita integrale delle opere.\nI dati disponibili suggeriscono che la filosofia C\u0101rv\u0101ka sia nata in India e fondi le proprie radici nelle \"Brhaspati Sutra\" attorno al 600 a.C.; tuttavia nessun testo originale della scuola si \u00e8 preservato fino ad oggi. Tutti gli scritti sono noti solo tramite frammenti citati dai suoi oppositori ind\u00f9 e buddhisti. Le tracce pi\u00f9 recenti della filosofia C\u0101rv\u0101ka risalgono al XV secolo.\nIn contrapposizione alla nozione che i seguaci della dottrina C\u0101rv\u0101ka si opponessero a quanto c'\u00e8 di buono nella tradizione vedica Dale Riepe obiett\u00f2: \u00abSi pu\u00f2 dedurre dal materiale rimasto che i C\u0101rv\u0101ka tenessero la verit\u00e0, l'integrit\u00e0 la coerenza e la libert\u00e0 di pensiero nella pi\u00f9 alta considerazione\u00bb.\nMadhavacharya e la dottrina C\u0101rv\u0101ka.\nMadhavacharya, il filosofo vedico del XV secolo, originario dell'India meridionale, inizia il suo famoso lavoro, il \"Sarva-darsana-sangraha\", con un capitolo dedicato alla dottrina C\u0101rv\u0101ka con l'intenzione di confutarla. Dopo aver invocato le divinit\u00e0 ind\u00f9 \u015aiva e Vi\u1e63\u1e47u (\"per i quali furono creati il modo e tutto il resto\") il filosofo chiede:\nBrihaspati e Lok\u0101yata.\nSi crede che il saggio ind\u00f9 Brihaspati, l'istitutore degli dei vedici, abbia istituito e creduto nella dottrina Lokayata; tuttavia questo solleva un gran numero di contraddizioni con le scritture Ind\u00f9. Verosimilmente esisterono due filosofi di nome Brihaspati. Alcuni testi antichi, come il \"Brhati\" (una critica al \"Saabarbhaashya\") o il \"Sarvadarsanasangraha\" menzionano Brihaspati come fondatore e maestro della dottrina C\u0101rv\u0101ka.\nI versi pi\u00f9 noti, attribuiti a Brihaspati, enunciano un principio che verr\u00e0, ironicamente, usato dai suoi oppositori per confutarlo:\nIl \"ghee\", cio\u00e8 burro di bufala fuso, \u00e8 spesso usato, nel contesto della dottrina \"Ayurveda\" (medicina tradizionale indiana), nella frase \u00abil \"ghee\" \u00e8 vita\u00bb (\"aayurghritam\"). La frase \u00e8 la settima di una serie di undici versi nel trattato \"Sarvadarsana Sangraha\".\nAnche se non ci sono certezze su chi sia il vero autore di questi versi attribuiti a Brihaspati non ci sono dubbi sul fatto che riflettano la dottrina C\u0101rv\u0101ka. In particolare criticano i benefici economici ottenuti dai bramini per mezzo delle funzioni religiose. Il 'ghee' occupa un posto di rilievo: veniva considerato come prototipo del buon cibo e un'offerta prediletta per le cerimonie Ind\u00f9.\nI seguaci della dottrina C\u0101rv\u0101ka ritenevano che la vita serena e soddisfacente, simboleggiata dal \"ghee\", fosse la via per la propria realizzazione. Gli oppositori della scuola consideravano l'aderenza ai principi dell\"'artha\" e del \"kama\", trascurando per\u00f2 il \"dharma\" (e il \"moksha\"), come una sorta di estremo edonismo egocentrico.\nNell'epica dell'Induismo \"Mah\u0101bh\u0101rata\", un C\u0101rv\u0101ka amico di Duryodhana, fu bruciato vivo. Egli era uno dei pochi discendenti dei gi\u00e0 antichi C\u0101rv\u0101ka secondo Krishna, l'avatar del dio della preservazione Vi\u1e63\u1e47u."}
{"id": "283522", "revid": "6923", "url": "https://it.wikipedia.org/wiki?curid=283522", "title": "Massa di Planck", "text": "La massa di Planck \u00e8 l'unit\u00e0 naturale di massa, ed \u00e8 indicata come formula_1.\nSignificato.\nConcettualmente, \u00e8 definibile (a meno di un fattore formula_2) come la massa di una particella la cui lunghezza d'onda Compton \u00e8 pari alla lunghezza di Planck. \nValore.\nIl CODATA (\"Committee on Data for Science and Technology\") riporta il seguente valore per la massa di Planck: .\nI fisici che lavorano nel campo della fisica delle particelle e i cosmologi usano sovente la massa di Planck ridotta, che \u00e8 definita come \nL'aggiunta di un termine 8\u03c0 a denominatore semplifica molte equazioni usate in ambito gravitazionale.\nImportanza.\nLa massima massa permessa dalla natura a particelle puntiformi \u00e8 la massa di Planck (1.2 1028 eV/c2). Si pu\u00f2 confrontare con la massa dell'elettrone (0.5 103 eV/c2) che \u00e8 la minima massa nota per una particella carica, e la massa del neutrino (finora non misurata) che \u00e8 la minima massa nota per una particella in generale.\nIn altre parole, la massa di Planck \u00e8 la massima massa capace di possedere una singola carica elementare. La massa di Planck corrisponde a quella della soluzione di Schwarzschild (v. Spazio-tempo di Schwarzschild) per il buco nero che si pu\u00f2 generare quando si intende effettuare una misura di posizione utilizzando fotoni con lunghezza d'onda pari alla lunghezza di Planck. A tale lunghezza di scala si ritiene che gli effetti della relativit\u00e0 generale e della meccanica quantistica diventino contemporaneamente importanti."}
{"id": "283525", "revid": "2171879", "url": "https://it.wikipedia.org/wiki?curid=283525", "title": "Durg\u0101", "text": "Presso la religione induista, Durg\u0101 o Durga (lett. dal sanscrito \"colei che difficilmente si pu\u00f2 avvicinare\") \u00e8 una forma di Devi, ovvero della Madre Divina (che assume anche molte altre forme, tra cui Sarasvati, Parvati, Lakshmi, K\u0101l\u012b). \u00c8 raffigurata come una donna che cavalca un leone, sebbene pi\u00f9 raramente la si trovi raffigurata anche su una tigre, con numerose braccia mani che impugnano diversi tipi di armi e fanno dei \"mudr\u0101\" (gesti simbolici fatti con la mano). Questa forma della Dea \u00e8 l'incarnazione dell'energia creativa femminile (Shakti). Di carattere ambivalente, ha in s\u00e9 entrambi i poteri di creazione e distruzione.\nStoria.\nSecondo il racconto del Devi Mahatmyam del M\u0101rka\u1e47\u1e0deya Pur\u0101\u1e47a, la forma di Durga o dea Shamila, dea della seduzione e portatrice di pace, fu creata come dea guerriera per combattere e distruggere il demone Mahishasura. Grazie ad intense preghiere a Brahm\u0101, Mahishasura ebbe la grazia di non poter essere sconfitto da alcun uomo o essere celeste. In virt\u00f9 di questo potere, attacc\u00f2 i Deva che andarono in aiuto della Trimurti (Brahm\u0101, Vi\u1e63\u1e47u e \u015aiva), ma Mahishasur sconfisse tutti gli d\u00e8i compresa la triade stessa. Scaten\u00f2 un regno di terrore sulla terra, in cielo e negli inferi. Infine, dal momento che solo una donna avrebbe potuto ucciderlo, gli d\u00e8i e la triade crearono un abbagliante raggio di energia dal quale nacque Durga.\nLa sua forma era di una bellezza accecante, con il viso scolpito da \u015aiva, il busto da Indra, il seno da Chandra (la Luna), i denti da Brahma, le natiche dalla Terra, le cosce e le ginocchia da Varu\u1e47a (il vento), e i suoi tre occhi da Agni (il fuoco), il corpo dorato e dieci braccia. Ogni dio le diede anche la sua arma pi\u00f9 potente: \u015aiva il tridente, Vi\u1e63\u1e47u il disco, Indra la \"vajra\", dalla quale scaturisce la folgore, ecc.\nLa parola \"Shakti\", che significa \"forza\", riflette l'aspetto guerriero della dea, incarnando un ruolo tradizionalmente maschile. Ma \u00e8 anche notevolmente bella e inizialmente Mahishasur tent\u00f2 di sposarla. In altre sue incarnazioni come Annapurna o Parvati appare pi\u00f9 materna, e come \"Karunamayi\" (\"karuna\", \"gentilezza\") \u00e8 pi\u00f9 dolce.\nEsistono dieci forme differenti di questa dea raffiguranti dieci sue imprese, tra le quali spicca la lunga guerra contro gli Asura.\nIl giorno dell'uccisione di Mahishasura da parte di Durga viene celebrato come \"Vijaya Dashami\" (nell'India orientale e meridionale), Dashain (Nepal) o Dussehra (India settentrionale): tutti questi termini significano \"decimo giorno\". Nel Kashmir \u00e8 adorata come shaarika (il tempio principale si trova a Hari Parbat nello Srinagar). Il vero periodo di culto, per\u00f2, pu\u00f2 svolgersi nei nove giorni precedenti il \"Navaratri\" (India settentrionale) o il cinque giorni (Bengala e Orissa).\nIl culto di Durga.\nIl culto di Durga nel mese autunnale di Sharat costituisce la maggior festivit\u00e0 del Bengala. Puja significa culto, e il Durga Puja si celebra dal sesto al decimo giorno di luna piena nel mese di Ashvin, che \u00e8 il sesto mese del calendario induista. Occasionalmente per\u00f2, a causa di uno sfasamento tra il ciclo lunare e i mesi solari, si pu\u00f2 anche tenere nel mese seguente, Kartik, che nel calendario gregoriano corrisponde ai mesi di settembre/ottobre.\nNel Krittibas R\u0101m\u0101ya\u1e47a, Rama invoca la dea Durga durante la sua battaglia contro Ravana. Sebbene ella fosse tradizionalmente adorata in primavera, a causa della battaglia Rama dovette invocarla in autunno (akaal bodhan). Oggi \u00e8 questa data per il puja stabilita da Rama che ha guadagnato consensi, sebbene anche il puja primaverile, conosciuto come Basanti puja, sia presente nel calendario induista. Siccome la stagione del puja \u00e8 lo \"sharat\" (autunno), \u00e8 conosciuto anche come \"shaaradiya\".\nIl Puja si tiene in un periodo di cinque giorni, che viene tradizionalmente considerato come la venuta della figlia sposata, Durga, a suo padre, nella sua casa sull'Himalaya. \u00c8 la festa pi\u00f9 importante del Bengala, e i bengalesi la celebrano con vestiti nuovi e altri doni, che vengono indossati la sera quando la famiglia va a vedere i \"pandal\". Sebbene sia una festivit\u00e0 induista, molti gruppi religiosi partecipano al rituale.\nSoltanto a Kolkata vengono approntate centinaia di gallerie (\"pandal\"), tutte chiassose per l'attenzione variabile della gente. Nel resto del mondo il Puja serve come raduno comunitario e un ritorno alle radici per la diaspora bengalese. Tokyo ha quasi dieci Puja e in Nord America ce ne sono diverse centinaia. Il Bangladesh con il 10% di popolazione induista ha almeno un migliaio di Puja.\nDurga Puja nel Bengala.\nSu Durga esiste una notevole letteratura in lingua bengalese, tra cui \"Durgabhaktitarangini\" di Vidy\u0101pati, \"Durgotsavnirnaya\" (XI secolo), opere del (XIV secolo), ecc. Il Durga Puja era popolare nel Bengala medievale, e risulta essere stato celebrato nelle corti di Rajshahi (XVI secolo) e del distretto di Nadia (XVIII secolo). Fu durante il XVIII secolo, per\u00f2, che il culto di Durga divenne popolare tra i proprietari terrieri del Bengala. Oggi la cultura del Durga Puja si \u00e8 spostata dalle case principesche a forme \"Sarvojonin\" (letteralmente, \"che coinvolge tutti\").\nDurante la settimana del Durga Puja, in tutto lo stato del Bengala Occidentale come anche nelle grandi enclave di bengalesi in altre parti del mondo, la vita si ferma. Sui campi da gioco, nelle piazzole del traffico, in pozze d'acqua stagnante, ovunque ci sia un po' di spazio disponibile, vengono montate delle strutture elaborate chiamate \"pandal\", molte con un anno di studio alle spalle. La parola \"pandal\" significa \"struttura temporanea\", fatta di bamb\u00f9 e tessuto che viene usata per il culto (\"puja\") della dea\nDa qualche parte dentro questo complesso di edifici, Durga regna, stando seduta sul leone e brandendo dieci armi con le sue dieci mani. Questo \u00e8 il cuore religioso della festa e la folla si riunisce al mattino per offrirle fiori. Suonatori di tamburo che portano i grandi \"dhaak\" in pelle mostrano la loro abilit\u00e0 durante le danze rituali chiamate \"arati\".\nMa oggi la Puja va ben oltre la religione. Infatti, visitando i \"pandal\" negli ultimi anni, si potrebbe dire che il Durgapuja sia la pi\u00f9 grande mostra d'arte all'aperto del mondo. Negli anni novanta un gran numero di modelli architettonici crebbe sulle parti esterne dei \"pandal\", ma oggi i motivi architettonici si estendono anche agli elaborati interni, eseguiti da artisti provetti, con coerenti elementi stilistici, eseguiti attentamente e firmati dall'artista stesso.\nLa scultura dell'idolo si \u00e8 evoluta. Il culto raffigura sempre Durga con i suoi quattro bambini, e occasionalmente due divinit\u00e0 che la servono e alcuni alberi di banano. Una volta le cinque figure venivano dipinte nello stesso quadro, tradizionalmente chiamato \"pata\". Dagli anni ottanta, per\u00f2, la tendenza \u00e8 quella di raffigurare ogni idolo separatamente.\nAlla fine dei sei giorni l'idolo viene portato in processione in mezzo a canti e rulli di tamburo fino al fiume o in altri luoghi acquatici, e viene messa in acqua per indicare la partenza della dea verso casa sua da suo marito sull'Himalaya. Dopo di che, nella tradizione chiamata \"Vijaya Dashami\", le famiglie si fanno visita l'una con l'altra offrendo canditi agli ospiti (\"Dashami\" sta per \"decimo giorno\" e \"Vijay\" per \"vittoria\"). \nAssociato a Durga c'\u00e8 anche il mito nel quale R\u0101ma invoca la dea durante la battaglia contro R\u0101va\u1e47a. Per questo motivo lo stesso decimo giorno \u00e8 celebrato nell India settentrionale come \"Dussehra\", quando enormi effigi in paglia di Ravana vengono bruciate.\nNel Gujarat \u00e8 celebrata come festa di Navaratri. Durante il periodo di Navratri, viene eseguita la danza Garba in lode dei vari movimenti di Mahishasur-mardini."}
{"id": "283528", "revid": "712828", "url": "https://it.wikipedia.org/wiki?curid=283528", "title": "Grande Purga Jedi", "text": ""}
{"id": "283531", "revid": "767487", "url": "https://it.wikipedia.org/wiki?curid=283531", "title": "R\u0101ma", "text": "R\u0101ma (devan\u0101gar\u012b: \u0930\u093e\u092e) \u00e8 l'eroe dell'epica del \"R\u0101m\u0101ya\u1e47a\", considerato, nella religione induista, come avatara di Visn\u00f9. \nOrigini e caratteristiche.\nConosciuto anche come R\u0101machandra (\"chandra\" per descriverne probabilmente il meraviglioso aspetto simile alla Luna, \"chandra\"), R\u0101ma nell'induismo intende rappresentare l'incarnazione divina nel \"Tret\u0101-yuga\", l'era caratterizzata dalla comparsa della malvagit\u00e0.\nLa pi\u00f9 antica fonte attestante di questa figura divina \u00e8 il poema epico \"R\u0101m\u0101ya\u1e47a\" attribuito al cantore V\u0101lm\u012bki, il cui nucleo originario \u00e8 databile tra il V e il III secolo a.C., il completamento della sua redazione va invece ascritto ai primi secoli della nostra era.\nSe il nucleo originario di questo poema, i \"k\u0101\u1e47\u1e0da\" (\"libri\") da 2 a 5, celebrano R\u0101ma come un eroe epico, due libri recenziori, 1 e 6 lo indicano come avatara di Visn\u00f9 comparso sulla terra per sconfiggere il malvagio demone R\u0101va\u1e47a. \nI \"R\u0101m\u0101ya\u1e47a\" medioevali promuovono quest'ultimo aspetto divino dell'eroe R\u0101ma facendogli acquisire lo \"status\" di Dio stesso. Dal che la paredra di R\u0101ma, S\u012bt\u0101, \u00e8 quindi identificata con la dea \u015ar\u012b, mentre il fratello minore Lak\u1e63ma\u1e47a viene identificato come la manifestazione umana del serpente \u015ae\u1e63a, tra le cui spire dorme N\u0101r\u0101ya\u1e47a, ovvero lo stesso Visn\u00f9.\nR\u0101ma \u00e8 perfetto e bellissimo, la sua pelle \u00e8 del colore del cielo, possiede un eccellente autocontrollo, ed infinitamente devoto alla sua unica moglie S\u012bt\u0101 personificazione degli ideali di castit\u00e0 e devozione nei confronti del divino marito.\nI nomi di Rama.\nCome per tutte le altre \"Murti\" induiste, anche Rama \u00e8 invocato attraverso numerosi appellativi che si riferiscono ai suoi attributi e caratteristiche. In alcuni testi ci si riferisci a lui con il nome Padma.\nAlcuni degli appellativi sono:"}
{"id": "283532", "revid": "125624179", "url": "https://it.wikipedia.org/wiki?curid=283532", "title": "Fulvio Balisti", "text": "Pluridecorato ufficiale del Regio Esercito durante il primo e il secondo conflitto mondiale, Legionario Fiumano, amico intimo di Gabriele D'Annunzio e mutilato di guerra, dopo la firma dell'armistizio dell'8 settembre 1943 ader\u00ec alla Repubblica Sociale Italiana ricoprendo, tra gli altri incarichi, quello di Vicepresidente del Partito Fascista Repubblicano.\nBiografia.\nNacque a Ponti sul Mincio (provincia di Mantova) il 19 agosto 1890 da una famiglia piccolo borghese: il padre Arturo gestiva un negozio di generi alimentari nella citt\u00e0 natia. Cresciuto di fede repubblicana, fu un fervente interventista e si arruol\u00f2 volontario nel Regio Esercito come soldato semplice all'atto della dichiarazione di guerra all'Impero austro-ungarico. Durante il conflitto divenne ufficiale di complemento, assegnato a una compagnia mitraglieri si distinse a Vertoiba (19-24 agosto 1917), dove fu decorato con una bronzo al valor militare.\nAssegnato ad un battaglione della Brigata \"Granatieri di Sardegna\", nel 1918 combatt\u00e9 a Caposile e sul Piave venendo decorato con due Medaglie d'argento al valor militare. Al termine del conflitto risultava promosso tre volte per meriti di guerra.\nNel settembre 1919 insieme a Gabriele D'Annunzio partecip\u00f2 all'impresa di Fiume, e subito dopo fu nominato Capo della Segreteria del \"Vate\", ma al termine dell'occupazione della citt\u00e0, dopo essere stato nominato Delegato della Reggenza del Carnaro per Milano e il Nord Italia, disilluso, si trasfer\u00ec per un breve periodo in Svizzera, stabilendosi a Lugano, dove conobbe Amanda Lucia Fortis, che spos\u00f2 nel 1924.\nRientrato in Italia and\u00f2 a lavorare a Venezia, presso la Direzione Veneta della Compagnia Generali di Assicurazione.. Il 29 ottobre 1932 si iscrisse al Partito Nazionale Fascista (l'iscrizione gli fu retrodatata al 1\u00ba ottobre 1919 in quanto Legionario Fiumano, ma a quel tempo egli risultava iscritto al Partito Repubblicano Italiano), senza tuttavia mai ricoprire alcuna carica pubblica perch\u00e9 deluso dalla crescente burocratizzazione e statalizzazione del fascismo.\nDopo l'entrata in guerra dell'Italia, il 10 giugno 1940, fu uno dei promotori della Marcia della Giovinezza (24 giugno-18 settembre), e il 24 novembre assunse il comando, con il grado di maggiore, del Battaglione fucilieri G.I.L. \"Bologna\". Il reparto fu poi denominato I Battaglione \"Mi scaglio a ruina\" e assegnato al Gruppo Battaglioni \"G.G. F.F\", che il 27 luglio 1941 part\u00ec da Taranto sulla nave passeggeri \"Neptunia\", per l'Africa settentrionale italiana.\nSbarcato a Tripoli, il reggimento fu destinato ad operare a sud di Tobruch, tra Misurata ed Homs. Ferito gravemente durante la seconda battaglia di Bir el Gobi nel dicembre del 1941, il 5 di quel mese gli viene amputata una gamba presso l'Ospedale da campo della 132\u00aa Divisione corazzata \"Ariete\" e in seguito alla ritirata italiana cade prigioniero degli inglesi, venendo ricoverato presso l'ospedale di Geneifa, da cui fu trasferito in Egitto il 7 gennaio 1942. Prigioniero di guerra, viene rimpatriato grazie a uno scambio di detenuti mutilati, avvenuto a Smirne, in Turchia, nell'aprile 1943.\nRimasto fedele al fascismo anche dopo la caduta del regime, avvenuta il 25 luglio successivo (quando apprese che il Gran consiglio del fascismo aveva sfiduciato Mussolini con l'ordine del giorno presentato da Dino Grandi, Balisti esclam\u00f2: \u00ab\"Il Duce ha avuto non un Giuda su dodici apostoli, ma 11 Giuda e un Apostolo\"\u00bb), dopo l'armistizio dell'8 settembre aderisce alla Repubblica Sociale Italiana, credendo di ritrovarvi gli ideali \"socialisti\" del primo fascismo. Nella RSI ricopr\u00ec numerosi incarichi: fu delegato per i Fasci Repubblicani della Lombardia, collaboratore del foglio \"Brescia Repubblicana\" e vicepresidente del Partito Fascista Repubblicano. Inoltre fu sempre vicino alle posizioni autonomistiche di Junio Valerio Borghese, comandante della X\u00aa Flottiglia MAS.\nNel gennaio del 1944 alcune agenzie pubblicarono la notizia della sua nomina a Segretario del Partito Fascista Repubblicano al posto di Alessandro Pavolini: l'avvicendamento al vertice, proposto da Francesco Maria Barracu e Carlo Borsani e apparentemente condiviso anche da Pavolini, era inizialmente appoggiato dallo stesso Benito Mussolini, con cui Balisti ebbe tra il 1943 e il 1945 ben 14 colloqui; tuttavia il \"cambio della guardia\" non si realizz\u00f2 a causa delle vibranti proteste dei pavoliani. Nominato Commissario prefettizio a Brescia, pochi mesi dopo verr\u00e0 allontanato da ogni incarico per aver appoggiato uno sciopero degli operai di una fabbrica. \nSecondo lo storico Mimmo Franzinelli, Balisti venne silurato in quanto il Ministro dell'Interno della RSI Guido Buffarini Guidi aveva allertato il Duce su un suo possibile intento golpista. Sfollato a Maclodio (provincia di Brescia), nell'aprile 1945, subito dopo la fine della guerra, fu arrestato non appena ritornato a Ponti sul Mincio e incarcerato, ma presto rimesso in libert\u00e0 senza conseguenze giudiziarie (la sua personalit\u00e0 integerrima emerge anche dai giudizi degli storici: per Renzo De Felice \u00e8 \u00ab\"forse la figura moralmente pi\u00f9 limpida di tutto il gruppo dirigente repubblicano\"\u00bb, mentre Francesco Paolo Calvaruso lo definisce \u00ab\"ufficiale e gentiluomo dalla stoffa d'altri tempi\"\u00bb).\nSottoposto a procedimento di epurazione si stabil\u00ec dapprima a Desenzano del Garda, e poi si ritir\u00f2 a vita privata nella sua casa natale, significativamente ribattezzata \"Piccola Caprera\", che lasci\u00f2 in eredit\u00e0 ai volontari combattenti di Bir el Gobi. Trascorse gli ultimi anni della sua vita in pressoch\u00e9 totale isolamento, assorto nella stesura delle sue memorie, contenute nei libri \"I volontari\", \"Giovani Fascisti a Bir-el-Gobi\" e \"Pagine d'Africa\". Si spense il 9 luglio 1959, per complicazioni relative ad un intervento chirurgico sul moncone della gamba amputata."}
{"id": "283537", "revid": "1652635", "url": "https://it.wikipedia.org/wiki?curid=283537", "title": "Kali Yuga", "text": "Secondo l'interpretazione della maggior parte delle Sacre Scritture induiste, tra cui i Veda, il Kali Yuga \u00e8 l'ultimo dei quattro \"yuga\", quello attuale; si tratta di un'era oscura, caratterizzata da numerosi conflitti e da una diffusa ignoranza spirituale.\nEssa cominci\u00f2 con la morte fisica di Krishna (avvenuta, secondo il \"Surya Siddhanta\", il trattato astronomico che costituisce la base del calendario ind\u00f9, alla mezzanotte del 18 febbraio 3102 a.C.) e durer\u00e0 432\u00a0000 anni, concludendosi nel 428.899 d.C.: Kalki, decimo e ultimo avat\u0101ra di Vi\u1e63\u1e47u, apparir\u00e0 in quell'anno, a cavallo di un destriero bianco e con una spada fiammeggiante con cui dissiper\u00e0 la malvagit\u00e0.\nIl Kali Yuga \u00e8 l'ultimo dei quattro Yuga, e alla sua fine il mondo ricomincer\u00e0 con un nuovo Satya Yuga (o \"Et\u00e0 dell'oro\"); questo implica la fine del mondo cos\u00ec come lo conosciamo (pi\u00f9 di ci\u00f2 che accadde alla fine degli altri Yuga, perch\u00e9 la Storia cadr\u00e0 nell'oblio) e il ritorno della Terra ad un paradiso terrestre.\nProblemi che sorgono nel Kali Yuga.\nDurante quest'epoca si assiste ad uno sviluppo nella tecnologia materiale, contrapposto per\u00f2 ad un'enorme regressione spirituale. Kali Yuga \u00e8 l'unico periodo in cui l'irreligione/ateismo \u00e8 predominante e pi\u00f9 potente della religione; solo un quarto di ognuna delle quattro virt\u00f9 del Dharma (penitenza, veridicit\u00e0, compassione e carit\u00e0) sono presenti negli esseri umani. La nobilt\u00e0 \u00e8 determinata unicamente dalla ricchezza di una persona; il povero diviene schiavo del ricco e del potente; parole come \u201ccarit\u00e0\u201d e \u201clibert\u00e0\u201d vengono pronunciate spesso dalle persone, ma mai messe in pratica.\nNon solo si assiste ad una generale corruzione morale, ma le possibilit\u00e0 di ottenere la liberazione dall'ignoranza, il Moksha, si fanno sempre pi\u00f9 rare a causa del generico declino spirituale dell'umanit\u00e0.\nGuerre.\nLa guerra \u201ccivilizzata\u201d (con precise norme di correttezza e di onore) \u00e8 stata dimenticata, e gli umani combattono come gli Asura e i Rakshasa. A differenza degli altri Yuga, in cui era normalit\u00e0 cessare i combattimenti dal tramonto all'alba, cremare le vittime e riflettere sulla guerra, i combattimenti dell'et\u00e0 di Kali si protraggono costantemente, spinti soltanto dal desiderio di vittoria. Aumenta inoltre il sadismo.\nNobilt\u00e0 / rispetto.\nNel Kali Yuga, le persone non sono pi\u00f9 rispettate per la loro intelligenza, conoscenza o saggezza spirituale. Al contrario, la ricchezza materiale e, ad un livello inferiore, la prestanza fisica sono ci\u00f2 che rendono una persona ammirevole. Nonostante il rispetto sia superficialmente molto manifestato tra le persone, nessuno rispetta sinceramente gli altri. Ognuno crede che lo scopo ultimo della vita sia quello di ottenere rispetto, quindi diventando ricco o fisicamente forte.\nCambiamenti nelle persone.\nNonostante l'et\u00e0, gli esseri umani diventano inferiori in altezza e pi\u00f9 deboli fisicamente, cos\u00ec come mentalmente e spiritualmente. C'\u00e8 una diffusione di falsi d\u00e8i, idoli e maestri. Molte persone mentono, e si dichiarano profeti o esseri divini. Inoltre, ognuno modifica a propria discrezione i significati/concetti di digiuno, meditazione e austerit\u00e0, cos\u00ec da indurre nelle persone la loro necessit\u00e0; comunque, facendo questo, essi non seguono il rigoroso codice morale dei Veda, per cui difficilmente guadagneranno qualcosa.\nCambiamenti nelle donne.\nLe donne in questa epoca diventano lascive ed immorali per natura. Nonostante in un primo momento siano trattate come inferiori ai maschi ed abusate, pi\u00f9 avanti nel tempo cominciano a rivestire ruoli importanti in politica ed in altri affari, e questo culmina in sempre maggiori scontri di ego con gli uomini. Le donne cominciano a tradire i propri mariti e ad avere relazioni extra-coniugali. I divorzi incrementano, con sempre pi\u00f9 bambini cresciuti da un unico genitore. Molte donne intraprendono l'adulterio e la prostituzione.\nCondizioni delle caste.\nNella prima fase del Kali Yuga, si crea discriminazione tra le caste, in particolare contro gli shudra; gradualmente, per\u00f2, la scala sociale, come il sistema della morale, si inverte, e i brahmini e gli kshatriya diventano i pi\u00f9 discriminati, finch\u00e9 l'unica casta che rimane \u00e8 quella degli shudra.\nCondizioni dei Brahmana.\nLa maggior parte dei br\u0101hma\u1e47a cessa di ufficiare cerimonie religiose; come tutti gli altri, perdono la loro moralit\u00e0, si cibano di carne (persino di quella di mucca), e assumono sostanze proibite; perdono rispetto e dignit\u00e0, e quando i \"mleccha\" dovrebbero offrire sacrifici, non li offrono, o invece di offrire frutta, acqua, e altre sostanze pure offrono carne o ricchezze materiali. Solo pochi si isolano dal resto del mondo per seguire Dio, e il loro numero diminuir\u00e0 a mano a mano che il Kali Yuga si avvia alla conclusione. L'ultima famiglia brahmana esistente vivr\u00e0 a Shambhala, dove in seguito nascer\u00e0 Kalki.\nCondizioni degli Kshatriya.\nGli kshatriya, la casta regale e guerriera, diviene corrotta e perde il suo potere politico; i loro capi diventano furfanti, criminali e terroristi, e cercano di usare il loro residuo potere per sfruttare il popolo: gli stessi re diventano dei ladri, che preferiscono rubare dai loro sudditi piuttosto che proteggerli e difenderli. Dalle classi inferiori emergono nuovi capi, che fondano dittature e perseguitano i religiosi, gli intellettuali e i filosofi.\nCondizioni dei Vaishya.\nI vaishya, che rappresentano la borghesia, composta di mercanti e uomini d'affari, diventano disonesti e inventano nuovi crimini come frodi e contraffazioni; i commercianti diventano egoisti e pensano a soddisfare i propri desideri invece di quelli del consumatore, e quelli che non lo diventano non riescono a sopravvivere e falliscono.\nCondizioni degli Shudra.\nGli shudra perdono ogni rispetto per le caste superiori, e diventano anzi loro la casta pi\u00f9 rispettata nel Kali Yuga. Dopo i primi 10000 anni dello Yuga, diventeranno l'unico \"varna\", o casta; anche se cambia il loro stato sociale non migliorano da un punto di vista spirituale."}
{"id": "283538", "revid": "1448629", "url": "https://it.wikipedia.org/wiki?curid=283538", "title": "Ignifugo", "text": "Un materiale \u00e8 definito ignifugo (dal latino \"ignis\", fuoco) se non infiammabile oppure se possiede caratteristiche grazie alle quali viene molto ridotta o molto ritardata la sua combustione.\nUn materiale pu\u00f2 essere:\nMolti materiali particolarmente infiammabili possono essere sottoposti a ignifugazione, tramite la quale si riduce la loro classe di reazione al fuoco. L'utilizzo di sostanze ignifughe e di ignifugazione come il BFR diminuisce notevolmente il rischio che si sviluppino incendi, oppure ne aumenta i tempi di propagazione."}
{"id": "283542", "revid": "729019", "url": "https://it.wikipedia.org/wiki?curid=283542", "title": "Carlo Borsani", "text": "Biografia.\nNacque a Legnano il 29 agosto 1917, figlio di Raffaele, un operaio della Franco Tosi Meccanica. Rimasto orfano di padre, morto per un incidente sul lavoro, in giovane et\u00e0 visse per molto tempo in condizioni di povert\u00e0. Con grandi sacrifici della madre, Maria Pizzi, riusc\u00ec dapprima a compiere gli studi liceali presso il Collegio Vescovile di Lodi e poi ad iscriversi alla Facolt\u00e0 di Lettere dell'Universit\u00e0 Statale di Milano.\nFrequent\u00f2 il Corso Allievi Ufficiali di complemento a Salerno, da cui usc\u00ec con il grado di sottotenente il 12 marzo 1939. Mentre compiva il servizio di prima nomina nel 7\u00ba Reggimento fanteria di Milano, il 10 giugno 1940 l'Italia entr\u00f2 nella seconda guerra mondiale. Il suo reparto fu subito trasferito a Limone Piemonte, in vista dell'inizio delle operazioni belliche contro la Francia.\nCon l'inizio della Campagna di Grecia, il 28 ottobre 1940, la 6\u00aa Divisione fanteria \"Cuneo\" fu trasferita in Albania, e il 7\u00ba Reggimento sbarc\u00f2 a Valona il 22 dicembre. Insieme al 3\u00ba battaglione fu temporaneamente aggregato alla 33\u00aa Divisione fanteria \"Acqui\" e il 4 gennaio 1941 rimase ferito durante un combattimento a Mai Skukarit, oltre il Passo Logora.\nIl 9 marzo, durante un combattimento sulle pendici del Monte Mussarit, fu colpito alle gambe da un proiettile di mitragliatrice e, mentre lo trasportavano verso le retrovie su di una barella, una granata di mortaio gli cadde vicino, uccidendo tre dei barellieri e ferendolo gravemente alla testa.\nCreduto morto, mentre lo stavano seppellendo qualcuno si accorse che muoveva una mano e fu subito trasportato presso l'ospedale da campo di Krionero dove lo operarono salvandogli la vita. Rimasto completamente cieco, a causa di questo episodio fu decorato, dapprima con una medaglia d'argento al valor militare, successivamente trasformata in medaglia d'oro, e dichiarato mutilato e grande invalido di guerra.\nRistabilitosi dalla grave ferita riprese gli studi, nel marzo 1942 pubblic\u00f2 per Garzanti le sue prime poesie, nel giugno dello stesso anno si laure\u00f2 in letteratura italiana e il 21 ottobre si un\u00ec in matrimonio con la signorina Franca Longhitano, una studentessa sedicenne che lo aveva aiutato a studiare.\nDopo l'armistizio dell'8 settembre 1943 ader\u00ec alla Repubblica Sociale Italiana, ricoprendo l'incarico di presidente dell'Associazione nazionale mutilati e invalidi di guerra; in RSI otterr\u00e0 l'erogazione della pensione anche per gli invalidi del lavoro. Il 23 gennaio 1944 assunse il posto di direttore di un nuovo quotidiano, \"La Repubblica Fascista\", una direzione affidatagli direttamente da Mussolini. Affiancato dal suo capo redattore Sebastiano Caprino rimase sei mesi al posto di direttore, poi i suoi appelli a superare gli odii fratricidi gli valsero l'ostilit\u00e0 del tandem oltranzista Farinacci-Pavolini che ne chiese la testa a Mussolini.\nDurante il periodo della Resistenza si adoper\u00f2 per salvare vite, ebree e non, come - per esempio e come riportato da Gariwo - Suor Enrichetta Alfieri, membro della Resistenza e staffetta partigiana, nota come l'Angelo di San Vittore.\nIl 10 luglio 1944 usc\u00ec il suo ultimo articolo di fondo su \"La Repubblica Fascista\", prima di essere licenziato e sostituito nell'incarico da Enzo Pezzato. Aveva come titolo \"Per incontrarci\": un'apertura di dialogo con chi stava dall'altra parte, rivolto agli antifascisti. In seguito collabor\u00f2 con i fondatori del Partito Nazionale Repubblicano Socialista, autorizzato il 13 febbraio 1945, e il 15 aprile fu tra i manifestanti convocati dal Sottosegretario di Stato alla Marina Repubblicana Bruno Gemelli nelle vie di Milano.\nTrascorse la sera del 25 aprile 1945 con i Mar\u00f2 della Decima MAS e la notte all'Albergo Nord in Piazza della Repubblica a Milano, dove, al mattino, rifiut\u00f2 l'offerta di Junio Valerio Borghese di un espatrio. Si rifugi\u00f2 all'Istituto Oftalmico, ma il 27, a seguito di una delazione, fu rinchiuso nei sotterranei del Palazzo di Giustizia. Nel pomeriggio del 29 aprile, insieme a don Tullio Calcagno, direttore della rivista \"Crociata Italica\", venne condotto nelle Scuole di Viale Romagna e da l\u00ec in Piazzale Susa, dove fu ucciso da un gruppo partigiano comunista con un colpo alla nuca.\nIl suo cadavere, gettato su un carretto della spazzatura, dopo aver girato per le vie dell'Ortica, Monlu\u00e8 e Citt\u00e0 Studi, con al collo il cartello \"ex medaglia d'oro\", giunse all'obitorio. Da l\u00ec fu portato e sepolto al cimitero di Musocco. Il suo portafogli e la sua medaglia non furono mai pi\u00f9 ritrovati.\nGi\u00e0 padre di Raffaella, bimba di poco meno di un anno e mezzo, quasi 5 mesi dopo la sua morte nacque il secondogenito, chiamato anch'egli Carlo, che diverr\u00e0 assessore alla sanit\u00e0 della Regione Lombardia.\nNel 2005 venne proposto a Gabriele Nissim di ricordare Carlo Borsani con un albero nel Giardino dei Giusti che sorge a San Siro per aver usato \u00abla sua autorit\u00e0, la sua posizione non secondaria nel Regime, per chiedere al capo della polizia di Milano di impedire che alcune persone fossero deportate. Un intervento dettato dalla coscienza: Borsani, come Pe\u0161ev, considerava fondamentale la vita umana\u00bb; Gabriele Nissim rispose: \u00abNon mi sottraggo. Il merito di una persona che ha agito indipendentemente dal proprio credo politico va riconosciuto, io credo che a San Siro si possa piantare un albero per ricordare \"il fascista\" Carlo Borsani. Perch\u00e9 i buoni non stanno da una parte sola, e chi non lo riconosce \u00e8 solo accecato dall'ideologia\u00bb: la proposta non ebbe poi seguito."}
{"id": "283543", "revid": "30794", "url": "https://it.wikipedia.org/wiki?curid=283543", "title": "Buddhi", "text": "Presso la religione induista, per buddhi si intende l'intelletto, l'intelligenza, intese come la facolt\u00e0 di comprendere (\"bodhanaat Buddhih\"); esso svolge le funzioni di decodifica, comprensione delle informazioni provenienti dalla mente (\"manas\"), ci\u00f2 \u00e8 possibile grazie a \"j\u00f1\u0101na\" e \"vij\u00f1\u0101na\" (conoscenza e scienza).\nL'importanza dell'intelletto \u00e8 testimoniata dal numero di sinonimi esistenti per descriverlo. La sua sede \u00e8 alla sommit\u00e0 del capo; \u00e8 legato permanentemente con il corpo causale, per mezzo della mente.\nSecondo Rudolf Steiner \"buddhi\" o spirito vitale \u00e8 la parte del corpo eterico modificata dall'io."}
{"id": "283544", "revid": "1444886", "url": "https://it.wikipedia.org/wiki?curid=283544", "title": "Monetazione moderna", "text": "La monetazione moderna \u00e8 l'insieme delle emissioni monetarie dell'era moderna. I limiti temporali cambiano secondo gli autori e in parte possono essere da una parte la scoperta delle Americhe e dall'altra la rivoluzione francese.\nStoria.\nVerso la fine del Medioevo gli stati italiani, iniziano a battere monete di nuovo tipo, poich\u00e9 in precedenza veniva coniata esclusivamente un tipo di moneta: il \"denaro\", risalente alla riforma monetaria carolingia.\nLa necessit\u00e0 degli scambi avevano gi\u00e0 portato alcuni Stati coniare a partire dal XIII secolo il denaro grosso, una moneta d'argento di maggior peso e miglior lega.\nLa svolta inizi\u00f2 con la riforma monetaria - ma anche politica - attuata dall'imperatore Federico I detto il Barbarossa nell'ambito della lotta con i comuni lombardi: fu cos\u00ec coniato un \"denaro imperiale\" dal valore di due denari milanesi o pavesi. Questa riforma fu un vero successo e, tra la fine del XII secolo e gli inizi del XIII, Venezia inizi\u00f2 a coniare un \"grosso\" - che fu detto anche \"ducato d'oro\" o \"matapan\" - d'argento a 965 millesimi del peso di 2,2\u00a0g del valore di 26 denari veneziani; nello stesso periodo Genova fece lo stesso con un \"grosso\" argenteo a 960 millesimi di 1,5\u00a0g circa dal valore di 4 denari genovesi.\nSiena e Pisa aprirono subito dopo la strada alla coniazioni di grossi in quasi tutte le zecche toscane dal contenuto di g 2,3 di argento fino e dal valore di 12 denari pisani o lucchesi.\nNel 1230 Federico II, nel solco di una tradizione che non si era mai interrotta nelle aree ove era ancora forte l'influenza orientale, aveva coniato in Italia meridionale l'augustale, una moneta d'oro di 5 grammi. Nel 1252 Firenze e Genova iniziarono a coniare una moneta di grammi 3,5 d'oro quasi puro: il fiorino d'oro fiorentino e il genoino d'oro genovese. Nel 1284 Venezia iniziava a coniare il ducato d'oro con caratteristiche simili alle monete auree di Genova e di Firenze; esso fu sostituito nel 1545 dallo zecchino (coniato fino al 1797).\nTutto questo port\u00f2 all'abbandono del monometallismo argenteo instauratosi con la riforma monetaria carolingia e \"rivoluzion\u00f2\" le pratiche mercantili dell'epoca.\nFin a quel momento le monete (soprattutto denari) avevano un tondello sottile, un peso scarso e un fino inferiore a quello stabilito nell'VIII secolo da Carlo Magno.\nLe nuove monete hanno un valore intrinseco nettamente maggiore, che si riscontra soprattutto nella crescita del peso e nell'aumento della quantit\u00e0 di metallo prezioso fino contenuto in esse.\nSi tratta di eventi che non sono contemporanei e che vanno dal Duecento fino addirittura alla met\u00e0 del Seicento.\nNella seconda met\u00e0 del XV secolo iniziano a diffondersi grosse monete d'argento chiamate testoni, per via delle immagini dei regnanti presenti sul dritto delle monete. Grosse monete d'argento furono sempre pi\u00f9 diffuse a seguito della scoperta di nuove miniere d'argento nel Tirolo prima, e poi grazie al metallo resosi disponibile con la Scoperta dell'America nel 1492. Sempre a seguito dell'importazione di metalli preziosi dalle Americhe, riprese anche la coniazione di monete d'oro da parte della Spagna. In questo periodo il bimetallismo basato su oro e argento fu mantenuto con grosse difficolt\u00e0 a causa delle continue variazioni del valore del rapporto a seguito di nuove scoperte di riserve di uno o dell'altro metallo.\nL'introduzione del terzo conio, il collare, e la conseguente zigrinatura dei bordi, la decimalizzazione ed altri fenomeni costituiscono il momenti di passaggio tra la monetazione moderna e quella monetazione contemporanea.\nAd esempio, nel 1816 l'Inghilterra introdusse la lira sterlina, una moneta di 7,988 grammi a 22 carati creata dall'incisore italiano Benedetto Pistrucci; altro fenomeno caratteristico di questo periodo \u00e8 la progressiva decimalizzazione delle valute a seguito delle Rivoluzione francese, iniziata con l'adozione del sistema monetario decimale in Francia il 15 agosto 1795."}
{"id": "283550", "revid": "767487", "url": "https://it.wikipedia.org/wiki?curid=283550", "title": "Sindelfingen", "text": "Sindelfingen (in alemanno \"Sendlfenga\") \u00e8 una citt\u00e0 di abitanti che occupa una posizione centrale nel Land tedesco del Baden-W\u00fcrttemberg, e si trova circa a 15 chilometri a sud-ovest di Stoccarda, ed \u00e8 la citt\u00e0 pi\u00f9 grossa del circondario di B\u00f6blingen. \u00c8 diventata capoluogo nel 1962."}
{"id": "283552", "revid": "712828", "url": "https://it.wikipedia.org/wiki?curid=283552", "title": "Lumacorno", "text": ""}
{"id": "283555", "revid": "1184093", "url": "https://it.wikipedia.org/wiki?curid=283555", "title": "National Collegiate Athletic Association", "text": "La National Collegiate Athletic Association (NCAA, spesso pronunciata \"N-C-Double-A\" o \"N-C-Two-A\") \u00e8 un'organizzazione senza scopo di lucro che gestisce le attivit\u00e0 sportive degli atleti che partecipano ai programmi sportivi di 1268 college e universit\u00e0 negli Stati Uniti e in Canada. La sua sede \u00e8 a Indianapolis (Indiana).\nNell'agosto del 1973 la NCAA ha adottato l'attuale struttura comprendente Division I (D-I), Division II (D-II) e Division III (D-III). Secondo il regolamento della NCAA, gli istituti che fanno parte della Division I e della Division II possono offrire borse di studio per meriti sportivi (\"athlete scolarship\") ai propri studenti. Generalmente gli istituti pi\u00f9 grandi fanno parte della Division I, mentre le altre appartengono alla Division II e alla Division III. Per quanto riguarda il football, la NCAA ha ulteriormente separato la Division I in Division I-A e Division I-AA, che successivamente sono state denominate rispettivamente Football Bowl Subdivision (FBS) e Football Championship Subdivision (FCS).\nL'NCAA \u00e8 l'organizzazione sportiva universitaria pi\u00f9 grande del mondo e, a causa della enorme popolarit\u00e0 degli sport universitari negli USA, in molti stati sono pi\u00f9 seguiti dei relativi campionati locali.\nStoria.\nLa fondazione e i primi anni.\nNegli Stati Uniti le prime notizie riguardanti competizioni sportive fra istituti universitari risalgono alla sfida del 1852 fra gli equipaggi di canottaggio di Harvard e Yale. In questo periodo storico e fino agli ultimi decenni dell'Ottocento, quando il canottaggio era lo sport pi\u00f9 popolare negli Stati Uniti, le competizioni erano gestite da diverse organizzazioni, fra cui la Rowing Association of American Colleges e la Intercollegiate Rowing Association. A mano a mano che altri sport diventarono pi\u00f9 popolari (soprattutto football e basket) continuarono ad essere adottate le stesse regole e strutture dei campionati.\nL'odierna NCAA trae le sue origini da una serie di incontri alla Casa Bianca convocati dal presidente Theodore Roosevelt agli inizi del Novecento dopo una serie di infortuni e di morti successi durante incontri di college football, che avevano convinto diversi istituti a non far praticare pi\u00f9 questo sport ai loro studenti. A seguito di queste riunioni il presidente della New York University Henry MacCracken convoc\u00f2 un incontro (a cui parteciparono rappresentanti di altri 13 istituti universitari) per concordare le modifiche alle regole di gioco del football. In un successivo incontro del 28 dicembre 1905 i rappresentanti di 62 universit\u00e0 e college statunitensi fondarono la Intercollegiate Athletic Association of the United States (IAAUS), che formalmente prese vita il 31 marzo 1906 e che nel 1910 assunse l'attuale denominazione di NCAA.\nPer diversi anni la NCAA rimase un'associazione con lo scopo semplicemente di discutere le modifiche ai regolamenti sportivi. Soltanto nel 1921 si cre\u00f2 il primo campionato nazionale di livello universitario sotto l'egida della NCAA, il National Collegiate Track and Field Championship. Gradualmente anche gli altri sport vennero organizzati in campionati nazionali fra cui il basket, che nel 1939 vide il suo primo campionato nazionale ad esso dedicato.\nUna serie di crisi interne port\u00f2 la NCAA quasi alla sua dissoluzione subito dopo la fine della seconda guerra mondiale. Il \"Sanity Code\", adottato per creare delle linee-guida che regolamentassero i finanziamenti privati e il reclutamento degli atleti, non era riuscito a mettere la parola fine ad una serie di abusi. Il numero di finali di campionato di football (i cosiddetti \"bowl\") crebbe a dismisura per la popolarit\u00e0 di questo sport. Inoltre vi erano forti dubbi su quale sarebbe stata l'influenza delle televisioni nel convincere i tifosi a non andare pi\u00f9 allo stadio.\nQuesti ed altri problemi convinsero della necessit\u00e0 di aver bisogno di una guida professionale a tempo pieno per la NCAA. Nel 1951 Walter Byers, gi\u00e0 membro del comitato esecutivo della NCAA, venne nominato direttore esecutivo a tempo pieno. L'anno successivo, inoltre, venne creata la prima sede ufficiale della NCAA a Kansas City (Missouri).\nByers non perse tempo nel dare la sua impronta decisiva alla NCAA: venne approvato un programma per controllare la trasmissione dal vivo delle partite di football, la riunione annuale dei rappresenti dei singoli istituti universitari deleg\u00f2 i suoi poteri ad un Consiglio direttivo e vennero approvate delle regole per limitare i \"bowl\" di fine stagione.\nDagli anni '70 ad oggi.\nFino agli anni ottanta l'associazione non proponeva sport femminili ma dal 1982 tutte le divisioni NCAA hanno offerto campionati nazionali per l'atletica femminile e molti membri dell'AIAW si unirono all'NCAA.\nNel 1973, la NCAA divise i suoi iscritti in tre divisioni: Division I (elenco Universit\u00e0), Division II (elenco Universit\u00e0) e Division III (elenco Universit\u00e0). Con le regole NCAA, le scuole delle divisioni I e II possono offrire borse di studio agli studenti che partecipano all'attivit\u00e0 sportiva, mentre a quelle di divisione III \u00e8 vietato. Generalmente, le scuole pi\u00f9 grandi partecipano all'attivit\u00e0 della divisione I mentre le pi\u00f9 piccole giocano nella II e III; la divisione I del football \u00e8 a sua volta divisa in I-A e I-AA.\nLa struttura legislativa dell'NCAA \u00e8 divisa in gabinetti e comitati, composti da vari rappresentanti delle scuole partecipanti ed i comitati sono a loro volta divisi in sotto-comitati. Ad un livello superiore esiste il Management Council che supervisiona gabinetti e comitati ed include anche rappresentanti delle scuole come direttori atletici e consulenti di facolt\u00e0. Sopra al Management Council nella scala legislativa si trova il Board of Directors, formato da presidenti universitari, che d\u00e0 l'approvazione finale ad ogni regola.\nLo stesso staff NCAA fornisce supporto, guida, collegamento, ricerca e pubbliche relazioni.\nIl presidente attuale della NCAA \u00e8 Mark Emmert.\nGli sport gestiti dall'NCAA includono pallacanestro, baseball (uomini), softball (donne), football (uomini), corsa campestre, hockey su prato (donne), bowling (donne), golf, scherma (misto), lacrosse, ginnastica artistica, canottaggio (donne), pallavolo, hockey su ghiaccio, pallanuoto, tiro a segno (misto), tennis, sci, atletica leggera, nuoto, tuffi, lotta (uomini), calcio (uomini e donne) e beach volley (donne).\nLa NCAA non \u00e8 la sola organizzazione americana di sport universitari. La National Association of Intercollegiate Athletics (NAIA) \u00e8 una sua diretta concorrente.\nCampionati NCAA.\nLa NCAA gestisce, o ha gestito in passato, campionati nei seguenti sport:\nPallacanestro.\nLe squadre che partecipano alla Division I NCAA della pallacanestro sono ad oggi pi\u00f9 di trecento e sono raggruppate in 32 \"conference\" (leghe formate da un numero variabile di squadre, di solito da 8 a 16), alcune squadre non hanno conference e vengono dette indipendenti. Le conference non sono stabilite dalla NCAA ma si sono formate negli anni con accordi fra le universit\u00e0 stesse, non \u00e8 insolito che da un anno all'altro cambino gli affiliati, di solito ci\u00f2 avviene per motivi economici. Per stabilire il team campione ogni anno dal 1939, durante il mese di marzo viene disputato il torneo NCAA con la formula a tabellone tennistico ad eliminazione diretta in campo neutro.\nIl numero delle squadre invitate a farvi parte \u00e8 cresciuto negli anni, ad oggi sono 68, le 32 vincitrici delle rispettive conference pi\u00f9 36 invitate in base ai meriti sportivi conseguiti durante il campionato, la scelta degli inviti viene fatta da un apposito comitato nel cosiddetto Selection Sunday (domenica delle selezioni) in cui vengono stabilite anche le teste di serie. Solitamente le sei cosiddette major conferences (Big East, Big 12, Big Ten, ACC, SEC, PAC-10) hanno un numero di squadre invitate variabile dalle tre alle sei a testa.\nIl Torneo NCAA si svolge durante tre weekend a cavallo fra marzo e aprile (la cosiddetta \"March Madness\", in italiano: \"Follia di Marzo\"), le squadre che superano il primo weekend sono denominate \"Sweet Sixteen\", mentre il weekend finale \u00e8 dedicato alle celeberrime Final Four.\nFootball Americano.\nL'NCAA non ha mai avuto un campione ufficiale di football Division I FBS, una cosa quanto meno strana, ed al momento, il campione di Division I FBS \u00e8 determinato dal Bowl Championship Series, che usa una serie di votazioni per determinare le due squadre che giocheranno la finale (BCS National Championship Game). Sei voti sono basati su modelli computerizzati, mentre due sono decisi da persone: un allenatore di FBS (sponsorizzato da USA Today), l'altro voto \u00e8 un misto di ex-giocatori, allenatori, dirigenti e giornalisti (gestiti e sponsorizzati da Harris Interactive). Nonostante l'auto-proclamata autorit\u00e0 del Bowl Championship Series, l'Associated Press pu\u00f2 ancora conferire il titolo di \"campione nazionale\" ad una squadra di sua scelta. Inoltre, a differenza di altre divisioni e sport che l'NCAA sponsorizza, la division I FBS del football assegna un trofeo che non ha la scritta NCAA sulla targa. In altre parole, il titolo non \u00e8 ufficiale."}
{"id": "283558", "revid": "125344937", "url": "https://it.wikipedia.org/wiki?curid=283558", "title": "Progetto Lebensborn", "text": "Il Progetto Lebensborn (Progetto Sorgente di Vita) fu uno dei diversi programmi avviati dal gerarca nazista Heinrich Himmler per realizzare le teorie eugenetiche del Terzo Reich sulla razza ariana e portare la popolazione ariana in Germania a 120 milioni di persone entro il 1980.\nAveva come motto:\nGli inizi del progetto.\nDal 1929 le Schutzstaffel (SS) furono dirette da Himmler, convinto fautore delle teorie razziste dell'SS-Obergruppenf\u00fchrer Richard Walther Darr\u00e9, espresse dalla formula \"Sangue e terra\" e le volle applicare al reclutamento delle \"Schutzstaffel\".\nA tale scopo era stato costituito alla fine del 1931 il RuSHA, o \u2018'SS-Rasse- und Siedlungshauptamt'\u2019, guidato inizialmente dallo stesso Darr\u00e9. Era l'ufficio incaricato di controllare la purezza ideologica e razziale di tutti i membri delle SS e l'autorit\u00e0 in materia di genealogia, rilasciando i certificati di attestazione del lignaggio ed i permessi di matrimonio; era inoltre responsabile dell'esecuzione della politica di colonizzazione dei territori orientali conquistati.\nAlle SS si richiedevano non solo certificati attestanti la sanit\u00e0 di tutti i membri della famiglia, ma persino un albero genealogico risalente fino al 1650 che ne documentasse la purezza ariana. Nella concezione di Himmler le SS dovevano essere un centro di diffusione della purezza del sangue e, anche attraverso la poligamia, di estensione della razza pura nordica.\nLa prima disposizione che apr\u00ec la strada del programma eugenetico fu l'emanazione dell\u2019\"Ordine sul matrimonio\" del 31 dicembre 1931 secondo il quale ogni SS doveva essere autorizzato da Himmler stesso a sposarsi tramite la concessione di un certificato che documentasse la sanit\u00e0 mentale e fisica degli sposi e dei loro antenati.\nI dati ricavati venivano trascritti nel libro del clan, il \"Sippenbuch\", segno concreto della eccezionalit\u00e0 razziale delle SS.\nSecondo il Reichsf\u00fchrer-SS la Germania con la sua bassa natalit\u00e0, con l'aumento degli aborti e dei figli illegittimi era un paese malato che era necessario sanare oltrepassando la meschina morale borghese.\nRaccomandava quindi Himmler il 28 ottobre 1939, dopo due mesi dall'entrata nella seconda guerra mondiale:\nLa realizzazione.\nIn realt\u00e0 sin dal 1935 era stato dato il via al progetto Lebensborn, attraverso un circuito di apposite cliniche aperte in Germania.\nHimmler concep\u00ec un mistico rapporto tra le SS e le leggende teutoniche di Enrico I l'Uccellatore e Federico il Grande. Nel 1934 fece ristrutturare in Vestfalia il castello di Wewelsburg, con una spesa di undici milioni di marchi, dove organizzare un vero e proprio Ordine delle SS in stile medievale, consacrato alla tutela della purezza razziale.\nIl 10 dicembre 1935 venne fondata a Berlino la \"Lebensborn e.V.\" (\"Sorgente di vita societ\u00e0 registrata\"), societ\u00e0 amministrata dall'\"Ufficio centrale della razza e del Popolamento\" in collegamento con diversi uffici per la tutela della madre e del fanciullo. Il progetto era quello di costruire un potente strumento per la crescita del numero di nascite \"razzialmente di valore\".\nIl 1\u00ba gennaio del 1938 la societ\u00e0, con il nome di \"Amt L\" (\"Ufficio L\", dove \"L\" sta per Lebesborn),\npass\u00f2 sotto il controllo diretto dello Stato maggiore delle SS cio\u00e8 dello stesso Himmler che, per avere pi\u00f9 libert\u00e0 d'azione, trasfer\u00ec il centro e gli uffici da Berlino a Monaco, nell'ex sede del Centro comunitario ebraico e nella casa requisita dalle SS a Thomas Mann.\nI massimi dirigenti dell'organizzazione furono: lo Standartenf\u00fchrer-SS (colonnello) Max Sollman dell'amministrazione, Inge Viermetz della sezione cliniche, il dottor Gregor Ebner della sezione medica, G\u00fcnther Tesch della sezione legale.\nLa prima clinica o \u201ccasa di maternit\u00e0\u201d cominci\u00f2 a funzionare il 15 agosto 1936 in Baviera; quella austriaca nel 1938 tutte con il concetto di selezione razziale, ovvero \"Auslese\". Altre ne furono aperte sino a contare, prima dello scoppio della seconda guerra mondiale, sei cliniche con 263 letti per le madri e 487 per i neonati.\nNel caso in cui il neonato non corrispondesse ai requisiti, questi passavano sotto la tutela della \"Nationalsozialistische Volkswohlfahrt\" (NVS, \"organizzazione nazionalsocialista per il benessere del popolo\") il cui programma era un po' meno focalizzato sulla selezione della razza.\nIl parziale fallimento.\nIl programma Lebensborn, a cui gli ufficiali SS furono obbligati a partecipare, fu finanziato direttamente da una tassa a carico della \"Nationalsozialistische Volkswohlfahrt\" (NSV), l'ente di previdenza sociale dei dirigenti SS. Il progetto non riusc\u00ec ad avere la larga adesione che si aspettava Himmler, poich\u00e9 delle 238.000 SS solo 8.000 vi aderirono.\nL'obiettivo principale del progetto era indirizzato alle ragazze-madri. Queste, se potevano certificare la loro purezza razziale, ricevevano la migliore assistenza per il parto, un ambiente protetto e la promessa di sottrarle al giudizio negativo delle famiglie e della Chiesa, assicurando loro la massima segretezza. Himmler sperava cos\u00ec di impedire la \"degenerazione progressiva della razza germanica\", ostacolando gli aborti, le nascite di disabili e far mutare la comune opinione negativa che si aveva delle ragazze madri.\nL'ufficio del Lebensborn decideva se la madre poteva tenere con s\u00e9 il nato nell'ambito dell'organizzazione. In ogni caso, se entro un anno la madre non aveva le necessarie garanzie economiche e morali per la crescita del bambino, questo veniva dato in adozione, protetto dalla massima segretezza per rendere impossibile risalire ai genitori naturali dell'adottato. La pratica del conferimento in adozione fu per\u00f2 molto limitata.\nIl clima di mistero che accompagnava le SS si estese al Lebensborn e ci\u00f2 fece s\u00ec che nel dopoguerra si diffusero voci, anche sulla base dei crimini nazisti perpetrati sulle donne, che l'organizzazione non fosse stata altro che una serie di bordelli per soldati.\nLa realt\u00e0 del progetto Lebensborn.\nLa realt\u00e0 del progetto Lebensborn era infatti difficilmente comprensibile dall'esterno. L'istituzione si occupava con professionalit\u00e0 della tutela delle partorienti che si affidavano ad essa, ma questo trattamento privilegiato era riservato solo alla categoria delle \u201cdonne di sangue puro\u201d disposte a donare il proprio figlio alla Germania.\nSignificativa a questo proposito la testimonianza al processo di Norimberga di Gregor Ziemer, un educatore statunitense visitatore per motivi di studio dell'istituzione statale per la tutela dei figli illegittimi di madri tedesche di sangue puro. Egli raccontava come le case fossero tutte in ambienti naturali, lontane dallo smog cittadino e dove le donne ricoverate, salvo le ore dedicate all'istruzione ideologica nazista, erano libere da qualsiasi lavoro domestico.\nLa clinica visitata da Ziemer, un albergo di lusso requisito ad ebrei, si presentava pulita e luminosa. Questi, assistendo al pranzo delle partorienti, si meravigli\u00f2 della quantit\u00e0 e della qualit\u00e0 dei cibi. Le donne, prima di iniziare a mangiare, salutavano con il braccio teso il ritratto di Hitler sotto una svastica, dicendo in coro: \"Nostro F\u00fchrer ti ringraziamo per la tua munificenza; ti ringraziamo per questa casa; ti ringraziamo per questo cibo. A te dedichiamo tutte le nostre forze: a te dedichiamo la vita nostra e quella dei nostri figli!\". Osservava Ziemer: \"Ringraziavano un nume. Offrivano a Hitler i loro bambini ancora non nati\".\nLe statistiche dell'Ufficio Razza e Popolamento certificarono che nei Lebensborn tedeschi avevano partorito circa 2.000 donne che avevano dimostrato di possedere i requisiti razziali richiesti.\nLa germanizzazione.\nDopo lo scoppio della seconda guerra mondiale si aprirono per il progetto Lebensborn nuove prospettive grazie all'apertura di cliniche nei territori occupati. Mentre alcuni territori erano \u201crazzialmente di valore\u201d, come Norvegia, Paesi Bassi e Belgio, altri come Francia e paesi occupati a est e nei Balcani venivano considerati al di sotto degli standard.\nIn particolare furono aperte \"case per le madri\" in Belgio a V\u00e9gimont; in Danimarca a Copenaghen; in Francia a Lamorlaye; nel Governatorato Generale a Cracovia, Otwock e Varsavia; nei Paesi Bassi a Nimega; e in Norvegia a Bergen, Geilo, Hurdalsverk, Klekken, Os, Oslo, Stalheim e Trondheim.\nIl compito era quello di convincere ragazze-madri non tedesche, ma dalle caratteristiche razziali di purezza del sangue, a ricorrere all'organizzazione per nascondere il peccato, partorire anonimamente e per poi ritornare nei loro paesi d'origine, ma in realt\u00e0 era solo un piano criminoso per rapire bambini, come accennato in un'ordinanza dell'inverno del 1941.\nTra gli effetti collaterali si ebbe la nascita dei cosiddetti \u201cfigli della guerra\u201d, ovvero figli nati da soldati tedeschi che si trovavano nei territori occupati. Le madri di questi bambini, soprattutto a fine guerra, venivano additate come \u201cputtane dei crucchi\u201d, nei Paesi Bassi \"moffenhoer\" o \"moffenmeiden\", in Norvegia e Danimarca \"tyskert\u00f8ser\", in Francia \"femmes \u00e0 boche\". In alcuni casi si sono effettuati degli \u201cstudi medici\u201d sull'intelligenza di queste madri, con risultati di apparenti ritardi mentali cos\u00ec come ai loro figli.\nNorvegia.\nNel febbraio 1941, l'anno successivo all'invasione, il progetto Lebensborn venne esportato in Norvegia grazie al capo delle SS in Norvegia Wilhelm Rediess, il capo del Lebensborn in Germania Max Sollmann e il Reichkommisar Josef Terboven, dove consegu\u00ec buoni risultati.\nGi\u00e0 nell'inverno del 1941 le nascite aumentarono fino a 730 neonati; un anno dopo salirono a 2.200. Alla fine della guerra, nelle cliniche Lebensborn avevano avuto assistenza 6.000 donne delle quali due terzi ragazze madri e 9.000 erano stati i bambini nati con madre norvegese e padre tedesco. Molte coppie miste desideravano sposarsi, ma spesso i soldati avevano gi\u00e0 una fidanzata o addirittura una moglie, altre volte semplicemente l'uomo voleva sottrarsi alle proprie responsabilit\u00e0. Solo nell'immediato dopoguerra i matrimoni tra le coppie miste ebbero una svolta e circa 3.000 coppie lo fecero. A fine conflitto, nell'agosto 1945, il governo norvegese approv\u00f2 una legge provvisoria che recitava che se una donna norvegese aveva sposato durante o dopo il conflitto un tedesco, questa avrebbe perso la cittadinanza, sarebbe stata considerata tedesca e quindi mandata in Germania.\nGi\u00e0 dal 1940, il direttore medico del Lebensborn, Gregor Ebner, scriveva a Himmler come fosse auspicabile portare in Germania donne norvegesi.\nHimmler rispose che \"Il trasferimento obbligatorio in Germania delle norvegesi che aspettano un bambino dalle truppe di occupazione tedesca sarebbe un'occasione unica (...) una nordizzazione della Germania meridionale sarebbe pi\u00f9 che auspicabile\".\nEbner in realt\u00e0 pensava che si dovessero trasferire in Germania non solo le norvegesi incinte di soldati tedeschi, ma le donne nordiche in genere, poich\u00e9 presentavano caratteristiche razziali migliori delle tedesche, specialmente di quelle della Germania meridionale.\nSi opt\u00f2 invece il sistema pi\u00f9 semplice per la germanizzazione: il rapimento di bambini norvegesi, \u201cfigli della guerra\u201d, trasportati in Germania in appositi istituti per essere poi adottati e/o germanizzati, ma in realt\u00e0 pochi furono effettivamente portati in Germania. Nei circa 500 centri Lebensborn norvegesi si registr\u00f2 la nascita di circa 9.000 \"figli della guerra\" e uno dei primi problemi che il governo legittimo norvegese dovette affrontare nell'estate 1945 fu proprio questo, visto l'atteggiamento ostile della popolazione nei loro confronti. Il problema, nonostante le molteplici iniziative, anche radicali come alcuni trasferimenti in Svezia o addirittura in Australia, non si risolse e alla fine quasi tutti i \u201cmocciosi tedeschi\u201d rimasero in Norvegia. Questi per\u00f2 nel corso degli anni subirono \u201cviolenze simboliche\u201d ovvero che \u00ab\"il dominato applica categorie costruite dal punto di vista del dominante ai rapporti di dominazione, e in tal modo li fa sembrare naturali\"\u00bb.\nDanimarca.\nLa Danimarca, a differenza di altre nazioni occupate, aveva rinunciato a ogni resistenza all'occupazione tedesca conservando formalmente la sovranit\u00e0 e l'indipendenza politica. Nonostante le autorit\u00e0 danesi avessero cercato di non favorire i contatti con i tedeschi, decine di migliaia di donne danesi, un numero ragguardevole se rapportato alla popolazione danese di circa 4 milioni, fraternizz\u00f2 con loro. Questa fraternizzazione con le forze di occupazione era giudicata dalla popolazione locale antipatriottica e immorale. Le donne, considerate di facili costumi, poco intelligenti e di bassa estrazione sociale, venivano quindi punite con il taglio dei capelli e sottoposte a molestie sessuali ma i figli della guerra illegittimi tedesco-danesi venivano comunque registrati come cittadini danesi, nonostante crescessero poi senza il loro vero padre e con la vergogna della madre.\nIn Danimarca nacquero 5579 bambini da padre tedesco, ma si fece s\u00ec che ci\u00f2 rimanesse segreto. Interessante notare che in Danimarca dal 1938 al 1941 ogni volta che un uomo era chiamato in giudizio per una causa di paternit\u00e0 venisse applicata la legge danese per l'infanzia del 1937, ma che dal 1941 al 1945 si applic\u00f2 quella tedesca, ovvero senza l'obbligo di rivelare il nome padre.\nVerso la fine del 1944 Danimarca vi erano 3, forse 4 case di maternit\u00e0 del Lebensborn, ma non si hanno dati precisi sul numero di nascite, ma si suppone che vi nacquero almeno 5500 bambini. Il 1\u00ba maggio Tops\u0153e-Jensen, capo del ministero della giustizia, riusc\u00ec ad ottenere una lista con 3200 nomi, date di nascita e indirizzi di soldati tedeschi, ma tale lista poi spar\u00ec e non fu mai pi\u00f9 trovata.\nDifferentemente dalla Norvegia, per le madri dei figli della guerra, l'offerta di sostegno, protezione ed aiuto economico da parte del Lebensborn fu meno allettante.\nPaesi Bassi.\nAnche nei Paesi Bassi le donne che avevano a che fare con gli occupatori tedeschi non godevano di una buona reputazione e venivano additate con allusioni pi\u00f9 o meno esplicite come provenienti da un ambiente socioeconomico basso e che cercassero solamente un tornaconto economico. Donne che non conoscevano l'onore, ma che agivano solo per interesse e avidit\u00e0. Verso la fine della guerra molte donne sospettate di aver frequentato un tedesco furono malmenate e rasate in pubblico. Spesso sulla cute ancora sanguinante veniva loro tracciata una svastica col carbone o con una tintura rossa a base di diossido di piombo. In altri casi venivano portate in giro su carri e percosse dalla gente. Alcune \"moffenmeiden\" dovevano portare sulla testa un foulard con la scritta \u201dSolo per la Wehrmacht\u201d o i loro nomi venivano pubblicati sui giornali.\nPer quanto riguarda questo paese non si conoscono dati riguardanti le donne che frequentarono soldati tedeschi durante l'occupazione, ne sul numero di bambini nati da padre tedesco, ma si hanno solo alcune cifre fornite dalla \"Nationalsozialistische Volkswohlfahrt\" (NSV) che stima sia di 8000-10000 (stima che per\u00f2 tiene conto solamente dei bambini da loro assistiti).\nIl primo \"Centro per le Madri e i lattanti\" (\"M\u00fctter-und S\u00e4ugligsheim\") sorse a Amsterdam nel febbraio 1942 che andava ad unirsi ai centri dell'NSV di Rotterdam e de L'Aia. Esistevano anche altri centri pi\u00f9 piccoli dell'NSV come quelli a Valkenburg e Velp. Assieme alla Norvegia, anche i figli di donne olandesi venivano considerati di alto valore, al contrario di quelli del Belgio e della Francia, e le nascite venivano registrate negli archivi anagrafici tedeschi.\nFrancia.\nQua la nascita di figli illegittimi era vista come un problema dai vertici dell'esercito tedesco perch\u00e9 considerata una contaminazione della razza ariana con quella degenerata francese, tanto da proibire i rapporti sessuali con le autoctone. Ma ovviamente anche in Francia nacquero dei figli della guerra ed anche se il matrimonio non era possibile, si potevano ottenere permessi speciali mediante un test razziale. Per le madri in questione il governo di Vichy emise nel 1941 una legge che permetteva loro l'anonimato e che i nascituri potessero andare in un brefotrofio od essere assegnati a famiglie affidatarie in attesa di essere adottati.\nAnche qui si present\u00f2 il problema di quale nazionalit\u00e0 avessero questi bambini: francesi o tedeschi? Da parte della Germania, i figli della guerra venivano considerati tedeschi se la madre erano considerate \u201crazzialmente accettabili\u201d, ovvero se provenivano da regioni come la Normandia. In totale in Francia nacquero 50000-80000 bambini franco-tedeschi, che a differenza di altri stati come in Norvegia, non erano considerati di grande valore. Il marito di madame Huntzinger, morto il 12 novembre 1941, era uno dei membri importanti del governo di Vichy e quindi le fu facile fondare \u201c\"La Famille du prisonnier\"\u201d, un'associazione per queste madri. Nel settembre 1944 l'ufficio degli affari sociali retto dalla dottoressa Martha Unger aveva ricevuto l'ordine di occuparsi di loro, sottraendo le madri da madame Huntzinger e portandole presso il castello a Chantilly sorvegliato dalle SS per poi condurle in Germania; nonostante tutto i figli venivano considerati \"de facto\" figli del padre. Alla fine della guerra, precisamente a Lamorlaye, fu aperta una casa del Lebensborn chiamata Westwald.\nCos\u00ec come negli altri paesi, alla fine della guerra le donne che avevano avuto a che fare con i tedeschi vennero punite mediante purghe o taglio di capelli ed i loro figli vennero chiamati con toni dispregiativi come \u201cfiglio del nemico\u201d, Fritz o \"boche\" (crucco).\nRegioni orientali occupate.\nNell'agosto 1942, un anno dopo l'invasione della Russia, Himmler, su ordine di Hitler, predispose il ritiro dalla guerra dei figli unici (o di coloro che erano rimasti tali) affinch\u00e9 mettessero al mondo nuovi figli \"di sangue buono\", in modo da impedire l'estinzione delle loro famiglie.\nL'8 settembre 1942 il comandante della 2. Panzerarmee, il generale Rudolf Schmidt, scriveva a Hitler che il numero di \"Mischlingskinder\" (bambini di sangue misto) poteva ammontare a 1,5 milioni. Nonostante il numero esagerato di tale predizione, il numero di bambini preoccupava le autorit\u00e0 naziste che le popolazioni dell'Est (\"Ostv\u00f6lker\") traessero beneficio dall'apporto di sangue ariano. Per poterlo evitare la loro idea era di reclamarli come \"Deutsche Volksgemeinschaft\", ovvero come comunit\u00e0 del popolo. Inoltre tali bambini, secondo alcuni nazisti, erano da considerarsi di potenziale umano e economico. In realt\u00e0 era prevista una separazione tra i bambini; alcuni erano gi\u00e0 destinati come \u201crazzialmente indesiderabili\u201d, altri invece, ritenuti idonei e sarebbero quindi entrati a far parte del popolo tedesco (\"in den deutschen Volksk\u00f6rper eingef\u00fcgt\"). Tale distinzione era casuale e piena di contraddizioni che divennero il simbolo della mancanza di \u201cconsapevolezza razziale\u201d degli uomini che rientravano nella categoria di \u201cariani\u201d.\nUn mese dopo, Himmler si rivolgeva ai soldati sul fronte russo:\n\"Qualcuno chieder\u00e0: Reichsf\u00fchrer, che cosa dobbiamo fare con un uomo che \u00e8 stato qui sei-otto mesi e che ha un figlio da una russa? Rispondo: bisogna esaminare ogni singolo caso. Se la ragazza \u00e8 di razza buona sar\u00e0 accettato: se la ragazza \u00e8 di razza cattiva l'uomo sar\u00e0 cacciato e messo in prigione\".\nIl rapimento e la germanizzazione di bambini di razza pura venne dunque applicato anche in Europa orientale, in particolare in Ucraina con la \"Heuaktion\" (\"operazione fieno\"), secondo le procedure dettate da un documento segreto del 12 giugno 1944 del Ministero dei Territori occupati dell'Est: \u00abil Gruppo Armate di Centro intende catturare da 40.000 a 50.000 ragazzi fra i 10 e i 14 anni per trasferirli nel Reich. Lo scopo \u00e8 quello di assegnarli come apprendisti a imprese tedesche. L'iniziativa - che sarebbe bene accolta dagli industriali - mira non soltanto a prevenire un diretto rinvigorimento delle forze del nemico ma anche a ridurne le potenzialit\u00e0 biologiche\u00bb.\nDal momento della ritirata tedesca da Stalingrado l'unica misura attuata fu la registrazione delle nascite che comunque erano molto distanti dalle previsioni iniziali. Infatti il ministero del Reich stim\u00f2 le nascite di bambini nei territori di Bielorussia, Ucraina, Estonia, Lettonia e Lituania in 10000-12000. Nel corso della guerra gli scopi demografici mutarono, i presupposti della tutela della razza, fino ad allora ritenuti inalterati e stabili subirono una sostanziale modifica. Si attu\u00f2 il principio della \u201cristrutturazione razziale dell'Est\u201d, dove i bambini ritenuti dapprima \u201cbastardi indesiderati\u201d ora acquistarono un certo interesse e valore e quindi un'opportunit\u00e0 di incremento demografico. \u00c8 interessante notare che in questi territori, le donne che avevano avuto contatti con i tedeschi non si ha notizia di punizioni da parte della popolazione locale.\nPolonia.\nDapprima si ricercarono i bambini negli orfanotrofi polacchi o presso le famiglie che presentavano i tratti razziali di appartenenza alla razza nordica. In seguito la ricerca dei bambini da \"germanizzare\" si estese in tutte le direzioni: negli asili, nelle scuole, nelle famiglie di divorziati sino a includervi i bambini di genitori deportati o eliminati nei campi di sterminio oppure presi per strada a caso perch\u00e9 risultavano \"a occhio\", per i loro capelli biondi e gli occhi azzurri, come appartenenti alla \"buona razza\". I bambini, dotati di una nuova identit\u00e0 tedesca, obbligati a parlare solo il tedesco e a frequentare scuole tedesche, venivano quindi affidati a nuovi genitori.\nDal 1942 con la collaborazione della NSV (\"Nationalsozialistische Volkswohlfahrt\"- Assistenza e salute popolare nazionalsocialista) si oper\u00f2 una cernita per cui i bambini idonei tra i due e i sei anni venivano affidati ai centri di raccolta, mentre quelli \"di eccezionale valore razziale\" tra i sei e i dodici anni venivano inseriti da Lebensborn in scuole di germanizzazione. Tutti gli altri di razza inferiore erano lasciati morire.\nNelle scuole si diceva ai bambini che i genitori erano morti: la madre per tubercolosi o alcolismo, il padre ucciso da un \"bandito polacco\": dovevano essere grati ai tedeschi che li avevano resi membri della grande nazione germanica.\nSecondo lo storico tedesco Michael Foedrowitz, il numero dei figli della guerra in Polonia ammontava a 80.000-100.000.\nBoemia e Moravia.\nDal 1939 al 1945 esisteva il Protettorato della Boemia e della Moravia (\"Protektorat B\u00f6hemen und M\u00e4hren\"), due L\u00e4nder dell'attuale repubblica Ceca, con aree di etnia mista. Principalmente due erano i gruppi pi\u00f9 importanti: i cechi e i tedeschi boemi, anche noti come sudeti i quali occupavano la parte al confine con Germania e Austria. Dopo il 1938, dapprima di cre\u00f2 un territorio autonomo, \"Reichsgau Sudetenland\" (Distretto del Reich nel territorio dei Sudeti), annesso allo stato tedesco. Dopo il 15 marzo 1939, ovvero dopo la separazione della Slovacchia, i rimanenti L\u00e4nder furono integrati nel grande Reich. L'intento era di germanizzare la popolazione locale per ottenere aree \u201crazziali pure\u201d. Ci\u00f2 comportava per\u00f2 una selezione che richiedeva fasi successive interdipendenti: identificazione, selezione, segregazione e, potenzialmente, anche eliminazione in base ai giudizi di esperti sullo status razziale, genetico, politico e sociale delle singole persone. L'approccio complessivo comprendeva la \"Rassenpolitik\" (politica razziale), la \"Sozialpolitik\" (politica sociale) e la \"Gesundheitspflege\" (politica della salute pubblica), dove la massima autorit\u00e0 era l'ufficio del Reichsprotektor. In queste regioni il matrimonio misto e interetnico era tradizionalmente accettato, ma dopo l'occupazione tedesca divennero un problema di sentimento nazionalistico. I figli delle coppie miste ottenuti da cechi con tedeschi sudeti erano visti dai nazisti come un urgente e serio problema. Si decise quindi che ogni individuo doveva essere classificato in una di queste categorie: \"Tschechentum\" (comunit\u00e0 ceca), \"Deutschtum\" (comunit\u00e0 tedesca) e \"Judentum\" (comunit\u00e0 ebraica). Procedendo in tal modo il governo sovvenzion\u00f2 aiuti economici, sociali, sanitari e politici alla sola comunit\u00e0 tedesca. I genitori quindi fecero s\u00ec di rientrare in tale categoria, facendo s\u00ec che il bambino nato sia automaticamente tedesco. In poche parole, la madre assumeva il ruolo di \u201cmissionaria della causa tedesca\u201d. Cos\u00ec facendo si ebbe un ridefinizione discriminatoria delle coppie di razza mista tramite una selezione sociale organizzata. Alla fine del conflitto i bambini passarono da essere \u201ci preferiti\u201d a essere \u201cindesiderati\u201d.\nLe testimonianze dei bambini germanizzati.\nI bambini rapiti e germanizzati provenivano occasionalmente anche dai campi di concentramento e dai ghetti dell'Europa occupata dai tedeschi e \"adottati\" da famiglie in Germania che tentarono di cancellare i loro ricordi.\nVaclav Zelenka.\nVaclav, biondo e dagli occhi azzurri, abitava a Lidice, un villaggio boemo che sub\u00ec la rappresaglia tedesca per l'uccisione a Praga del gerarca nazista Reinhard Heydrich, il 29 maggio 1942.\nIl villaggio fu raso al suolo, tutti gli abitanti maschi sopra i 15 anni furono uccisi sul posto, le donne ed i bambini deportati a Ravensbruck, le incinte portate in ospedale e \u00abtre bambini portati all'Altreich per la germanizzazione...\u00bb.\nUno di questi tre bambini era Vaclav che venne portato in auto a Praga e rinchiuso in una scuola con la madre per due giorni sino a quando, \u00abVenerd\u00ec verso sera - racconta - \u00e8 venuto in palestra un gruppo di uomini. Ci hanno messo in fila da una parte e le nostre madri dall'altra, dicendo che sarebbero andate non so dove in treno e che noi le avremmo raggiunte in autobus. Ma le nostre madri non volevano crederci, hanno preso i loro figli e se li tenevano stretti\u00bb.\nVaclav separato dalla madre (\u00abDa quel momento non ho pi\u00f9 visto la mamma\u00bb), viene registrato e inviato con gli altri bambini prima in un ospedale poi in un ghetto da dove, dopo molti controlli, viene trasferito in un orfanotrofio a Puskov, dove si ammala. Una volta guarito viene adottato da una coppia di Dresda.\n\u00abVolevano che li chiamassi \"Mutterchen\" e \"Vaterchen\", ma io non potevo: e non volevo... ma loro parlavano soltanto il tedesco... e ho cominciato a dimenticare... La guerra \u00e8 finita... non ricordavo pi\u00f9 nemmeno il nome Lidice. Le autorit\u00e0 cecoslovacche mi hanno ritrovato soltanto nel 1947. E sono tornato a casa... del nostro paese \u00e8 rimasta soltanto una pianura... Ho ritrovato soltanto mia mamma. Mi ha riconosciuto da tre cicatrici che avevo sul petto...\u00bb.\nSigismund Krajeski.\nRapito dalla sua famiglia a Pozna\u0144 nel 1943, quando aveva dieci anni, fu portato al campo di concentramento di Kalish e da l\u00ec, dopo quattro mesi, a Gmunden in Austria.\nNella scuola di germanizzazione Sigismund fa una vita dura: punito e picchiato perch\u00e9 continua a parlare in polacco e non rinnega la sua nazionalit\u00e0.\n\u00abDei tedeschi venivano nel campo e sceglievano i bambini che gli piacevano... facevano credere che i genitori erano morti... cambiavano il nome e cognome in nomi tedeschi... Quando i tedeschi mi offrivano dei dolci... rispondevo in polacco... le punizioni che seguivano erano terribili... Finalmente riuscii a fuggire\u00bb.\nAnonima.\nLa madre aveva ricevuto l'ordine di presentarsi con la piccola figlia all'Ufficio Comunale della Giovent\u00f9. L\u00ec venne separata dalla mamma e portata a Kalish; dal campo fu trasferita con altre bambine polacche alla scuola di germanizzazione \"Illenau\".\n\u00abSiamo state marchiate alla mano sinistra e al capo...ci dissero \"voi metterete al mondo due o tre tedeschi di razza, poi sparirete\"...Ci facevano anche continuamente delle iniezioni...penso...che fossero di ormoni per farci raggiungere celermente la pubert\u00e0. Di tanto in tanto le SS...ci facevano passare un nuovo esame razziale sempre pi\u00f9 severo. Le bambine che venivano scartate non le rivedevano pi\u00f9\u00bb.\nAlcuni di questi bambini sradicati dalla loro famiglia d'origine e assimilati completamente a quella d'adozione, dopo molti anni di vita nel nuovo ambiente familiare e sociale si rifiutarono di riprendere il filo della loro vita spezzata. \u00c8 il caso di queste due bambine germanizzate:\nH\u00e9l\u00e8ne Wilkanowicz.\nRapita in Polonia a Pabianice, quando aveva dodici anni dalle SS perch\u00e9 aveva capelli biondi e occhi azzurri. Insieme ad altre bambine venne rinchiusa nel campo raccolta di bambini a Buckau. Nel novembre del 1943 fu mandata alla scuola SS \"Illenau\" dove si operavano severe selezioni tali che \u00abI bambini non validi che questa scuola respingeva venivano sterminati\u00bb.\nDopo la guerra, aveva ormai diciassette anni, non volle tornare in Polonia, ma neanche si sentiva tedesca \u00abD'altra parte qui mi trattano ancora come una sporca polacca, \"Dreckpolack\". \u00c8 orribile che in Germania\u2026 si rimane uno sporco polacco, come si rimane un sudicio ebreo.\u00bb Forse - continua - torner\u00e0 in Polonia \u00abMa io sono malata, soffro ancora per quel periodo. Nostalgia. Una cosa che uccide, \"das macht sie kaputt\". Non trovo pi\u00f9 pace\u2026\u00bb.\nEugenia Ewertowska.\nRapita alla madre il 27 settembre 1943, adottata ufficialmente nel 1947, mentre il governo polacco la stava cercando, dalla famiglia tedesca Horn. Germanizzata, sposata e madre di due bambini, Eugenia, ora con il nome tedesco di Irene, assegnatole da Gunther Tesch, si rifiuta di tornare dalla madre \u00abNon sento nulla per quella donna. Che cosa vogliono ancora da me?\u2026 Io voglio la pace\u2026\u00bb.\nIl numero dei bambini rapiti.\nLa \"Gazeta Ludowa\", un giornale polacco, scriveva nel 1947 che il numero dei bambini rapiti arrivava a 250.000 .\nSecondo un altro calcolo si arriverebbe invece ad un massimo di duecentomila di cui solo il 15-20 per cento torn\u00f2 alla sua famiglia di origine.\nSecondo la Croce Rossa polacca molti furono eliminati, senza contare gli aborti forzati, quarantamila bambini nati nei campi di sterminio che non soddisfacevano i requisiti razziali.\nSecondo i dirigenti del Lebensborn il progetto si \u00e8 occupato di non pi\u00f9 di 400-500 bambini di razza pura.\nLe ripercussioni del Lebesborn nel dopoguerra.\nIl 10 marzo 1948 si tenne il Processo di Norimberga in cui vennero processati e condannati i membri dell'Ufficio centrale della Razza e del Popolamento e del Progetto Lebensborn, ma le conseguenze sulle madri che parteciparono al progetto ed i figli nati all'interno di esso restarono per sempre.\nNel dopoguerra, oltre ai bambini germanizzati, anche le madri che li diedero alla luce subirono nei paesi scandinavi dolorose ripercussioni. Esse furono chiamate \u201cdonne di Hitler\u201d e considerate dai connazionali come \u201ctraditrici della Patria\u201d.\nLe \u201cmadri Lebensborn\u201d, iscritte in liste pubbliche come collaborazioniste, vennero ripudiate dalla famiglia d'origine e licenziate dal proprio posto di lavoro. Le \u00abputtane del crucco\u00bb corsero il rischio di essere linciate: \u00abA Odense, una donna che stava per essere aggredita fu costretta a rifugiarsi nel suo tetto. La folla fracass\u00f2 i vetri per irrompere in casa sua. Alcuni giovani si arrampicarono dietro a lei, lasciandola a terra svenuta. Mentre era incosciente le strapparono i capelli, la rasero integralmente, la violentarono\u00bb.\nAlla fine di maggio del 1945, nella sola Oslo, risultavano arrestate e chiuse in campi di concentramento mille donne e poco dopo il governo norvegese eman\u00f2 una legge retroattiva che cancellava il diritto di cittadinanza per ogni donna che si fosse sposata con un tedesco nei cinque anni precedenti.\nTali misure, ricevettero un forte sostegno da parte della popolazione come dimostrato anche dalle seguenti testimonianze degli storici norvegesi Lars Borgersrud e Kjersti Ericsson, riportate al programma televisivo \"La storia siamo noi\":\nSi diffonde una mentalit\u00e0 che richiama quella da cui era nato il progetto Lebensborn. Uno dei pi\u00f9 diffusi giornali norvegesi sostiene che \u00abtutti questi bambini tedeschi cresceranno e costituiranno una larga minoranza bastarda all'interno del nostro popolo (...) sono incapaci di diventare norvegesi: i loro padri sono tedeschi, le loro madri sono tedesche per mentalit\u00e0 e per comportamento\u00bb. Si riteneva perci\u00f2 indispensabile liberarsene, poich\u00e9 costituivano una minaccia per la purezza dell'identit\u00e0 nazionale.\nUn noto psichiatra, \u00d8rnuf \u00d8deg\u00e5rd, affermava che \u00abqueste donne sono con ogni probabilit\u00e0 mentalmente ritardate\u00bb e \u00abin ragione della teoria dell'ereditariet\u00e0 anche buona parte dei loro figli lo sarebbe stata\u00bb.\nDalla teoria si cerc\u00f2 di passare ai fatti: vennero trasferiti trenta bambini in Svezia e si cominci\u00f2 a pensare ad una deportazione di massa in Australia, poi mai realizzata.\nAllontanandosi sempre pi\u00f9 nella memoria gli anni della tragedia mondiale, il governo norvegese consent\u00ec che le donne prive di cittadinanza potessero rientrare nel loro paese dopo aver firmato una dichiarazione che riconosceva che \u201cl'opinione pubblica \u00e8 contro di lei, che ci sarebbero state difficolt\u00e0 e situazioni spiacevoli per lei e i suoi figli, che all'occorrenza avrebbe potuto essere internata, che si trattava di un soggiorno temporaneo\u201d.\nL'appello alla Corte europea dei diritti dell'uomo.\nAncora in anni pi\u00f9 recenti non si sono spenti gli effetti del progetto Lebensborn: nel marzo 2007, 154 norvegesi, 4 svedesi ed un tedesco, figli del Lebensborn, hanno presentato un ricorso alla Corte europea dei diritti dell'uomo accusando il governo norvegese di aver messo in atto nei loro confronti una grave discriminazione.\nInfatti dopo che una commissione governativa aveva stabilito che i \"Lebensborn Kinder\" potessero rimanere in Norvegia, per quello che veniva definito il \u201cvergognoso\u201d comportamento delle madri, che si erano accoppiate con soldati nazisti, i bimbi germanizzati vennero in parte rinchiusi in orfanotro\ufb01 o lasciati nelle famiglie di adozione senza che mai potessero conoscere la verit\u00e0 sulla loro nascita; altri infine, picchiati e maltrattati, furono internati in istituti psichiatrici.\nAl governo norvegese che, in passato, come tacita ammissione della sua politica discriminatoria, senza mai averla dichiarata apertamente, aveva offerto parziali indennizzi, ora le vittime del Lebensborn chiedono risarcimenti fino a 250.000 euro come prezzo della loro infanzia cancellata.\nLa Corte europea dei diritti dell'uomo di Strasburgo che doveva decidere se il ricorso fosse ammissibile, per sanare in qualche modo un doloroso passato, si \u00e8 pronunciata nel 2007 in appoggio al governo norvegese, ponendo fine ai ricorsi giudiziari."}
{"id": "283560", "revid": "19933", "url": "https://it.wikipedia.org/wiki?curid=283560", "title": "NCAA", "text": ""}
{"id": "283561", "revid": "1982", "url": "https://it.wikipedia.org/wiki?curid=283561", "title": "Ferdinando IV di Napoli", "text": ""}
{"id": "283562", "revid": "6923", "url": "https://it.wikipedia.org/wiki?curid=283562", "title": "Mazda MX-5", "text": "La Mazda MX-5, nota anche come Mazda Miata, Eunos Roadster o Roadster, \u00e8 una autovettura roadster prodotta dalla casa automobilistica giapponese Mazda a partire dal 1989 in quattro generazioni.\nConcepita alla fine degli anni settanta dal giornalista statunitense Bob Hall, che ne propose l'idea ai manager del settore Ricerca e Sviluppo della Mazda, e messa in produzione alla fine degli anni ottanta, la MX-5 \u00e8 una vettura convertibile a due posti secchi leggera e molto equilibrata, fortemente ispirata alla tradizione delle spider inglesi e italiane degli anni sessanta e settanta, in particolare alla Lotus Elan, alla Triumph Spitfire e alla Alfa Romeo Duetto.\n\u00c8 accreditata nel Guinness dei primati come la sportiva a due posti pi\u00f9 venduta del mondo. Ad aprile 2014, la produzione totale \u00e8 contata in 940.000 esemplari, mentre il 25 aprile 2016 viene raggiunto il traguardo storico di un milione di esemplari.\nLa MX-5 \u00e8 stata prodotta in quattro generazioni, identificate tramite la sigla del telaio: \"NA\" (1989\u20131997), \"NB\" (1998\u20132001) NBLF versione aggiornata della NB dal (2001-2005), \"NC\" (2005\u20132015) e \"ND\" (2015-in produzione).\nPrima serie (NA).\nProfilo e caratteristiche.\nLa prima serie della MX-5, riconoscibile dalla numerazione del telaio iniziante con \"NA\", fu svelata al Salone di Chicago il 10 febbraio 1989 ed \u00e8 stata messa a disposizione per la consegna agli acquirenti in tutto il mondo nelle seguenti date: marzo 1989 in Giappone, luglio 1989 (stesso modello del 1990) negli Stati Uniti, 1990 in Europa. Un hard-top opzionale \u00e8 stato messo a disposizione negli stessi tempi.\nPer la parte estetica i progettisti giapponesi scelsero di richiamarsi a prestigiosi modelli europei del passato, ispirando la linea della carrozzeria alla Lotus Elan R26 e la disposizione del vano motore alla Alfa Romeo Giulietta Sprint. Anche l'impostazione meccanica era piuttosto r\u00e9tro, per i tempi, con motore anteriore e trazione posteriore.\nLa carrozzeria della NA \u00e8 tutta in acciaio con un leggero cofano d'alluminio. Le dimensioni totali sono: 3970 mm (156 pollici) di lunghezza, 1675\u00a0mm (65,9 pollici) di larghezza e 1235\u00a0mm (48,6 pollici) di altezza, con un peso totale di 950 kg.\nIl coefficiente di resistenza aerodinamica \u00e8 stato indicato come 0,38. La sospensione \u00e8 a doppia forcella indipendente su tutte e quattro le ruote, con una barra antirollio, nella parte anteriore e posteriore. Quattro freni a disco, ventilati nella parte anteriore, pieni al posteriore. Cerchi in lega stile \"Minilite\" con pneumatici radiali 185/60HR14.\nQuesta prima versione di MX-5 \u00e8 venduta con un propulsore da 1,6 L (98 cu in) doppio albero a camme in linea a quattro cilindri, montato longitudinalmente, ispirato nell'estetica al bialbero Alfa Romeo, che produce 85 kW (115 CV) e 136 Nm (100\u00a0ft lbpd) di coppia. Il motore impiega un sistema elettronico di iniezione del carburante che utilizza un sistema di tipo flussometro e un sensore albero a camme invece di un distributore. Questo motore, nome in codice B61P, era stato precedentemente utilizzato per la serie 323. Il motore \u00e8 assistito da un cambio a 5 rapporti, mentre il cambio automatico (disponibile solo in Giappone e Stati Uniti) era inserito tra gli optional ma non fu molto richiesto. Questi mercati hanno avuto inoltre in optional un differenziale a slittamento limitato di tipo viscoso, anche se erano normalmente disponibili solo per le autovetture con una trasmissione manuale.\nLa NA pu\u00f2 raggiungere i 97 km/h (60 mph) in 9,4 secondi e ha una velocit\u00e0 massima di 190\u00a0km/h (120\u00a0mph). La prima generazione di Miata (spesso denominato M1) include una speciale edizione nel 1991, prodotta in \"British racing green\": la prima con l'uso di interni in pelle. Sono state prodotte 1500 vetture LE (Limited Edition) nel 1993. Questo modello \u00e8 caratterizzato da interni in pelle rossa, impianto stereo migliorato, pomello cambio Nardi, volante in pelle, cruise control, differenziale a slittamento limitato, finestrini elettrici, specchietti elettrici, servosterzo, aria condizionata, cerchi BBS, ammortizzatori Bilstein, spoiler anteriore e posteriore, ABS. Tutte le auto LE sono state vendute in colore nero. \nNel 1994 la prima generazione di MX-5 \u00e8 stata rivisitata con l'introduzione del pi\u00f9 potente 1.8 litri \"BP-ZE\", doppio airbag e, in alcuni mercati, un differenziale autobloccante. Il telaio \u00e8 rimasto sostanzialmente invariato, la maggior modifica visibile \u00e8 l'aggiunta di una \"track bar\" tra le cinture di sicurezza, all'interno dell'auto, ma sono anche stati aggiunti dei rinforzi (subframes) per la parte anteriore e posteriore. Inoltre, il 1994 \u00e8 stato l'unico anno in cui Mazda ha offerto un nuovo colore \"light metallic blue\" (Laguna Blu Mica), rendendo queste auto da collezione. Il 1994 ha visto anche l'introduzione del pacchetto \"R\", un pacchetto sport a tema con ammortizzatori Bilstein.\nIl nuovo motore 1,8 litri produce 98\u00a0kW (131\u00a0CV), \u00e8 stato poi aumentato di 1\u00a0kW (1,36\u00a0CV) per il modello del 1996. L'auto aumenta di peso arrivando a 990\u00a0kg. Le performance sono state leggermente migliorate, la maggior cavalleria \u00e8 in parte compensata dal peso supplementare. In alcuni mercati come l'Europa, il motore 1,6 litri (98 cu in) ha continuato a essere disponibile con un pi\u00f9 basso costo, ma \u00e8 stato depotenziato a 66\u00a0kW (89\u00a0CV). Questo motore inferiore non ha ricevuto tutti gli ulteriori rinforzi al telaio del nuovo 1.8 litri. Per le auto giapponesi e statunitensi \u00e8 stato reso disponibile come optional un differenziale Torsen LSD, che \u00e8 molto pi\u00f9 durevole rispetto al precedente differenziale viscoso.\nCi sono stati un certo numero di modelli e di edizioni speciali disponibili, determinati dal marketing locale degli uffici Mazda. Negli Stati Uniti, il modello di base al momento del lancio era caratterizzato da soluzioni molto economiche, come finestrini manuali, ruote in acciaio, e senza A/C o servosterzo. Un primo pacchetto di optional venne offerto con l'adozione di servosterzo, volante in pelle, ruote in lega di alluminio e mangianastri. Un secondo pacchetto aggiungeva finestrini elettrici, controllo della velocit\u00e0 di crociera e altoparlanti per poggiatesta, mentre il pacchetto superiore comprendeva gli interni in pelle. Nel Regno Unito, per celebrare la vittoria della 24 Ore di Le Mans, Mazda ha creato un'edizione speciale della MX-5, con i colori della vincitrice (Mazda 787B) per giunta dotato di BBR (Brodie Bretagna Racing) conversione turbo.\nLa prima generazione di MX-5 \u00e8 stata gradualmente sostituita con il modello del 1997 (con l'eccezione di 400 vetture in edizione limitata, venduti solo nel Regno Unito nel 1998, per marcare la fine del NA).\nLa MazdaSpeed ha rilasciato il Touring Kit B-Spec per incrementare le prestazioni della MX-5 prima serie. Il kit comprende un'unit\u00e0 BP da 1,8 litri con alesaggio incrementato per portare la cilindrata a 1929 \u00a0cm\u00b3 e una valvola a farfalla a quattro stadi. La potenza di uscita viene incrementata a 192\u00a0CV, mentre la coppia massima sale a 19,8 kgm.\nSeconda serie (NB).\nProfilo e caratteristiche.\nLa seconda versione, riconoscibile dalla numerazione iniziante con \"NB\" venne posta in vendita nel 1998 con delle misure esterne leggermente modificate a 3955\u00a0mm di lunghezza, 1680\u00a0mm di larghezza e 1235\u00a0mm in altezza. Il telaio \u00e8 il medesimo della versione precedente rinforzato in vari punti per ottenere una maggiore rigidit\u00e0. L'estetica sub\u00ec numerosi cambiamenti, a partire dall'eliminazione dei fari a scomparsa, alla totale modifica delle linee della carrozzeria, nonch\u00e9 negli interni.\nVenne anche messo in produzione un nuovo cambio a 6 marce, riservato solo a 2 serie limitate con motore 1,8 litri, la \"Miracle\" e la \"10TH Anniversary\". Il motore da 1,8\u00a0l benefici\u00f2 di un leggero aumento di potenza fino ai 140\u00a0CV, soprattutto grazie all'aumento del rapporto di compressione. Anche la velocit\u00e0 massima venne incrementata sino ai 197\u00a0km/h. Mentre quello di 1,6 litri pass\u00f2 dai 90\u00a0CV precedenti a 110\u00a0CV. Anche in questa versione la presenza dell'ABS era solo un optional.\nNel 2000 la Mazdaspeed rilascio una versione speciale della MX-5, denominata Roadster C-Spec. Il design della vettura era stato completamente rivisitato per migliorare l'aerodinamica ed era stato aggiunto un propulsore 2,0 da 200 CV di potenza.\nRestyling 2001.\nNel 2001 in occasione del restyling (NB FL) venne presentata una nuova versione del motore 1,8 litri, sempre con medesima cilindrata ma con potenza ulteriormente aumentata grazie al VVT (Variable Valve Timing), a 155\u00a0CV per le versioni in vendita in Giappone e Australia, a 147\u00a0CV per l'Europa e 130\u00a0CV per gli Stati Uniti dove erano in vigore limiti diversi per quanto riguarda le emissioni inquinanti. La Mazda corresse poi anche le brochure per Australia e Giappone (i\u00a0CV erano sempre 147) offrendo un periodo di manutenzione gratuita. Il motore 1,6 litri invece rimase immutato. La carrozzeria venne rimaneggiata tramite la sostituzione dei gruppi ottici anteriori e posteriori e l'adozione di un nuovo paraurti anteriore dotato di fendinebbia. Ma \u00e8 negli interni che si notano le differenze pi\u00f9 marcate con l'adozione di nuovi sedili con il poggiatesta integrato, nuova console e tunnel centrale, nuovo volante e nuova strumentazione. Anche la scocca ricevette alcune modifiche risultando in quest'ultima versione irrigidita, soprattutto il senso torsionale.\nTerza serie (NC).\nProfilo e caratteristiche.\nLa \"NC\", la terza generazione di quest'auto, \u00e8 stata messa in vendita nella seconda met\u00e0 del 2005. L'auto, a parte gli indicatori di direzione, non ha nulla in comune con i vecchi modelli. Carrozzeria e telaio sono completamente nuovi e danno origine a un mix tra la coup\u00e9 RX-8 (della quale condivide parte del telaio e delle sospensioni) e la prima serie della MX-5. Il risultato \u00e8 una roadster dalla linea filante e muscolosa, con molte rievocazioni della piccola antenata soprattutto nel posteriore.\nGrazie all'utilizzo di materiali particolarmente leggeri l'incremento di peso rispetto alla vecchia serie \u00e8 limitato a soli 50\u00a0kg.\nNel nuovo modello sono state abbandonate le vecchie motorizzazioni per lasciare spazio a 2 propulsori di concezione pi\u00f9 recente: un 1,8 litri da 126\u00a0CV e un 2.0 litri da 160\u00a0CV.\nAlla fine del 2006 alla versione con capote in tela \u00e8 stata affiancata la MX-5 RC (Roadster coup\u00e9) dotata di tetto rigido in vetroresina che in soli 12\" scompare nello stesso vano occupato abitualmente dalla capote in tela.\nAggiornamenti.\nLa terza serie esiste in tre differenti versioni, la prima \u00e8 quella del 2006 (MX-5 NC1 o MX-5 Mk3), la seconda \u00e8 del 2008 (\"facelift\" o MX-5 NC2 o MX-5 NCFL o MX-5 Mk3.5) e la terza \u00e8 del 2013 (\"model update\" o MX-5 NC3 o MX-5 NCMU o MX-5 Mk3.75). Le modifiche estetiche pi\u00f9 sostanziali si sono avute nel passaggio tra la prima e la seconda versione (griglia radiatore, fari e antinebbia, minigonne, paraurti posteriore, luci posteriori, alcuni particolari cromati nella carrozzerie, nuova grafica degli indicatori analogici del cruscotto) ma si sono avuti degli aggiornamenti anche nella parte meccanica (motore 2.0, trasmissione e sospensioni). Nel passaggio dalla seconda alla terza versione si sono avute ulteriori modifiche estetiche (griglia del radiatore, fari antinebbia, paraurti e spoiler anteriore, nuovi cerchi in lega da 17\") ma anche meccaniche (nuova mappatura della centralina per avere maggiore coppia, rimodulazione impianto frenante) e di sicurezza (cofano anteriore attivo in caso di impatto frontale).\nNel 2010 viene prodotta in soli 2000 esemplari la \"MX-5 20th Anniversary Edition\" esclusivamente per il mercato europeo.\nQuarta serie (ND).\nProfilo e caratteristiche.\nMazda ha presentato ufficialmente la quarta generazione della MX-5 (ND) il 3 settembre 2014 negli Stati Uniti e in Spagna e il 4 settembre 2014 in Giappone. La nuova MX-5 \u00e8 stata presentata ufficialmente al pubblico nell'ottobre 2014 al salone dell'automobile di Parigi e nel novembre 2014 al Los Angeles Auto Show. La vettura \u00e8 prodotta nello stabilimento di Hiroshima della Mazda.\nRispetto alla precedente, la quarta generazione della MX-5 \u00e8 pi\u00f9 corta di 105\u00a0mm, il design della carrozzeria riprende lo stile delle contemporanee Mazda chiamato \"Kodo Design\", introdotto nel 2010 da Ikuo Maeda (responsabile stile in Mazda dall'anno precedente) che significa 'battito del cuore', pesa circa 100\u00a0kg in meno grazie all'impiego di materiali compositi con un peso a secco di 975\u00a0kg per le versioni col motore 1.5 litri (97\u00a0kW/131 CV) e di 1015\u00a0kg per quelle col motore 2.0 litri (118\u00a0kW/160 CV), entrambi a iniezione diretta con tecnologia SkyActiv-G e accoppiati a un cambio a sei marce, manuale o automatico (solo per il mercato USA) e al differenziale autobloccante meccanico nella 2 litri. L'abitacolo, il volante e il sistema di infotainment sono molto simili a quello adottati dalla Mazda 3 di terza serie.\nIl telaio \u00e8 ulteriormente migliorato in questa quarta serie. Le sospensioni anteriori sono del tipo a quadrilateri deformabili con bracci in lega leggera per contenere il peso e ridurre le masse non sospese elasticamente, quelle posteriori sono del tipo multilink a 5 bracci. I modelli standard sono dotati di un tetto in tessuto ad azionamento manuale che pu\u00f2 essere aperto e chiuso nel giro di pochi secondi.\nSulla base della quarta generazione della MX-5 e grazie a un accordo di joint venture con la Fiat, nasce la Fiat 124 Spider, anche Abarth, dalla quale differisce per la carrozzeria, la scelta dei motori (di origine Fiat e turbocompressi per l'italiana) e per la taratura di sospensioni e sterzo; la 124 usc\u00ec di produzione a fine 2019, una volta prodotto il numero di esemplari pattuiti nell\u2019accordo tra Mazda e FCA.\nMX-5 RF.\nNel marzo 2016 la gamma viene arricchita della versione \"RF\" (\"Retractable Fastback\"), una versione Coup\u00e9-Cabriolet con tetto rigido in metallo parzialmente ripiegabile. La RF \u00e8 disponibile col cambio automatico anche in Europa, in abbinamento al propulsore 2.0, e l'aggravio di peso del tetto rigido \u00e8 di 45 kg rispetto alla versione roadster.\nAggiornamento 2018.\nAlla fine del 2018 i motori vengono modificati per ottenere l'omologazione Euro 6 D-Temp, il 1.5 litri guadagnando 1 CV e un po' di coppia, il 2.0, completamente rivisto, ottiene un incremento di potenza fino a 184 CV a 7000 giri, diventando la versione pi\u00f9 potente di sempre della MX-5. Migliora anche l'insonorizzazione e il volante diventa regolabile anche in profondit\u00e0.\nMX-5 30th Anniversary.\nNel 2019 viene prodotta in 3000 esemplari la \"MX-5 30th Anniversary Edition\", con badge numerato XXXX/3000.\nVersioni Speciali.\nMazda MX-5 GT Concept.\nAl Goodwood Festival of Speed del 2012, la Mazda ha presentato, in collaborazione con il Team Jota Sport, una versione stradale della MX-5 GT4 che prende parte dal 2011 al MSA British Endurance Championship. Dedicata ai puristi della guida su pista, tale vettura, denominata MX-5 GT Concept, presenta una vistosa livrea arancione con una banda nera opaca che si estende sui larghi codolini passaruota, la fascia laterale sottoporta, la parte bassa del paraurti anteriore e posteriore e per l'hard-top. L'aerodinamica \u00e8 stata migliorata grazie a un kit che prevede uno splitter anteriore, un sottile spoiler posteriore (collocato sul vano bagagli) e diffusore inferiore, il quale a sua volta circonda un nuovo impianto di scarico a doppio terminale centrale.\nDal punto di vista meccanico, sono stati aggiunti nuovi kit di distanziali, sospensioni racing a molle ribassate e ammortizzatori regolabili, mentre il motore 4 cilindri da 2 litri aspirato \u00e8 stato potenziato fino a 208 CV con l'introduzione di componenti alleggeriti per il gruppo termico, di una rimappatura dell'ECU centralina e al montaggio di un nuovo impianto di scarico.\nMazda MX-5 Super25.\nPresso il Sema di Las Vegas del 2012 la Mazda ha presentato una nuova concept da competizione della MX-5, denominata Super25. La vettura presenta un assetto ribassato, numerosi fari aggiuntivi, un nuovo hard top da competizione e pneumatici da 17' BFGoodrich g-Force R1 abbinati a freni Brembo. Dall'abitacolo sono stati eliminati tutti gli elementi superflui per fare posto alla strumentazione da gara e al roll-bar di sicurezza."}
{"id": "283563", "revid": "14691", "url": "https://it.wikipedia.org/wiki?curid=283563", "title": "AAA protocol", "text": ""}
{"id": "283564", "revid": "10473", "url": "https://it.wikipedia.org/wiki?curid=283564", "title": "Dichiarazione dei Diritti dell'Uomo e del Cittadino", "text": ""}
{"id": "283565", "revid": "287204", "url": "https://it.wikipedia.org/wiki?curid=283565", "title": "\u0100gama", "text": "\u0100gama in sanscrito (devanagari \u0905\u093e\u0917\u092e) significa \"ci\u00f2 che \u00e8 stato tramandato\", \"tradizione\". Il termine indica diversi gruppi di sacre scritture delle religioni indiane, in particolare induismo, buddhismo e giainismo.\nInduismo.\nIl termine indica in particolare alcuni testi sacri delle dottrine \"\u015baiva\", cio\u00e8 quelle tradizioni religiose che considerano il Dio \u015aiva l'Essere supremo nonch\u00e9 Signore del mondo. Denominati anche \"Tantra\", sono considerati esistere da sempre. Nella maggior parte dei casi sono scritti in versi e comprendono 4 parti che trattano della \"j\u00f1\u0101na\" (conoscenza), del \"kriy\u0101\" (rituale), del \"cary\u0101\" (comportamento) e dello \"yoga\".\nSono distinti in 28 \"\u0100gama\" fondamentali (\"M\u016bl\u0101gama\"), di cui 10 promulgati, secondo la tradizione, da \u015aiva; 18 da Rudra; pi\u00f9 altri 64 da Bhairava, altro aspetto di \u015aiva; cui si aggiungono poi 200 o pi\u00f9 \"\u0100gama\" secondari (\"Up\u0101gama\") non meno autorevoli. Tra questi ultimi, uno dei pi\u00f9 importanti \u00e8 il \"M\u1e5bgendr\u0101gama\". Il pi\u00f9 antico degli \"\u0100gama\" \u00e8 la \"Ni\u1e25\u015bv\u0101satattva-sa\u1e43hit\u0101\", datato dagli studiosi intorno al V-VI secolo e.v.\nBuddhismo.\nIl termine \u00e8 usato nelle scuole del Buddhismo dei Nik\u0101ya fiorite nell'India settentrionale per indicare le raccolte dei discorsi del Buddha Shakyamuni e corrispondono ai primi quattro \"nikaya\" del canone p\u0101li della scuola Therav\u0101da che fior\u00ec invece soprattutto nell'India meridionale.\nSuccessivamente gli agama furono inglobati nei canoni delle emergenti scuole del scuola Mah\u0101y\u0101na.\nAttualmente alcuni agama del buddhismo indiano settentrionale sono conservati nel Canone buddhista cinese, in quanto portati in Cina da missionari buddhisti o riportati in patria da pellegrini cinesi, e sono.\n\"Dirghagama\": 30 sutra (T.D. 1) proveniente dalla scuola Dharmaguptaka, corrisponde al Digha Nikaya del Canone pali.\n\"Madhyamagama\": 222 sutra (T.D. 26) proveniente dalla scuola Sarv\u0101stiv\u0101da, corrisponde al Majjhima Nikaya del Canone pali.\n\"Samyuktagama\": 136 sutra (T.D. 99) proveniente dalla scuola Mulasarvastivada corrisponde al Samyutta Nikaya del Canone pali.\n\"Samyuktagama\": 364 sutra (T.D. 100) simile al precedente, corrisponde sempre al Samyutta Nikaya del Canone pali ma non ne si conosce l'origine.\n\"Ekottaragama\": 473 sutra (T.D. 125) forse proveniente dalla scuola Mahasanghika, corrisponde all'Anguttara Nikaya del Canone pali.\nOriginariamente scritti in varie lingue e dialetti dell'India, gli \u0101gama buddhisti furono tradotti in sanscrito durante il quarto concilio buddhista in Kashmir, e quindi in cinese con il fiorire della scuola Mah\u0101y\u0101na in Estremo Oriente; le quattro classi di \u0101gama sono perci\u00f2 note anche con i nomi cinesi, rispettivamente: Ch\u00e1ng Ah\u00e1nj\u012bng (), Zh\u014dng Ah\u00e1nj\u012bng (), Z\u00e1 Ah\u00e1nj\u012bng (), Z\u0113ngy\u012b Ah\u00e1nj\u012bng ().\nGiainismo.\nNell'ambito del giainismo il termine si riferisce agli antichi libri di testo scritti in pracrito, letti e studiati dai soli monaci ascetici (\"sadhu\"). Nei tempi antichi ne esistevano molti, ma attualmente esistono solo 45 \u0101gama."}
{"id": "283566", "revid": "1982", "url": "https://it.wikipedia.org/wiki?curid=283566", "title": "Ferdinando III di Sicilia", "text": ""}
{"id": "283568", "revid": "466539", "url": "https://it.wikipedia.org/wiki?curid=283568", "title": "P\u016bj\u0101", "text": "Presso la religione induista e anche in molte tradizioni buddhiste, P\u016bj\u0101 (devanagari \u092a\u0942\u091c\u093e) (dal sanscrito \"reverenza\") \u00e8 un termine che genericamente indica un atto di adorazione verso una particolare forma della Divinit\u00e0, che pu\u00f2 esprimersi in un'offerta (upachara), un culto, una cerimonia o un rito.\nTipologie.\nEsistono molti tipi di Puja. Le sacre scritture contengono istruzioni molto precise, rigide e dettagliate su come compiere rituali di adorazione rivolti ad ognuno dei deva che compongono l'articolato pantheon induista.\nTradizionalmente, essa si esegue di fronte ad una Murti, ovvero una rappresentazione fisica (ad es. una statua o un'immagine) dell'aspetto di dio che si intende adorare. La celebrazione di una puja pu\u00f2 essere accompagnata dal canto di mantra o inni sacri, e spesso prevede il lavacro e l'unzione dell'idolo e anche l'offerta di vere e proprie offerte (quali ad esempio frutta, latte, riso, fiori, ecc.) che nel caso di alimenti vengono poi consumati dall'offerente, in quanto dopo il rituale essi divengono \"prasada\", ovvero cibo benedetto e purificato.\nNei Tantra si usano effettuare anche la purificazione del suolo, meditazioni ed invocazioni della dea-Terra, controlli della respirazione da parte del praticante.\nL'esecuzione della Puja riveste un ruolo molto importante anche a livello esoterico; ogni gesto, movimento o parola pronunciata ha infatti un ben preciso significato simbolico, e corrisponde all'ottenimento di uno specifico beneficio, sia esso spirituale, intellettuale o fisico.\nNel Buddhismo.\nLa pratica della P\u016bj\u0101 \u00e8 stata adottata anche nel buddhismo, dove la pratica delle offerte \u00e8 parte della tradizionale devozione riservata alle statue del Buddha o di bodhisattva. Nel Buddhismo tibetano esiste in particolare la Guru P\u016bj\u0101. Essa si svolge all'alba e al tramonto, cantando brani delle Scritture e tenendo un periodo di meditazione comune."}
{"id": "283570", "revid": "767487", "url": "https://it.wikipedia.org/wiki?curid=283570", "title": "Satsang", "text": "Il termine Satsang (in sanscrito, m., \u0938\u0924\u094d\u0938\u0919\u094d\u0917, satsa\u1e45ga, in hindi, m., \u0938\u0924\u094d\u0938\u0902\u0917 , satsa\u1e45g, da \"sat\" = vero, \"sanga\" = compagnia) \u00e8 usato nella religione induista e nella Sant Mat per definire un consesso di persone che tramite il dialogo, l'ascolto, la riflessione e la meditazione si pongano come obiettivo il raggiungimento della realt\u00e0, la verit\u00e0.\nL'Induismo attribuisce molta importanza alle compagnie che si frequentano; per questa ragione il Satsang, ovvero la compagnia di persone spiritualmente elevate, \u00e8 considerata una pratica spirituale a tutti gli effetti poich\u00e9 porta l'uomo pi\u00f9 vicino a Moksha, la liberazione."}
{"id": "283574", "revid": "599013", "url": "https://it.wikipedia.org/wiki?curid=283574", "title": "Orto botanico", "text": "Un orto botanico (in latino \"hortus botanicus\") \u00e8 un ambiente naturale ricreato artificialmente che raccoglie una grande variet\u00e0 di piante categorizzate per scopi scientifici e per l'educazione dei visitatori. \nIl giardino botanico ne viene considerato un sinonimo, anche se taluni considerano questo come un ambiente a scopo di ricreazione e di studio mentre l'orto avrebbe storicamente una funzione di produzione di sostanze medicamentose, in quantit\u00e0 sufficienti a rifornire un vicino ospedale.\nSpesso associato ad esso vi sono una biblioteca ed un erbario per lo studio e la catalogazione delle specie.\nStoria.\nL'origine di complessi simili agli attuali Orti botanici \u00e8 discussa da diversi autori ma generalmente si fa risalire a tempi antichi: dal \u201cGiardino botanico di Karnak\u201d del faraone egizio Tutmosi III, alle raccolte di piante medicinali di epoca ateniese (es. Teofrasto nel IV secolo a.C.) o romana (\"Hortus conclusus\").\nNel Medioevo prima e nel Rinascimento poi, si diffuse la coltivazione di piante medicinali negli \"Horti sanitatis\" situati presso i monasteri e presso le scuole di medicina e farmacia delle Universit\u00e0. Il primo orto botanico del mondo occidentale, sorse a Salerno ad opera di Matteo Silvatico, insigne medico della Scuola medica salernitana tra il XIII secolo ed il XIV secolo. Egli si distinse come profondo conoscitore di piante per la produzione di medicamenti. Nel suo \"giardino dei semplici\", il Giardino della Minerva, vennero per la prima volta coltivate e classificate una grande quantit\u00e0 di piante ed erbe, per studiarne a scopo scientifico le propriet\u00e0 terapeutiche e medicamentose.\nL'Italia, che gi\u00e0 nel Rinascimento, con la nascita e la diffusione del giardino all'italiana aveva avuto un ruolo centrale nella storia dell'arte dei giardini, fu, nel corso del XVI secolo, la culla di un rinnovato interesse per l'osservazione naturalistica e per la classificazione delle piante. Le istituzioni di questo tipo pi\u00f9 antiche sono l'Orto Vaticano di Roma (1447) e l'Orto Echtiano di Colonia (1490). A questo si aggiunse un'esigenza di tipo didattico rivolta agli studenti delle Universit\u00e0, che port\u00f2 alla nascita dei primi orti botanici. Nacquero cos\u00ec l'Orto botanico di Pisa, nel 1544; l'Orto botanico di Padova nel giugno del 1545, quello di Firenze nel dicembre 1545, quello di Bologna nel 1567, e quello di Valencia (Spagna) nello stesso anno.\nAlcuni decenni dopo, videro la luce gli orti botanici delle universit\u00e0 di Lipsia (1580), Jena (1586) e Heidelberg (1597) in Germania; l'Orto botanico di Leida nei Paesi Bassi (1590) e quello di Montpellier in Francia (1593).\nNel secolo successivo sorsero orti botanici universitari anche in Danimarca (Copenaghen, 1600), Inghilterra (Oxford, 1621) e Svezia (Uppsala, 1655).\nNella stessa epoca nascevano i giardini botanici delle grandi capitali degli imperi coloniali: lo \"Jardin des Plantes\" di Parigi (1635) e l'Orto botanico di Amsterdam (1638). Nel 1759 vennero fondati i Royal Botanic Gardens di Kew e nel 1772 l'Orto botanico di Coimbra. Gli orti botanici divennero poi non solo luoghi di studio, di formazione scientifica, di sperimentazione e di didattica, ma anche luoghi di ricerca e di diffusione delle informazioni, nonch\u00e9 importanti centri di riferimento per attivit\u00e0 economiche e commerciali."}
{"id": "283576", "revid": "1718925", "url": "https://it.wikipedia.org/wiki?curid=283576", "title": "Pagliaccio", "text": "Il pagliaccio (derivato di \"paglia\", dall'abito tradizionale che ricorda la tela grezza di rivestimento di un \"pagliericcio\"), noto anche con l'inglese clown (derivato dall'islandese \"klunni\" in italiano \"goffo\"), \u00e8 quel personaggio che ha il compito di divertire gli spettatori, specie negli spettacoli circensi. \u00c8 generalmente vestito in modo buffo, ma non mancano esempi di personaggi pi\u00f9 romantici (ad esempio alcuni pagliacci hanno disegnata una lacrima sul viso e un abbigliamento relativamente pi\u00f9 sobrio) o versioni cattive, in questo caso nel cinema o nella letteratura dell'orrore. Nel linguaggio corrente, il termine pu\u00f2 essere riferito anche a un modo comportamentale, tipico di una persona poco credibile o avvezza a non prendere sul serio un argomento, sinonimo di buffone, in senso non necessariamente negativo, chi ama far divertire il proprio gruppo.\nFigura artistica.\nSimilmente alla maschera, il pagliaccio ha una posizione artistica di rilievo nel mondo della cultura e, in particolare, del teatro: \u00e8 infatti una delle figure base del circo, tanto da esserne praticamente un emblema.\nNella tradizione circense occidentale si possono identificare due figure di pagliacci: il \"Bianco\" e l\"'Augusto\" (in Italia detto anche \"Toni\").\nL'effetto comico di una rappresentazione con pagliacci (che ha dato nome alla \"pagliacciata\" teatrale) \u00e8 generato dal contrasto di queste due figure. L'uno (il \"bianco\") autoritario, severo, preciso, in grado di fare (il suo costume tradizionale lo vuole vestito di bianco e col cappello a punta); l'altro (l\"'Augusto\") incapace, pasticcione e stralunato (abiti fuori misura e scarpe giganti).\nDa un punto di vista storico-cronologico il primo esempio noto fu introdotto nel 1780 al circo \"Astley\", con l'esibizione del pagliaccio \"Burt\" che parodiava i cavallerizzi.\nAi primi dell'Ottocento, Joseph Grimaldi trasform\u00f2 la figura scenica del pagliaccio, convertendola in \"clown\" \"teatrale\" dotato anche di parola.\nClemente Filippo Laurent ide\u00f2 i fantasiosi costumi a \"pailettes\", mentre Boswell e Jean-Baptiste Auriol vengono ricordati come i primi pagliacci acrobati, i fratelli Price come i primi \"clown\" cantanti, Billy-Hayden come il primo a parlare, Lonny Olchansky e Lulu Crastor come le prime clownesse, nella seconda met\u00e0 del XIX secolo, Anatolij Leonidovi\u010d Durov come il primo \"clown\" addestratore di animali, Les Bario per le 'entrate comiche'. Se ai fratelli Hanlon Lee venne attribuita l'introduzione della pantomima acrobatica, con Tom Belling nel 1864 nacque la figura della spalla del pagliaccio, ossia il \"bianco\". In Unione Sovietica, nel Novecento, si diffuse il pagliaccio politicizzato (anticipato nel 1905 dal milanese Giacomo Cireni, in arte \"Giacomino\"), che vide esponenti come Karanda\u0161 e Oleg Popov (allievo di Karanda\u0161, al pari di Yuri Nikulin), che, assieme a sua moglie Alexandra Popova, form\u00f2 una coppia comica che divenne tra le pi\u00f9 celebri del tempo. Una continuit\u00e0 con la tradizione sovietica \u00e8 stata mantenuta da Slava Polunin, che per\u00f2 ammette anche l'influenza italiana di Federico Fellini e Dario Fo.\nCelebre nel Novecento \u00e8 anche la famiglia Fratellini, che ha dato, su pi\u00f9 generazioni, numerose figure di clown e poliedrici artisti circensi, attivi per vari decenni.\nIl pagliaccio nella letteratura e nell'arte.\nDel pagliaccio l'arte preferisce spesso una figura pi\u00f9 o meno malinconica, e a seconda dell'opera viene rappresentato l'uomo nei panni da pagliaccio, sebbene non manchino le rappresentazioni della classica maschera divertente e buffa che \u00e8 nell'immaginario dei bambini.\nUna delle pagine che pi\u00f9 riassumono la doppia personalit\u00e0 del pagliaccio \u00e8 senza dubbio quella nell'opera \"Pagliacci\", che annovera tra le pagine pi\u00f9 toccanti l'aria \"Vesti la giubba\", tra le pagine d'opera pi\u00f9 note ed il primo disco a vendere pi\u00f9 di un milione di copie, grazie anche all'interpretazione di Enrico Caruso.\nNel 1970 Federico Fellini realizz\u00f2 \"I clowns\", un lungometraggio televisivo per la RAI che, in equilibrio tra realt\u00e0 documentaristica e fantasia, indaga sulle biografie di celebri pagliacci, soffermandosi soprattutto su quelli amati dal regista romagnolo durante la sua infanzia.\nRovesciandone il ruolo giocoso e ridanciano, il pagliaccio \u00e8 stato associato anche a una figura inquietante, psicopatica e folle, come nel romanzo \"It\" di Stephen King, dal quale sono stati tratti, omonimi, una miniserie in due puntate nel 1990, un film nel 2017 e un sequel (\"It - Capitolo due\"); nonch\u00e9 nella declinazione splatter diretta da Rob Zombie in \"31\". Altri noti esempi di clown malvagi sono il Joker di Batman e Kefka Palazzo, antagonista del videogioco \"Final Fantasy VI\", entrambi ricordati per i loro terribili crimini e risate isteriche. Nel 2014 il film \"Clown\" ripropone l'immagine del pagliaccio in veste demoniaca.\nIl saggista e romanziere romeno, Norman Manea, in ragione delle caratteristiche dispotiche e tiranniche, definisce \"clown bianco\" il dittatore Ceausescu (\"Clown, dittatore e artista\", il Saggiatore, Milano, 2004), a cui \"oppone\" l'Augusto, figura tragica e disperata (nella quale Manea in qualche modo si identifica).\nIl pittore e sculture Mario Borgna negli anni settanta si fa conoscere con mostre in Italia e all'estero con i suoi clown. \"L\u2019itinerario del clown di Borgna, nelle opere degli anni settanta, rispecchia l\u2019itinerario che l\u2019uomo del nostro tempo aspira a compiere per garantirsi quel distacco dall\u2019opprimente realt\u00e0 instaurata dalla civilt\u00e0 meccanica.\"\nIl regista Antonio Giarola crea nel 1984 uno spettacolo circense, il primo esempio di regia applicata al circo in Italia , dal titolo \"Clown's Circus\", all'interno del quale erano presenti tutte le tipologie clownesche: il clown bianco, l'augusto di serata, il mimo clown e il bagonghi."}
{"id": "283577", "revid": "5588", "url": "https://it.wikipedia.org/wiki?curid=283577", "title": "Giardino botanico", "text": ""}
{"id": "283589", "revid": "1603714", "url": "https://it.wikipedia.org/wiki?curid=283589", "title": "Il Moretto", "text": "Viene considerato uno dei tre grandi maestri del primo Rinascimento bresciano, assieme al Romanino e al Savoldo.\nBiografia.\nNacque da una famiglia di modesti artisti: il padre Pietro, figlio di Moretto e lo zio paterno Alessandro erano entrambi pittori, ma di scarsa qualit\u00e0. La famiglia era originaria di Ardesio in provincia di Bergamo, spostatasi a Brescia nei primi anni del XV secolo.\nLa sua formazione si svolse a Brescia, sull'esempio dell'anziano Vincenzo Foppa, ma aprendosi ai nuovi influssi veneti, rappresentati dal Lotto e da Tiziano. Secondo la datazione proposta dal Ballarin nel 1511 circa esegue la lunetta con l'\"Incoronazione della Vergine con Santi e donatori\", nella chiesa di San Giovanni Evangelista, a Brescia. Nel 1514 l'artista esegu\u00ec la decorazione, poi perduta, per una cappella nella chiesa del monastero di Santa Croce, sempre a Brescia, con \"Storie della Maddalena\".\nDi questo stesso periodo sono anche una serie di dipinti di intenso ascendente veneto, fra questi: il \"Cristo con gli animali\" del Metropolitan Museum di New York, \"Cristo benedice il Battista\" della National Gallery di Londra e la \"Madonna in trono col Bambino tra i santi Giacomo Maggiore e Girolamo\" dell'High Museum of Art di Atlanta. Successivamente collabor\u00f2 con Floriano Ferramola alla realizzazione delle ante d'organo del Duomo vecchio di Brescia, realizzando la parte interna con i \"Santi Faustino e Giovita\", concluse nel 1518 e conservate nella chiesa di Santa Maria Assunta in Valvendra a Lovere.\nNel 1518 esegu\u00ec il \"Cristo con la croce e un devoto\" dell'Accademia Carrara di Bergamo, ed entro il 1520, comp\u00ec un viaggio nel Veneto. Tornato a Brescia, nel 1520 dipinge lo stendardo delle Sante Croci, conservato nella Pinacoteca Tosio Martinengo.\nDel 1521 \u00e8 il contratto per la decorazione della cappella del \"Sacramento\" in San Giovanni Evangelista di Brescia, che affidava la decorazione della parete sinistra al Romanino e quella destra al Moretto, prevedendo la conclusione dei lavori entro il 1524: tale data \u00e8 stata a lungo accettata dalla critica, finch\u00e9 sulla base dell'analisi stilistica \u00e8 stata proposta una diversa datazione, compresa negli anni '20 per i dodici \"profeti\" nei sottarchi ed i dipinti dei lunettoni, cio\u00e8 la \"Messa di San Gregorio\" del Romanino a sinistra e l\"Ultima Cena\" del Moretto di fronte; mentre le tavole della parte inferiore della cappella, apparterrebbero ad una seconda campagna decorativa, completata nel corso degli anni '40, come appare dall'influenza della cultura del Manierismo, particolarmente evidente nell'affollata scena del \"Miracolo della Manna\" del Moretto, che rinuncia all'ordine prospettico rinascimentale. Nella vicina scena con \"Tobiolo e l'angelo\", oltre ai richiami lotteschi, nello sfondo sono evidenti influssi della pittura fiamminga.\nNel 1522 fu a Padova e l'anno successivo stipul\u00f2 il contratto per lo stendardo del Collegio della Mercanzia. Del 1524-26 \u00e8 l\"Assunzione della Vergine\" per l'altare maggiore del Duomo vecchio. Forse degli stessi anni sono anche le otto tempere per la cattedrale di Asola, quattro delle quali esposte al Museo civico Goffredo Bellini.\nNel 1526 affresc\u00f2, sopra la porta della chiesa di San Faustino in Riposo a Brescia, la \"Traslazione dei corpi dei santi Faustino e Giovita\", nota solo da una copia. Attivo come ritrattista, in contatto con l'opera del Lotto e di Hans Holbein, sempre nel 1526, esegu\u00ec il \"Ritratto di gentiluomo\", conservato alla National Gallery di Londra, che inaugura la nuova tipologia del ritratto a figura intera, di ampio successo e successivamente ripresa da Giovan Battista Moroni.\nNel 1528 Lorenzo Lotto scrive al \u00abmolto carissimo suo Honorato meser Alexandre Moreto pittore excellentissimo\u00bb per chiedergli di collaborare alla realizzazione della decorazione del coro di Santa Maria Maggiore a Bergamo, dove il Moretto si recher\u00e0 nel gennaio del 1529.\nDi questi anni sono: la \"Madonna col Bambino e san Giovanni Battista fanciullo in gloria con i santi Benedetto, Paterio, Eufemia e Giustina\" nella Pinacoteca Tosio Martinengo, l\"Incoronazione della Vergine con i santi Michele Arcangelo, Giuseppe, Francesco d'Assisi e Nicola di Bari\" nella collegiata dei Santi Nazaro e Celso e l\"Apparizione della Madonna al sordomuto Filippo Viotti\" del santuario della Madonna di Paitone. Del 1530 \u00e8 la \"Santa Margherita d'Antiochia tra i santi Girolamo e Francesco d'Assisi\" nella chiesa di San Francesco d'Assisi e dello stesso anno la \"Santa Giustina di Padova e un donatore\", conservata al Kunsthistorisches Museum di Vienna, dove forti sono i richiami all'arte di Raffaello, conosciuto dall'artista attraverso le incisioni di Marcantonio Raimondi. In questa come nelle opere coeve, lo stile del Moretto si indirizz\u00f2 verso una maniera pi\u00f9 composta e morbida. Del 1532 \u00e8 la \"Strage degli innocenti\" in San Giovanni Evangelista.\nTra il 1530-35 inizia la decorazione della cappella del Sacramento nel Duomo vecchio, portandola a termine solo nel 1553-54 con l'ampio concorso dell'allievo Luca Mombello. Nel 1535 fu a Solarolo in Romagna al seguito di Isabella d'Este, marchesa di Mantova.\nNel 1537 riceve il pagamento per la \"Madonna in trono col Bambino tra i santi Eusebia, Andrea, Domno e Domneone\" in Sant'Andrea a Bergamo e nel 1539 dipinge la \"Pala Rovelli\" per la chiesa di Santa Maria dei Miracoli a Brescia, conservata nella Pinacoteca Tosio Martinengo, la pala presenta la scena in cui san Nicola da Bari presenta gli allievi di Galeano Rovelli alla\" Madonna in trono col Bambino\", inserita in un interno, dominato da una serena luminosit\u00e0.\nDai primi anni '40 l'artista \u00e8 uno dei primi ed efficaci interpreti delle istanze controriformistiche, tema ricorrente delle sue pale diventa il sacrificio eucaristico. Appartengono a questo periodo le ante d'organo per San Giovanni Evangelista a Brescia e la \"Caduta di san Paolo\" per Santa Maria presso San Celso a Milano. Nel 1541 riceve la commissione per la pala dell'altare del Sacramento in San Nazzaro e Celso, successive sono: le ante d'organo per San Pietro in Oliveto, conservate presso il Seminario vescovile di Brescia e la \"Cena in casa del Fariseo\" in Santa Maria in Calchera. Fra i capolavori estremi, il \"Presepe\" per Santa Maria delle Grazie e il \"Cristo e l'angelo\", entrambi nella Pinacoteca Tosio Martinengo, quest'ultimo databile tra il 1550-54 circa, e impostato su una gamma di toni smorzati che accentua il tono patetico della composizione articolata lungo i gradini della Scala Santa.\nLe condizioni di salute del Moretto nel 1554 peggiorarono velocemente. Redasse il testamento lasciando erede universale il figlio Pietro Vincenzo di soli tre anni e la moglie usufruttuaria, concedendo alle figlie una dote di 1500 lire, obbligando la famiglia di dare assistenza ai pi\u00f9 bisognosi. Il Moretto si era sposato in tarda et\u00e0, nel 1550 con Madonna Maria che aveva 35 anni, l'artista aveva dedicato infatti i suoi anni giovanili alla pittura. Dal matrimonio erano nate due figlie femmine e un solo figlio maschio. La morte lo raggiunse a Brescia nel dicembre del medesimo anno. Fu sepolto nel cimitero o nella chiesa di San Clemente ma pi\u00f9 probabilmente nel cimitero, dove \u00e8 collocato un monumento marmoreo alla memoria eretto nel 1835 dall'architetto Vantini. Su di esso un epitaffio composto dal letterato conte Luigi Lechi recita:\nNel 1843 nella chiesa appena restaurata venne posta un'erma in bronzo del pittore, opera dello scultore Abbondio Sangiorgio. L'epigrafe fu ancora composta dal Lecchi e recita:\nOpere.\nL'opera del Moretto copre circa quarant'anni di storia, dal 1515 al 1554, e la maggior parte dei dipinti prodotti raffigura temi e personaggi religiosi. In numero inferiore, ma comunque vari, sono invece i ritratti. Presso la sua bottega si form\u00f2 il pittore Giovan Battista Moroni che port\u00f2 a termine i lavori che l'artista non aveva terminato."}
{"id": "283592", "revid": "287204", "url": "https://it.wikipedia.org/wiki?curid=283592", "title": "Moretto", "text": ""}
{"id": "283593", "revid": "14894", "url": "https://it.wikipedia.org/wiki?curid=283593", "title": "Alessandro Bonvicino", "text": ""}
{"id": "283612", "revid": "216401", "url": "https://it.wikipedia.org/wiki?curid=283612", "title": "Campionato del mondo di ciclismo", "text": ""}
{"id": "283621", "revid": "1543377", "url": "https://it.wikipedia.org/wiki?curid=283621", "title": "Decapitated", "text": "I Decapitated sono un gruppo musicale technical death metal polacco, formatosi a Krosno nel 1996. sia dalla critica, il loro stile li pone come una delle band pi\u00f9 tecniche ed estreme del genere.\nStoria.\nIl gruppo nacque a Krosno, nel sud della Polonia, nel 1996, quando l'et\u00e0 media dei componenti era di soli 14 anni e tutti i componenti frequentavano il conservatorio. Nel 1997 usc\u00ec il loro primo demo, \"Cemeterial Gardens\", e tre anni dopo usc\u00ec il loro primo album, \"Winds of Creation\", da molti considerato ancora il loro apice. Il successore, \"Nihility\" (2002) era un concentrato ancora maggiore di tecnica e brutalit\u00e0. Questo stile continu\u00f2 sul loro disco del 2004, \"The Negation\".\nCompresi tra i 18 (con Vitek) ed i 22 anni (con Vogg) loro sono probabilmente il gruppo pi\u00f9 giovane ad aver raggiunto un grande successo nel genere. Martin e Vogg suonano anche in un altro gruppo polacco, i Lux Occulta, dediti al black metal.\nAttualmente i Decapitated sono sotto contratto con la Earache Records, e all'inizio del 2006 hanno pubblicato il disco Organic Hallucinosis, che vide un'evoluzione nel loro stile. Il disco in questione era infatti meno marcatamente brutal, richiamando pi\u00f9 all'industrial/death metal tipico di gruppi come Fear Factory e Meshuggah. Nell'estate del 2005, Sauron, il cantante, lasci\u00f2 la band. Venne rimpiazzato da Covan, gi\u00e0 componente dei Atrophia Red Sun.\nIl 29 ottobre 2007, mentre il gruppo stava viaggiando verso Homel', in Bielorussia, insieme ai Crionics, viene coinvolto in un incidente stradale a Novozybkov in Russia non lontano dal confine con la Bielorussia. Adrian Kowanek e Witold Kie\u0142tyka rimangono gravemente feriti, nei giorni successivi il cantante mostrer\u00e0 dei progressi, ma il giovane batterista morir\u00e0 il 2 novembre all'et\u00e0 di 23 anni.\nDopo oltre due anni, il 20 novembre 2009, il chitarrista Waclaw Kieltyka annuncia il ritorno della band con un tour in Gran Bretagna e una formazione totalmente nuova: Kerim Lechner sostituir\u00e0 Witold alla batteria, Rafa\u0142 Piotrowski l'ancora convalescente Adrian Kowanek alla voce e Filip Ha\u0142ucha sar\u00e0 il nuovo bassista live.\nCon la nuova formazione verranno realizzati due nuovi album: \"Carnival is Forever\" (2011) e \"Blood Mantra\" (2014)."}
{"id": "283645", "revid": "1318658", "url": "https://it.wikipedia.org/wiki?curid=283645", "title": "Triclosano", "text": "Il triclosano (nome IUPAC: 5-cloro-2-(2,4-diclorofenossi) fenolo) \u00e8 un derivato triclorurato del fenolo. La sua struttura chimica \u00e8 simile a quella della diossina, ed \u00e8 forse questo fatto ad aver stimolato i primi studi sulla sua potenziale tossicit\u00e0.\nCome molti fenoli alogenati, \u00e8 poco solubile in acqua, solubile in etanolo e in etere etilico, nonch\u00e9 in soluzioni alcaline concentrate.\nUtilizzi.\nOrale.\nIn qualit\u00e0 di antibatterico, \u00e8 contenuto in molti saponi, dentifrici ed altri prodotti per l'igiene orale. \u00c8 un composto efficace nella fase di mantenimento parodontale. La sua efficacia aumenta nel tempo, raggiunge il picco massimo tra i 3 e i 6 mesi dopo l'inizio del trattamento. Questa per\u00f2, visibilmente anche clinicamente, risulta tre volte minore della clorexidina. In compenso \u00e8 un antisettico, battericida (agisce cio\u00e8 sulla membrana batterica), colpisce batteri gram-positivi, gram-negativi, miceti, micobatteri e spore, tramite inibizione dell'enzima acido grasso sintasi.\nA differenza della clorexidina, non si lega a tessuti duri, ai tessuti molli ed alla placca, ma, per raggiungere cos\u00ec un'azione totale, necessita di un copolimero di acido maleico e citrato di zinco (gantrez), e del fluoro. Ha un effetto antinfiammatorio che deriva dall'azione sulle ciclo-ossigenasi (COX) che inibisce la sintesi delle prostaglandine (azione simile all'acido acetilsalicilico).\nNon forma il tartaro e non d\u00e0 resistenza batterica. \u00c8 compatibile con le molecole contenute nei dentifrici, di modo che la sua assunzione sia parallela all'uso della terapia meccanica con spazzolino.\nIl suo uso viene attuato in pazienti con apparecchi ortodontici fissi e in pazienti con perimplantite.\nTossicit\u00e0.\nIn Europa, lo \"Scientific Steering Committee\" (SSC) della Commissione europea nel 2002 ha dichiarato che il triclosano \u00e8 un utile ed efficace biocida, aggiungendo che \u00e8 \u00abutilizzato con sicurezza da pi\u00f9 di 35 anni in molti prodotti, inclusi quelli per l'igiene orale.\u00bb \n In seguito la sostanza \u00e8 stata bandita dal paese.\nDall'autunno 2016, il triclosan \u00e8 stato bandito negli Stati Uniti dall'agenzia FDA poich\u00e9 potenzialmente rischioso per la salute umana, a causa delle possibili interferenze che questa sostanza provoca al sistema endocrino umano e nell'insorgere di resistenze ad antibiotici."}
{"id": "283649", "revid": "110157", "url": "https://it.wikipedia.org/wiki?curid=283649", "title": "Demolition Plot J-7", "text": "Demolition Plot J-7 \u00e8 stato il primo disco pubblicato dal gruppo indie rock statunitense Pavement per l'etichetta discografica di Chicago Drag City. Le canzoni di questo disco saranno disponibili in seguito nella compilation Westing (by Musket and Sextant)."}
{"id": "283654", "revid": "765341", "url": "https://it.wikipedia.org/wiki?curid=283654", "title": "Campionato mondiale di scherma 2005 - Sciabola individuale femminile", "text": "Il Campionato mondiale di scherma 2005 di Lipsia in Germania.\nFasi di qualificazione della sciabola individuale femminile (10-11 ottobre).\nPer la classifica finale generale vedi Classifica."}
{"id": "283657", "revid": "729019", "url": "https://it.wikipedia.org/wiki?curid=283657", "title": "Kevin Sites", "text": "L'11 aprile 2003, Sites e la sua troupe, in quanto corrispondenti della CNN, sono stati fermati a un posto di blocco dalla milizia di Saddam Hussein, nota come i Feddayin. Il giorno dopo la cattura, il loro interprete curdo \u00e8 riuscito a negoziare il loro rilascio.\nNel novembre 2004, come corrispondente per la NBC, Sites ha filmato un Marine statunitense che spara a un ribelle iracheno ferito in una moschea di Falluja. A causa di questa registrazione, \u00e8 stato accusato di non essere \"patriottico\". Successivamente, \u00e8 stato premiato con il Payne Award per l'etica nel giornalismo. Per la stessa vicenda, inoltre, \u00e8 stato nominato per il National Emmy Award. Per il suo blog, la rivista \"Wired\" gli ha assegnato il premio RAVE. \u00c8 stato il primo premio della rivista assegnato ad un blog.\nAlla fine del 2005 Sites \u00e8 stato assunto da Yahoo! come primo corrispondente di guerra per il loro nascente servizio di notizie online."}
{"id": "283660", "revid": "767487", "url": "https://it.wikipedia.org/wiki?curid=283660", "title": "Perfect Sound Forever", "text": "Perfect Sound Forever \u00e8 un disco pubblicato dal gruppo indie rock statunitense Pavement per l'etichetta discografica di Chicago Drag City. Le canzoni di questo disco saranno disponibili in seguito nella compilation \"Westing (by Musket and Sextant)\"."}
{"id": "283661", "revid": "599013", "url": "https://it.wikipedia.org/wiki?curid=283661", "title": "Pavel Tonkov", "text": "Professionista dal 1992 al 2005, vinse il Giro d'Italia 1996.\nCarriera.\nDebutt\u00f2 nel ciclismo professionistico nel 1992 con la Russ-Bajkal, per passare poi Lampre-Colnago di Giuseppe Saronni poco prima del Giro d'Italia. Nel corso della sua carriera ottenne 36 vittorie, tra le quali la pi\u00f9 importante \u00e8 stato il Giro d'Italia 1996, quando vest\u00ec la maglia rosa per nove giorni. Successivamente si classific\u00f2 secondo nella \"Corsa rosa\" sia nell'edizione 1997, sia in quella 1998.\nFu uno dei rivali di Marco Pantani: si ricordano i suoi duelli con il \"Pirata\" durante il Giro d'Italia 1998. Nel 1995 vinse il Tour de Suisse e nel 2000 si classific\u00f2 terzo alla Vuelta a Espa\u00f1a. Si ritir\u00f2 dall'attivit\u00e0 agonistica nell'ottobre del 2005.\nPiazzamenti.\nGrandi Giri.\nGiro d'Italia"}
{"id": "283666", "revid": "210935", "url": "https://it.wikipedia.org/wiki?curid=283666", "title": "Gustav Theodor Fechner", "text": "Nel 1860 ritenne di aver individuato un'equazione in grado di quantificare esattamente il rapporto tra stimolo fisico e sensazione (rapporto tra anima e materia), detta \"formula di Fechner\".\nCon lo pseudonimo \"Dr. Mises\" nel 1825 pubblic\u00f2 il singolare saggio \"Vergleichende Anatomie der Engel\" (Anatomia comparata degli angeli).\nAnima e corpo.\nFechner riteneva, in risposta alla questione materialistica sviluppatasi in Germania nel XVIII secolo, che ogni corpo fosse dotato di un'anima. L\u2019anima per lui \u00e8 una propriet\u00e0 della materia inerente alla sua organizzazione in atomi. Ogni materia, quindi, in quanto composta di atomi \u00e8 dotata di anima che \u00e8 tanto pi\u00f9 complessa quanto pi\u00f9 \u00e8 complessa la struttura della materia a cui inerisce. Abbiamo, inoltre, i modi di rilevare cosa accade nell'anima auto-osservandoci ad esempio, ma questo non ci permette di comprendere cosa avviene nella materia. Stessa cosa accade quando osserviamo cosa accade nella materia, ma in riferimento all'anima. L\u2019anima e i suoi prodotti, per\u00f2, sono effetti di processi che avvengono nel sistema nervoso. Sviluppando il lavoro del suo maestro Ernst Heinrich Weber, credette di aver trovato una legge in grado di mettere in relazione il mondo dello spirito e quello della materia. Tale legge, che prende il nome di legge di Weber-Fechner, stabilisce che affinch\u00e9 l'intensit\u00e0 di una sensazione cresca in progressione aritmetica, lo stimolo deve crescere in progressione geometrica.\nIn formula:\ndove formula_2 \u00e8 il valore della sensazione, formula_3 quello dello stimolo, e formula_4 una costante che varia da stimolo a stimolo. Pertanto la sensazione S si accresce con il logaritmo dell'intensit\u00e0 dello stimolo.\nAltri contributi.\nMediana.\nFechner svilupp\u00f2 l'uso della mediana come sostituto della media\nin quanto riteneva che il calcolo della media fosse troppo laborioso rispetto al vantaggio in termini di precisioni che offriva."}
{"id": "283668", "revid": "1833487", "url": "https://it.wikipedia.org/wiki?curid=283668", "title": "Joseph Bonanno", "text": "Biografia.\nGiuseppe Bonanno nacque a Castellammare del Golfo, in provincia di Trapani, il 18 gennaio 1905. Il padre Salvatore faceva parte della \"cosca\" mafiosa locale e nel 1908 si trasfer\u00ec a Brooklyn insieme alla sua famiglia per sfuggire ad una condanna, ritornando in Sicilia nel 1911 per via di una faida scoppiata a Castellammare del Golfo con la \"cosca\" rivale dei Buccellato, che si concluse nel 1913, quando Salvatore Bonanno uccise il capo rivale Felice Buccellato, che venne ritrovato orribilmente sfigurato all'interno di un sacco di tela. \nNel 1915 Bonanno rimase orfano del padre Salvatore, che mor\u00ec per un attacco cardiaco, e nel 1920 perse anche la madre, frequentando in questo periodo l'Istituto nautico di Palermo per qualche mese. Nel 1924 Bonanno venne schedato come antifascista insieme al cugino Pietro Magaddino e, per sottrarsi alle procedure in corso, si trasfer\u00ec clandestinamente prima a Cuba e in Florida e poi arriv\u00f2 a Brooklyn; fu qui che Bonanno venne arrestato per possesso di un'arma illegale ma venne rilasciato perch\u00e9 le accuse furono ritirate e si un\u00ec ad una \"cosca\" di compaesani castellammaresi guidata dal mafioso Nicol\u00f2 Schir\u00f2, che in seguito venne sostituito da Salvatore Maranzano, il quale guid\u00f2 la cosiddetta \u00abGuerra castellammarese\u00bb contro Joe Masseria, capo della Famiglia Morello, nella quale Bonanno si distinse come vicecapo di Maranzano. Uscito vittorioso dal conflitto nel 1931, Maranzano si fece nominare \u00abcapo dei capi\u00bb ma venne assassinato su ordine di Lucky Luciano; Bonanno allora prese il comando della \"cosca\" castellammarese e si associ\u00f2 a Luciano, diventando uno dei membri della \u00abCommissione\u00bb, l'apposito organismo che aveva il compito di governare gli affari della \u00abCosa Nostra\u00bb. Secondo evidenze scoperte di recente, a New York, nel 1943, pare ordinasse l'assassinio dell'anarchico antifascista e antistaliniano Carlo Tresca (V.); \u00e8 tuttora controverso se su suggestione di centrali fasciste americane o se per ordine di Mosca. Tresca aveva partecipato al comitato Dewey, in difesa di Trockij contro le accuse infamanti di Stalin.\nDopo aver ottenuto il controllo della Famiglia, Bonanno scelse suo cugino Frank Garofalo come vicecapo, mentre il suo amico e socio John Tartamella come \"consigliere\"; oltre a controllare il gioco d'azzardo, l'usura e le lotterie clandestine a Brooklyn attraverso i suoi capidecina, Bonanno acquist\u00f2 ristoranti ed imprese di costruzioni e d'abbigliamento per riciclare il denaro sporco e facilitare le attivit\u00e0 illecite. Nel 1931 spos\u00f2 Fay Labruzzo, sorella di un suo capodecina, da cui ebbe due figli e una figlia, e ottenne la cittadinanza statunitense nel 1945. Nel 1952 Bonanno invi\u00f2 il suo nuovo \"consigliere\" Carmine Galante a Montr\u00e9al, in Canada, per organizzare un traffico di stupefacenti, associandosi al gangster calabrese Vic Cotroni. Nel 1956 Salvatore, figlio primogenito di Bonanno, spos\u00f2 Rosalie Profaci, nipote di Joe Profaci, il capo dell'omonima Famiglia, e ci\u00f2 rafforz\u00f2 l'alleanza tra le due Famiglie mafiose.\nNel 1957 Bonanno comp\u00ec un viaggio in Sicilia accompagnato da Carmine Galante e, dal 12 al 16 ottobre, partecip\u00f2 ad una serie di incontri che si tennero presso il Grand Hotel et des Palmes di Palermo con John Bonventre e Frank Garofalo, esponenti della sua Famiglia, ed altri mafiosi americani (Lucky Luciano, Santo Sorge, Vito Vitale e John Di Bella, esponente della Famiglia Genovese di New York) e siciliani (Gaspare Magaddino, Cesare Manzella e Giuseppe Genco Russo): gli inquirenti dell'epoca sospettarono che si incontrarono per concordare l'organizzazione del traffico degli stupefacenti, dopo che la rivoluzione castrista a Cuba (1956-57) aveva privato i mafiosi siciliani ed americani di quell'importante base di smistamento per l'eroina; secondo il collaboratore di giustizia Tommaso Buscetta, durante questi incontri Bonanno discusse insieme ad alcuni mafiosi siciliani sulla creazione di una \u00abCommissione\u00bb sul modello di quella dei mafiosi americani, che doveva assicurare l'ordine nelle file dell'organizzazione. Qualche tempo dopo, Bonanno partecip\u00f2 alla riunione di Apalachin, nello stato di New York, insieme ai rappresentanti di tutte le Famiglie degli Stati Uniti, ma l'incontro venne scoperto dalla polizia locale, che ferm\u00f2 parte dei partecipanti, compreso Bonanno, che per\u00f2 venne rilasciato perch\u00e9 non vi era alcuna prova per trattenerlo.\nDopo la morte di Joe Profaci nel 1962, il vicecapo Joseph Magliocco assunse il comando della sua Famiglia e si leg\u00f2 a Bonanno come il suo predecessore; infatti Bonanno e Magliocco consideravano pericolosi Carlo Gambino, capo dell'omonima Famiglia, e Gaetano \"Tommy\" Lucchese, capo di un'altra Famiglia di New York, perch\u00e9 avevano appoggiato i fratelli Gallo, acerrimi nemici di Magliocco, ed incaricarono il mafioso Joseph Colombo di assassinarli. Colombo per\u00f2 prefer\u00ec informare Gambino e Lucchese, che portarono Bonanno e Magliocco dinanzi alla \u00abCommissione\u00bb, ma Bonanno non si present\u00f2 mentre Magliocco venne costretto a ritirarsi a vita privata e a cedere il comando della sua Famiglia a Joseph Colombo; successivamente, nell'ottobre 1964, Bonanno inscen\u00f2 un sequestro, facendo credere che lo avevano rapito e ucciso: in realt\u00e0 aveva lasciato clandestinamente gli Stati Uniti e si era rifugiato a Tunisi per qualche tempo per ingannare Gambino e Lucchese. Nello stesso periodo Gaspar DiGregorio, un capodecina di Bonanno, assunse il comando della Famiglia appoggiato da Gambino, Lucchese e dagli altri membri della \u00abCommissione\u00bb ma si scontr\u00f2 con la fazione guidata dal figlio primogenito di Bonanno, Salvatore, che voleva il ritorno del vecchio capo. Nel 1966 Bonanno si consegn\u00f2 alle autorit\u00e0 per comparire dinanzi ad un grand jury e nel 1968 ebbe un attacco di cuore, decidendo di ritirarsi a vita privata insieme al figlio Salvatore nella sua casa di Tucson, in Arizona.\nNel 1980 Bonanno venne arrestato per ostruzione alla giustizia, venendo condannato a cinque anni di carcere ma scont\u00f2 soltanto otto mesi perch\u00e9 la pena venne ridotta causa dei suoi problemi di salute. Nel 1983 Bonanno tent\u00f2 di riabilitare la sua immagine pubblicando l'autobiografia \u00ab\"A Man of Honor\"\u00bb, scritta da un suo collaboratore, che indusse le autorit\u00e0 statunitensi a convocarlo dinanzi ad un grand jury per interrogarlo sul contenuto del libro; Bonanno per\u00f2 rifiut\u00f2 di presentarsi e venne condannato a quattordici mesi di carcere per oltraggio alla corte. Dal libro \u00e8 stato tratto un film, \"Bonanno - La storia di un padrino\".\nMorte.\nJoseph Bonanno mor\u00ec nella sua casa di Tucson l'11 maggio 2002, all'et\u00e0 di 97 anni."}
{"id": "283669", "revid": "1815960", "url": "https://it.wikipedia.org/wiki?curid=283669", "title": "67P/Churyumov-Gerasimenko", "text": "67P/Churyumov-Gerasimenko o Cometa Churyumov-Gerasimenko \u00e8 una cometa periodica del nostro Sistema solare, dal periodo orbitale di 6,45 anni terrestri. Appartiene alla famiglia delle comete gioviane. \u00c8 stata raggiunta nell'agosto del 2014 dalla sonda Rosetta, dell'Agenzia Spaziale Europea. La sonda, il 12 novembre del 2014, ha rilasciato il \"lander\" Philae, che ha raggiunto la superficie della cometa, studiandola dopo aver rimediato ad un guasto successivo all'atterraggio. Inoltre, ha seguito la cometa nel suo viaggio verso il perielio, studiando i processi che conducono alla formazione ed evoluzione della coda e della chioma della stessa. Intanto si \u00e8 fatta una stima della sua massa: sembra sia di circa dieci miliardi di tonnellate. Il 30 settembre 2016 la sonda Rosetta finisce la sua missione impattando sul suolo della cometa nelle vicinanze di una fossa chiamata Deir el-Medina.\nScoperta.\nLa Churyumov-Gerasimenko \u00e8 stata scoperta da Klym Ivanovy\u010d \u010curjumov (del quale il Minor Planet Center ha adottato la translitterazione anglosassone Churyumov per denominare la cometa) grazie all'analisi di una fotografia scattata l'11 settembre 1969 presso l'osservatorio di Almaty da Svetlana Ivanovna Gerasimenko, che stava studiando la cometa 32P/Comas Sol\u00e1. \u010curjumov ritenne dapprima che si trattasse della stessa cometa Comas Sol\u00e1, salvo poi analizzare ulteriormente le immagini in data 22 ottobre e riconoscere una distanza di 1,8 gradi fra la posizione prevista della cometa e quella del corpo celeste effettivamente presente in fotografia. Successivi studi permisero di individuare la stessa Comas Sol\u00e1 nella posizione prevista; questo dimostr\u00f2 che la cometa immortalata nell'immagine era in realt\u00e0 un altro corpo, sino a quel momento sconosciuto.\nGalleria d'immagini.\nIn preparazione della missione Rosetta, il 12 marzo 2003, il Telescopio spaziale Hubble \u00e8 stato rivolto verso la cometa. Grazie alle immagini ricevute \u00e8 stato possibile ricostruirne un modello tridimensionale del nucleo.\nTra marzo e maggio del 2014, la sonda Rosetta nel suo avvicinamento ha ripreso il formarsi della chioma, quando la cometa passava da 640 a 610 milioni di chilometri di distanza dal Sole. Il nucleo cometario, stimato dalla osservazione di Rosetta da una distanza di circa 1,5 milioni di chilometri, \u00e8 di circa 4\u00a0km.\nGrazie alle osservazioni della sonda Rosetta condotte nell'estate 2014, \u00e8 stato possibile identificare la cometa come composta di due lobi, uno maggiore di dimensioni circa ed uno minore di dimensioni circa , congiunti da una specie di collo. Il che fa sospettare che possa essere una cometa binaria a contatto.\nEvoluzione dell'orbita.\nTipicamente, una cometa che raggiunga una particolare vicinanza con i giganti gassosi Giove o Saturno \u00e8 destinata a subire una notevole variazione dell'orbita; \u00e8 il caso della Churyumov-Gerasimenko, il cui perielio, pari a nel 1840, si \u00e8 ridotto a 3,0 e quindi a 1,28\u00a0UA a causa di due successivi incontri con Giove, il secondo dei quali avvenuto nel 1959.\nMissioni sulla cometa.\nNel 2014, l'Agenzia Spaziale Europea ha fatto atterrare, dopo 10 anni di volo per raggiungere la cometa, il lander Philae trasportato dalla sonda Rosetta. L'obiettivo principale della missione Rosetta era lo studio della cometa 67P/Churyumov\u2013Gerasimenko; inizialmente avrebbe dovuto prelevare dei campioni e riportarli a terra (il nome iniziale della missione era Comet Nucleus Sample Return), ma in seguito, come spesso accade nelle missioni spaziali per problemi di costi, tempi e tecnologia, lo scopo finale della missione \u00e8 stato cos\u00ec modificato: orbitare intorno alla cometa da agosto 2014 a dicembre 2015, espellendo a novembre 2014 una sonda secondaria destinata ad atterrare sulla cometa per analizzarne la composizione.\nIl 12 novembre 2014, il lander Philae \u00e8 stato lanciato verso il nucleo della cometa ed \u00e8 atterrato alle 17:03 UTC+1, dopo circa 7 ore di volo tra la sonda madre e la cometa."}
{"id": "283672", "revid": "287204", "url": "https://it.wikipedia.org/wiki?curid=283672", "title": "Tamas", "text": ""}
{"id": "283678", "revid": "767487", "url": "https://it.wikipedia.org/wiki?curid=283678", "title": "Coppa di Francia (rugby a 15)", "text": "Con il termine Coppa di Francia di rugby a 15 vengono, talvolta impropriamente, indicate una serie di competizioni diverse che si sono dipanate nel tempo, in particolare il Challenge Yves du Manoir, giocato fino al 2003 e intitolata a Yves du Manoir, un ex rugbista internazionale francese, morto in un incidente d'aereo nel gennaio 1928 a 23 anni.\nMa anche altre competizioni si sono svolte in alternativa o in sostituzione.\nLa storia.\nInizialmente la manifestazione era stata organizzata dalla squadra Racing Club\nche cre\u00f2 la prova ed invit\u00f2 altre squadre a partecipare; il Racing fu aiutato dal CA B\u00e8gles e dal Montferrand.\nDurante la guerra la competizione venne sospesa e sostituita dal 1943 al 1951 da una competizione ufficiale organizzata dalla federazione.\nNel 1951 si torna al Challenge organizzato dal club parigino,\nDalla stagione 1996-1997 il torneo viene gestito dalla Federazione francese di rugby diventando la Coppa di Francia.\nCompetizione ufficiale 1942-1951.\nLa prima versione della competizione risale al 1906 e venne disputata probabilmente da \u00e9quipe regionali, per rinascere nella Francia occupata 1943. parteciparono oltre 200 squadre con la formula dell'eliminazione diretta.\nIl clima sportivo della finale del 1951, fu cos\u00ec violento che le federazioni britanniche, venute a conoscenza dei fatti, ne chiesero l'interdizione, minacciando di escludere di nuovo la Francia dal Torneo delle cinque nazioni, riammessa solo nel 1947. COn la scusa di un calendario gi\u00e0 troppo pieno,\nBreve ritorno del torneo ufficiale 1983-85.\nSotto l'impulso di Albert Ferrasse, si torna a oparlare di un torneo ufficiale nel 1983-85.\nNon sar\u00e0 un grande successo (poco pubblico) e quindi la competizione sar\u00e0 nuovamente sospesa.\nCoupe de France (troph\u00e9e Du Manoir).\nNel 1996 la prova viene risuscitata come erede del Challenge Yves du Manoir. Il trofeo rester\u00e0 lo stesso.\nCoupe de la Ligue.\nLa Coupe de la Ligue viene introdotta quindi nel 2000 dopo la nascita della LNR di Serge Blanco. Dopo tre sole edizioni la competizione \u00e8 trasformata nel Challenge Sud-Radio per l'ultima edizione.\nChallenge Sud-Radio.\nLa Coupe de la Ligue \u00e8 sostituita per una sola edizione dal Challenge Sud-Radio"}
{"id": "283679", "revid": "767487", "url": "https://it.wikipedia.org/wiki?curid=283679", "title": "Westing (by musket and sextant)", "text": "Westing (by musket and sextant) \u00e8 un album raccolta realizzato dal gruppo indie rock statunitense Pavement.\nPubblicato il 30 marzo del 1993 dall'etichetta discografica Drag City e poi distribuito in Europa attraverso la Big Cat, l'album raccoglie i singoli iniziali della band e i loro primi tre EP: \"Slay Tracks (1933-1969)\", \"Demolition Plot J-7\" e \"Perfect Sound Forever\". Nella versione giapponese del disco venne inclusa anche la bonus track \"Greenlander\"."}
{"id": "283682", "revid": "287204", "url": "https://it.wikipedia.org/wiki?curid=283682", "title": "NRG Stadium", "text": "L'NRG Stadium, in precedenza noto come Reliant Stadium dal 2002 al 2014, \u00e8 uno stadio polifunzionale situato nella citt\u00e0 di Houston, in Texas, Stati Uniti. Viene usato principalmente per le partite casalinghe degli Houston Texans, squadra che milita nella National Football League (NFL). Annualmente si svolgono lo Houston Livestock Show and Rodeo e il Texas Bowl (partita valevole per il campionato universitario di football americano). Occasionalmente si svolgono concerti ed eventi di vario tipo quali incontri di wrestling e in passato ha ospitato partite di calcio della CONCACAF Gold Cup e della Copa Am\u00e9rica Centenario.\n\u00c8 stato il primo stadio della lega ad essere dotato di un tetto retrattile e il progetto venne realizzato dagli architetti del gruppo Populus. La costruzione inizi\u00f2 nel marzo del 2000, nel settembre dello stesso anno il gruppo Reliant acquist\u00f2 i diritti di denominazione e l'8 settembre 2002 l'impianto venne inaugurato.\nSi giocarono qui due edizioni del Super Bowl. La prima il 1\u00ba febbraio 2004 (Super Bowl XXXVIII) tra i New England Patriots vittoriosi sui Carolina Panthers per 32 a 29 (edizione che stabil\u00ec il record come Super Bowl pi\u00f9 seguito della storia con 144,4 milioni di telespettatori) e la seconda il 5 febbraio 2017 (Super Bowl LI) tra i New England Patriots vittoriosi sugli Atlanta Falcons per 34 a 28 (prima finale a concludersi nei tempi supplementari che consacr\u00f2 Tom Brady come quarterback pi\u00f9 vincente nella storia della NFL con 5 vittorie su 7 apparizioni, anch'esso un record).\nNella notte tra il 12 e il 13 settembre 2008, l'impianto fu danneggiato dall'uragano Ike costringendo gli Houston Texans a posticipare la prima partita casalinga dell'anno. Al di fuori dell'ambito sportivo si sono tenuti qui nel corso degli anni la 25\u00aa edizione di Wrestlemania e concerti di Metallica, U2, Rolling Stones e One Direction.\nStoria.\nIl gruppo Houston NFL Holdings approcci\u00f2 Populous (allora HOK Sport) per iniziare il progetto schematico del primo stadio di football americano della NFL con tetto retrattile nel 1997. L'intenzione era quella di creare un nuovo stadio per sostituire l'Astrodome. L'edificio \u00e8 stato ufficialmente completato nell'ottobre 2001. La costruzione fu completata in 30 mesi. Lo stadio ha aperto il 24 agosto 2002, con una partita di preseason tra i Miami Dolphins e gli Houston Texans che i Dolphins hanno vinto 24\u20133. L'8 settembre 2002 lo stadio ha ospitato la sua prima partita di football della NFL della stagione regolare tra i Dallas Cowboys e i Texans. Il primo rodeo si \u00e8 tenuto nel febbraio 2003.\nCalcio.\nNell'impianto si sono disputate partite di quattro edizioni della CONCACAF Gold Cup e dell'edizione del centenario della Copa Am\u00e9rica.\nCopa Am\u00e9rica Centenario.\nNel 2016 \u00e8 stato scelto tra gli stadi che ospitano la Copa Am\u00e9rica."}
{"id": "283691", "revid": "54253", "url": "https://it.wikipedia.org/wiki?curid=283691", "title": "Thimerosal", "text": "Il tiomersale, detto anche thimerosal o thiomersal, o \"sodio-etilmercurio-tiosalicilato\" (C9H9HgNaO2S) \u00e8 un composto organo-mercuriale, strutturalmente correlato al nitromersolo.\nSintetizzato per la prima volta da Morris Kharasch, il composto fu commercializzato negli Stati Uniti con il nome di \"Merthiolate\" dalla Eli Lilly and Company.\nNell'organismo viene metabolizzato in etilmercurio e tiosalicilato. \nIn virt\u00f9 del suo potere antisettico, fin dagli anni '30 viene utilizzato come conservante dei vaccini, nelle preparazioni di immunoglobuline, sieri anti-veleno, soluzioni disinfettanti per uso oftalmologico e nasale e negli inchiostri per tatuaggi. \nNegli Stati Uniti, nell'Unione europea e in alcuni altri paesi questo composto viene progressivamente eliminato dai vaccini a uso pediatrico, a scopo precauzionale, per ridurre la potenziale sovra-esposizione al mercurio nei bambini.\nNon contiene metilmercurio, un derivato mercuriale i cui effetti tossici sull'uomo sono ben studiati.\nLa presunta correlazione con l'autismo.\nSebbene numerosi studi e ricerche scientifiche non rilevino alcuna correlazione tra thimerosal e autismo, esistono piccolissime frange di soggetti, attivi nell'ambito della propaganda antivaccinale, che ne sostengono l'esistenza.\nIl consenso scientifico internazionale, incluse le pi\u00f9 importanti istituzioni scientifiche e mediche mondiali come il \"National Institute of Health\" statunitense e l'Organizzazione Mondiale della Sanit\u00e0, e le agenzie governative come la Food and Drug Administration e il CDC escludono espressamente, sulla base dell'evidenza scientifica, che il thimerosal possa avere un qualunque ruolo nell'autismo o nei disturbi neurologici.\nNonostante l'assenza di prove, e la presenza di studi che confermano l'estraneit\u00e0 del thimerosal a problematiche di salute, il prodotto \u00e8 stato rimosso da alcune formulazioni vaccinali nei primi anni del 2000."}
{"id": "283705", "revid": "22475", "url": "https://it.wikipedia.org/wiki?curid=283705", "title": "Inni omerici", "text": "Gli anonimi Inni omerici sono una collezione di trentaquattro inni greci antichi risalenti al VII-VI secolo a.C. Sono stati chiamati \"omerici\" in quanto scritti nello stesso dialetto dell'Iliade e dell'Odissea e ne condividono anche il metro poetico usato, ovvero l'esametro dattilico. Furono cos\u00ec attribuiti ad Omero fin dall'antichit\u00e0 \u2013 a partire dai primi riferimenti fatti da Tucidide \u2013 e questa denominazione \u00e8 rimasta tale nel tempo.\nComposizione.\nI pi\u00f9 antichi \"Inni omerici\" furono scritti nel VII secolo a.C., e seguono quindi di poco le opere di Esiodo e, secondo la datazione comunemente accettata, i due poemi omerici. Questo pone i primi inni omerici tra i testi fondamentali della letteratura greca; tuttavia, anche se la maggior parte di essi risale al VII o al VI secolo a.C., alcuni potrebbero essere stati composti in epoca Ellenistica, mentre l\u2019\"Inno ad Ares\" sembra essere ancora posteriore, una delle ultime opere dell'epoca pagana, inserito nella raccolta quando ci si accorse che l'inno dedicato a questa divinit\u00e0 mancava. Alcuni studiosi ritengono che l\u2019\"Inno ad Apollo\", anticamente attribuito a Cineto di Chio (uno degli Omeridi), sia stato composto nel 522 a.C. per essere recitato all'insolita doppia celebrazione indetta da Policrate di Samo in onore di Apollo di Delo e di Apollo di Delfi.\nStile.\nLa lunghezza degli inni \u00e8 molto variabile, alcuni sono composti soltanto di tre o quattro versi mentre altri superano i cinquecento. I pi\u00f9 lunghi sono composti di un'invocazione al dio, di una preghiera e di una parte narrativa in cui si narra uno dei miti che lo riguardano, mentre nei pi\u00f9 brevi la parte narrativa \u00e8 assente. La maggior parte dei manoscritti Bizantini contenenti la raccolta giunti fino a noi li riporta a partire dal terzo inno, ma la casuale scoperta di un manoscritto del XV secolo avvenuta a Mosca nel 1777 ha permesso il ritrovamento anche, seppure sotto forma di frammenti, dei primi due inni, quello a Dioniso e quello a Demetra.\nContenuto.\nTrentatr\u00e9 inni sono dedicati alla maggior parte delle pi\u00f9 importanti divinit\u00e0 della mitologia greca: alcuni, i pi\u00f9 corti, potrebbero essere serviti come preludi alla declamazione di poemi epici da parte di rapsodi durante le celebrazioni religiose. Un trentaquattresimo inno, l\u2019\"Inno agli ospiti\", non \u00e8 propriamente un inno, ma un canto che ricorda come l'ospitalit\u00e0 (la \"Xenia\") sia un sacro dovere imposto dagli dei.\nElenco.\nQuesto \u00e8 l'elenco degli \"Inni omerici\":\nFortuna.\nL'inno a Venere, conosciuto in Italia nel XV secolo, ispir\u00f2 il letterato Poliziano, che gli ispir\u00f2 un poema elogiativo nei riguardi di Simonetta Vespucci e Giuliano De Medici. D'Annunzio inser\u00ec nella raccolta \"Primo Vere\" la traduzione di quattro inni omerici, l'\"Inno a Selene\", l'\"Inno ad Artemide\", l'\"Inno ad Erme\" e l\"'Inno ad Apollo\".\nTradizione manoscritta.\nUna trentina di manoscritti hanno trasmesso il testo degli \"Inni Omerici\". Di questi, sedici sono testimoni indipendenti. Oltre ai suddetti \"Inni Omerici\", essi tramandano anche gli \"Inni\" di Callimaco, gli \"Inni orfici\", gli \"Inni\" di Proclo e le \"Argonautiche\" orfiche. Non si sa con certezza quando questa silloge sia stata composta, sebbene gli studiosi si dividono tra due secoli: il V secolo, in cui visse ed oper\u00f2 Proclo e il XIII secolo, in cui si sarebbe formato l'archetipo. Dall'analisi delle varie copie dei manoscritti, in cui sono visibili errori e lezioni in comune, si potrebbe ipotizzare per un capostipite in minuscola. Uno dei manoscritti pi\u00f9 importanti \u00e8 il codice M o Leidensis 22, degli inizi del XV secolo, che segue una tradizione diversa e contiene i versi finali di \"hymn\" 1 e l'\"Inno a Demetra\", seguito dagli altri inni fino all\"'hymn\" 18.4. Un altro iparchetipo ricostruito \u00e8 \u03a8 da cui discendono tre famiglie, denominate \"f, x\" e \"p.\" Sedici manoscritti, contenenti gli Inni, giunsero in Italia nel XV sec. I manoscritti che ci hanno conservato il testo degli Inni, secondo lo schema di Allen (\"Homeri Opera\", recognovit T. W. Allen, vol. V, Oxonii 1912) sono i seguenti:\nTradizione indiretta.\nLa tradizione indiretta si avvale principalmente della citazione presente in Tucidide, storico greco del V secolo a.C., ed in Diodoro Siculo, storico greco del I secolo a.C.\nTucidide cita i vv. 146-150 e 165-172 dell\"'Inno ad Apollo\":\nDiodoro Siculo, invece, ne parla cos\u00ec:\nTradizione papiracea.\nI papiri che tramandano solo alcuni versi dell'Inno a Demetra sono due: il P. Berol. 13044 ed il P. Oxy. 2379. Il primo riporta i vv. 8-18, 33-36, 55-56, 248-249, 256-262, 268, 418-424; invece il secondo riporta solo i vv. 402-407. P.G."}
{"id": "283711", "revid": "287204", "url": "https://it.wikipedia.org/wiki?curid=283711", "title": "Kaulon", "text": "Caulonia, o Kaulon\u00eca ( ), fu una colonia della Magna Grecia, i cui resti sorgono nei pressi di Punta Stilo, nel comune di Monasterace, in provincia di Reggio Calabria.L'area intorno al sito su cui insisteva la polis viene chiamata dagli archeologi \"Kauloniatide\".\nStoria.\nSecondo la tradizione, il nome della citt\u00e0 deriverebbe dal nome del suo fondatore, Caulon, figlio dell'amazzone Clete. Il mito vuole che, dopo la guerra di Troia, gli Achei guidati da Tifone di Aegium sbarcarono sulle coste della Calabria e, con l'aiuto dei Crotoniati, distrussero il regno di Clete. Solo suo figlio Caulon si sarebbe salvato e avrebbe ricostruito la citt\u00e0. Secondo Strabone, invece, il nome della citt\u00e0 deriverebbe da \"aulonia\", \"vallonia\", cio\u00e8 valle profonda. Francesco De Sanctis, lo farebbe derivare piuttosto dalla parola \"kaulos\", ovvero fusto, tronco.\nCirca le ipotesi riguardanti la sua origine, le fonti riportano due principali interpretazioni. La prima, sostenuta da Strabone (\"Geografia\", VI, 1, 10) e Pausania il Periegeta (VI, 3, 12), attribuisce agli Achei il ruolo di fondatori, nella persona di Tifone di Aegium. \nLa seconda ipotesi, propria di autori pi\u00f9 moderni, propende invece per l'origine come colonia di Kroton (l'attuale Crotone). In realt\u00e0, non c'\u00e8 una vera e propria dicotomia tra le due ipotesi: la ricerca archeologica \u00e8 infatti concorde nell'individuare nell'VIII secolo a.C. il periodo di fondazione di Kaulon\u00eca, mentre l'influenza crotoniana, corrispondente al periodo di massimo splendore, \u00e8 databile al VI secolo a.C..\nLa citt\u00e0 era limitata a sud dal fiume Sagra, sulle cui rive nel VI secolo a.C. si svolse la famosa battaglia della Sagra, in cui Kaulon, alleata con Kroton, fu sconfitta dalle \"poleis\" di Locri Epizefiri e Rhegion (l'antica Reggio); la leggenda vuole che in battaglia fu decisivo il miracoloso intervento dei Dioscuri.\nNel IV secolo a.C. Kaulon\u00eca fu poi sconfitta dalle forze congiunte dei Lucani e di Dionisio I di Siracusa, sconfitta che cost\u00f2 nel 389 a.C. la deportazione dei suoi abitanti a Siracusa e la cessione del territorio a Locri, alleata del tiranno. Ricostruita da Dionisio il Giovane, Kaulon\u00eca fu in seguito preda di Annibale durante la seconda guerra punica, finendo poi definitivamente nell'orbita di Roma per opera di Quinto Fabio Massimo nel 205 a.C.\nStrabone ci riferisce che gi\u00e0 ai suoi tempi la citt\u00e0 era stata abbandonata a causa di conflitti con gli abitanti della regione circostante.\nFonti letterarie attestano che Kaulon\u00eca avesse un porto con doppio approdo situato alla foce della fiumara d'Assi e che fosse quindi una citt\u00e0 che commerciava in legname. Ricca di materie prime come pietra, magnesia, sale, oro e piombo, sarebbe stato anche un centro per la produzione di manufatti in metallo e vasellame.\nDescrizione del sito.\nIl santuario di Punta Stilo.\nIl santuario \u00e8 composto da un tempio dorico costruito con arenaria, attorno al quale vi sono degli altari minori, con cippi e trapezai con offerte di armi di cui ne sono state trovate oltre 180 tra quelle integre e quelle di cui ne sono rimasti solo frammenti.\nLe divinit\u00e0 adorate nel santuario con certezza sono sicuramente Afrodite e Zeus, la tabella bronzea ritrovata e definita \"cauloniensis\" ha scritta una dedica a Zeus in alfabeto acheo..\nIl ritrovamento di foglie d'alloro in bronzo indicano anche di un culto dedicato ad Apollo, tra l'altro rappresentato nelle monete argenteee incuse di Kaulon\u00eca.\nInfine sempre nella tabella \"Cauloniensis\" si trovano anche riferimenti ad Artemide, alle Muse e alle Grazie.\nNel III secolo A.C. il tempio fu poi abbandonato e l'area fu riorganizzata per lo scalo marittimo\nLa casamatta.\nNella Casamatta sono state ritrovate diverse monete dell'epoca nonch\u00e9 tracce di un culto a Demetra.\nLa casa del Drago.\nLa casa del drago \u00e8 il nome con cui si individuano i resti di una casa in cui \u00e8 stato ritrovato un mosaico pavimentale rappresentante un drago marino. Diventato negli ultimi anni poi simbolo di Kaulon\u00eca stessa.\nLa casa \u00e8 grande 17x35 metri.\nTempio sotto al faro.\nSul colle del Faro di Punta Stilo Paolo Orsi individu\u00f2 i resti di un presunto tempio dedicato o a Poseidone o ad Apollo.\nGli scavi e i reperti.\nGi\u00e0 dal XVI secolo diversi studiosi tentarono di individuare il sito della citt\u00e0 di Kaulon\u00eca ma solo l'archeologo Paolo Orsi fu in grado di identificarne il luogo nel 1891 confermato dai primi scavi effettuati tra il 1911 e il 1913 dall'archeologo Paolo Orsi, all'epoca Soprintendente ai Beni Archeologici della Calabria e cofondatore del Museo della Magna Grecia.\nVenne alla luce come la struttura della citt\u00e0 prevedesse l'esistenza di un centro urbano principale, cinto da mura e posto al livello del mare, all'interno del quale era presente un tempio dorico, di cui ancora oggi sono visibili le fondamenta. Secondo gli studi effettuati all'epoca, alla costruzione di questo tempio avrebbero dovuto partecipare maestranze provenienti da Siracusa, data l'alta quantit\u00e0 di quello che si ritenne essere calcare siceliota.\nSi scopr\u00ec inoltre che l'area antistante il tempio, attualmente coperta dal mare, era pure occupata dal centro abitato, come testimoniato dai reperti ivi ritrovati, che al tempo stesso attestano la progressiva erosione della costa nell'area.\nDurante la costruzione del cavalcavia ferroviario nel 1941 furono ritrovate resti di strutture murarie.\nNuovi scavi vengono effettuati tra il 1970 ed il 1971 da Elena Tommasello che a sud del Tempio dorico rinviene 3 guttae.\nGli scavi condotti dalla Scuola Normale Superiore e dall'Universit\u00e0 di Pisa a partire dal 1999 e ancora in corso hanno riportato alla luce buona parte del santuario urbano al quale appartenne il tempio dorico. Molti altri edifici di grandi e piccole dimensioni sono stati messi in luce o individuati attraverso lo studio sistematico dei materiali architettonici rinvenuti. E molte scoperte hanno permesso di comprendere l'articolazione delle fasi di vita del santuario, a partire dalla sua prima monumentalizzazione nella prima met\u00e0 del VII secolo a.C., fino al progressivo declino dei primi decenni del III secolo a.C. Ormai superata \u00e8 l'ipotesi che la costruzione del tempio dorico si debba a maestranze provenienti da Siracusa: i recenti studi litologici hanno infatti dimostrato che la pietra utilizzata non \u00e8 un calcare siceliota, bens\u00ec materiale estratto in loco.\nAl di fuori della cerchia delle mura, e in particolare sul colle Tersinale, era inoltre sito un altro centro cultuale di grande rilievo, come desumibile dalle numerose testimonianze ivi raccolte. Da quest'area provengono alcune favisse ricche di frammenti di terrecotte architettoniche, in particolare frammenti di cassetta, sime frontonali, sime con gronde a testa di leone, alcuni acroteri angolari ed uno centrale, tutto materiale proveniente da tre fasi costruttive diverse di un piccolo tempio.\nI numerosi reperti archeologici provenienti dagli scavi effettuati sul posto sono per lo pi\u00f9 esposti al Museo nazionale della Magna Grecia di Reggio Calabria. Di particolare rilievo sono due mosaici di eccezionale fattura, entrambi raffiguranti un drago, uno dei quali copre un'area di 25 m\u00b2 ed \u00e8 quindi considerato \"il pi\u00f9 ampio mosaico ellenistico reperibile al Sud\". Entrambi i mosaici sono attualmente esposti presso il Museo di Monasterace.\nIl finanziamento degli interventi conservativi del sito archeologico in generale, e dei preziosi mosaici del \"drago\" in particolare, conosce allo stato attuale numerose difficolt\u00e0. Il mosaico \u00e8 stato recentemente adottato da un gruppo di studenti della scuola media dell'Istituto comprensivo Amerigo Vespucci di Vibo Valentia, i quali hanno raccolto una piccola somma tramite autotassazione.\nGli scavi dal 2003 a oggi: San Marco nord-est.\nL'area di scavo, denominata \"saggio SAS II\" e topograficamente \"San Marco nord-est,\" oggi interessa l'area tra il mar Ionio a est la ferrovia Taranto-Reggio Calabria a ovest, la fiumara Assi a nord e l'area di casamatta a sud.\nGrazie a frammenti di protokotylai e kotylai Aetos 666, si pu\u00f2 stabilire una presenza umana nell'area sin dall'VIII secolo a.C.; dalla fine dell'VIII, o meglio dai primi decenni del VII secolo, la presenza greca si fa stabile. Di un periodo successivo sono i resti riconducibili a una casa di benestanti denominata \"Casa del Personaggio Grottesco\". Nei pressi di essa \u00e8 stato individuato una strada in direzione nord-sud larga 6,65 metri. Nel III secolo a.C., in periodo ellenistico, sono stati rinvenuti i resti di un ampio edificio in parte ancora sotto l'attuale asse viario della strada statale 106 a cui quindi non \u00e8 possibile accedere per definirne completamente il perimetro. Infine sono stati portati alla luce ci\u00f2 che rimane di una piccola necropoli del periodo tardo-antico (VI-VII secolo d.C.).\nCampagne di scavo dal 2001 al 2006.\nDal 2001 al 2006 sono state condotte otto campagne di scavo da M. C. Parra e M. T. Iannelli. Un'area di ricerca di 56\u00a0km\u00b2 intorno a Kaulon tra i comuni di Monasterace, Stilo, Camini e Guardavalle.\nSono state scoperte 174 unit\u00e0 topografiche (sedi di manufatti ceramici) e 230 manufatti o aree di dispersione di manufatti a carattere sporadico, che hanno portato al censimento di 148 siti e 179 testimonianze extra-sito. Questi siti si trovano a Stilo in localit\u00e0 Arito, Bavolungi, Franchi, Furno, Ligghia, Napi, Salti e Troiano.\nInsediamenti di et\u00e0 arcaica.\nSono stati individuati 7 insediamenti greci di modesta entit\u00e0 di et\u00e0 arcaica, ubicati tutti alla destra idrogragica dello Stilaro e quasi tutti in posizione elevati e a 1000 metri di distanza (eccetto quello in localit\u00e0 Franchi e quello in localit\u00e0 Serre) ognuno tra di loro interpretabili come fattorie. Il sito di Franchi (Stilo) differisce per la sua posizione, sicuramente elevata, ma anche ben difesa naturalmente. Cronologicamente sono esistiti tra il VII e il VI secolo a.C. e nessuno giunge al periodo ellenistico.\nFa eccezione, in localit\u00e0 Fontanelle (Monasterace), alla sinistra idrografica dello Stilaro, il rinvenimento di resti di una Villa romana con tracce di insediamento greco sin dal VI secolo a.C.\n2013 - Il mosaico di 35 metri quadrati e la tabella bronzea in alfabeto acheo.\nIl 23 luglio 2013 l'archeologo Francesco Cuteri e la sua \u00e9quipe scoprono uno dei mosaici pi\u00f9 grandi mai rinvenuti del periodo ellenistico della fine del IV secolo a.C., che ricopre un'area di circa 35 m\u00b2. Il ritrovamento \u00e8 avvenuto tra le rovine di quella che doveva essere una struttura termale. Il mosaico si articola ulteriormente in 9 quadrati policromi e un altro spazio con una rosetta policroma all'ingresso della stanza..\nL'8 ottobre 2013 viene annunciata la scoperta nel santuario urbano di una tabella bronzea del V secolo a.C. con una dedica in alfabeto acheo, con stile grafico stoiched\u00f3n, sviluppata su 18 linee. \u00c8 il testo acheo pi\u00f9 lungo mai ritrovato nella Magna Grecia.\n2018 - Un nuovo geison.\nA seguito delle mareggiate a cavallo tra il 2013 ed il 2014 viene scoperta l'esistenza di un nuovo geison che potrebbe testimoniare l'esistenza di un nuovo edificio di ordine dorico. \u00c8 scolpito in calcarenite bianca molto fine, \u00e8 lungo 88,5 cm, \u00e8 largo 68,15 cm e alto 47,2 cm. Il mutulo correlato \u00e8 composto da 3 file di 6 guttae, ed ognuna di esse ha un diametro di 4,4 cm.\nReperti numismatici.\nDurante gli scavi a Kaulon\u00eca sono state rinvenute numerose monete in bronzo, successivamente raccolte nella collezione numismatica di Rodolfo Cimino. Tale collezione, basata a Monasterace Marina, \u00e8 composta da 181 reperti fittili e metallici e di 238 monete di et\u00e0 greca, romana e medievale, materiali che vennero raccolti a partire dal 1942 da Rocco Giordano, ex Conservatore Onorario dell'area archeologica di Kaulon\u00eca. Questa collezione era nota sin dal 1977 alla Soprintendenza Archeologica della Calabria.\nMostre a Firenze del 2010 e 2013/14.\nNel 2010 \u00e8 stata allestita la mostra all'Universit\u00e0 di Firenze \"Spigolando tra gli archivi,\" correlata dalla realizzazione del cortometraggio \"A scuola di archeologia seguendo le orme di Paolo Orsi a Caulonia\". Da dicembre 2013 a marzo 2014 \u00e8 stata allestita presso il Museo Archeologico Nazionale di Firenze la mostra \"Kaulonia, la citt\u00e0 dell'amazzone Clete\".\nMostra ad EXPO 2015.\nA Expo 2015 nel Padiglione Italia, dal 14 al 21 agosto 2015, viene esibita la ricostruzione virtuale stereoscopica dell\"'andron\" della \u201cCasa del Drago\u201d della colonia achea di Kaulon. La mostra virtuale \u00e8 stata realizzata dallo spin-off 3DResearch dell'Universit\u00e0 della Calabria.\nAlluvione e messa in sicurezza del sito.\nNel mese di dicembre del 2013 i resti della casamatta sono stati rovinati dal maltempo e dal mare mosso, oltre che dalla mancanza di qualsivoglia protezione del sito archeologico. La Soprintendenza archeologica calabrese, insieme al comune di Monasterace, fecero una richiesta di finanziamento del parco per un milione e mezzo di euro, per la quale ancora non \u00e8 pervenuta risposta. In ultima istanza, a fronte di tale situazione a rischio, la provincia di Reggio Calabria vorrebbe mettere a disposizione due milioni e mezzo di euro per la messa in sicurezza del parco archeologico. Il 2 febbraio 2014 il Ministro dei beni e delle attivit\u00e0 culturali e del turismo ha annunciato un finanziamento di 300.000 euro per la messa in sicurezza de sito archeologico. Nel 2015 viene costruita la prima difesa per il tempio dorico, mentre nel settembre 2016 sarebbero dovuti partire i lavori anche per la restante area, ma ancora non sono stati avviati."}
{"id": "283713", "revid": "83531", "url": "https://it.wikipedia.org/wiki?curid=283713", "title": "Parco fluviale dell'Alcantara", "text": "Il parco fluviale dell'Alcantara \u00e8 una zona umida della Sicilia che \u00e8 stata istituita nel 2001 al posto della pre-esistente riserva e comprende quella parte di territorio delle citt\u00e0 metropolitane di Messina e di Catania che forma il bacino fluviale del fiume Alcantara, ed \u00e8 situato nel versante nord dell'Etna, allo scopo di proteggere e promuovere il sistema naturale esistente.\nLa sede del Parco si trova a Francavilla di Sicilia, nella struttura costruita negli anni novanta per ospitare un asilo nido e mai usata, mentre il \"Centro di ricerca, formazione ed educazione ambientale\" si trova nel comune di Castiglione di Sicilia. \nTerritorio.\nIl territorio attraversato dal fiume Alcantara \u00e8 di particolare importanza in virt\u00f9 della sua morfologia creata proprio dallo scorrimento delle acque che lo hanno modellato ed inciso creando, nell'attraversamento di un'imponente serie di colate laviche, nei pressi della Cuba di Santa Domenica in localit\u00e0 Giardinelli a 2\u00a0km da Castiglione di Sicilia, sono le Forre dell'Alcantara e in localit\u00e0 Fondaco Motta (comune di Motta Camastra) delle suggestive e profonde gole a strapiombo, conosciute come le Gole dell'Alcantara. Insieme ad un succedersi di laghetti e di cascate, di acque freddissime, \u00e8 possibile osservare le stupefacenti strutture laviche colonnari a base prismatica. Disposte a canne d'organo esse decorano per lunghi tratti le pareti di roccia basaltica. Grazie allo studio di tali strutture i geologi hanno potuto elaborare precisi studi sull'evoluzione del vulcano Etna e sulla successione nel tempo delle sue colate pi\u00f9 imponenti.\nInoltre il fiume nel suo tracciato divide i territori delle citt\u00e0 metropolitane di Catania e Messina.\nGestione.\nIl parco \u00e8 gestito dall'\"Ente Parco fluviale dell'Alcantara\", ente pubblico sottoposto a controllo e vigilanza della Regione siciliana.\nComuni.\nNella citt\u00e0 metropolitana di Messina: \nNella citt\u00e0 metropolitana di Catania: \nFlora.\nNel 1493 il Bembo descriveva la valle dell'Alcantara come fitta di boschi di platani, querce, roveri ed olmi. Oggi sopravvivono solo rare tracce di \"Platanus orientalis\", mentre predomina la tipica macchia mediterranea con varie specie di ginestra e la \"Peonia mascula\" con la sua infiorescenza rossa. Man mano che si scende di quota fitti boschi di nocciolo si alternano agli agrumeti e ai vigneti da cui si ricava un vino scuro e corposo famoso dall'antichit\u00e0. \nAncora boschetti di quercia e pascoli. In primavera le rive sono tutte un'esplosione cromatica: fioriture di viola, papavero, anemone, mirto, rosa canina, ficodindia, terebinto, oleandro e varie specie di orchidee (tra le altre \"Anacamptis papilionacea\", \"Ophrys tenthredinifera\" e \"Orchis purpurea\").\nFauna.\nL'avifauna della valle dell'Alcantara \u00e8 assai varia, circa 200 specie, tra le quali vanno menzionate tra i rapaci il falco pellegrino, il gheppio e il lodolaio, estinto come nidificante il Lanario. Dubbia la presenza del piccione selvatico ben distribuita la tortora selvatica e il martin pescatore fino ai migratori della foce. Non raramente si incontrano anche la coturnice, la garzetta e il corvo imperiale. Altri animali presenti sono la volpe, il gatto selvatico, la martora, e il ghiro; ed ancora il riccio, l'istrice, l'arvicola di Savi e la crocidura siciliana. Presso le rive pu\u00f2 trovarsi il discoglosso dipinto, anfibio tipico della Sicilia e il colubro leopardino, un bellissimo rettile raro ed innocuo.\nTra le specie ittiche troviamo la trota iridea che in questo particolare corso d'acqua riesce a riprodursi, il triotto, l'anguilla e il ghiozzo.\nAccessi.\nIl parco \u00e8 accessibile per chi proviene da Messina o da Catania per mezzo dell'autostrada A18 uscendo a Giardini-Naxos e prendendo la S.S.185 in direzione di Francavilla. Al chilometro 55 della statale, a Motta Camastra in localit\u00e0 Fondaco Motta, si trova l'accesso alle Gole dell'Alcantara, in cui si pu\u00f2 scendere per mezzo di una lunga scalinata comunale fino al greto del fiume o per mezzo di ascensori di propriet\u00e0 privata a pagamento. Al chilometro 50 della SS 185 si trova Francavilla di Sicilia, sede del parco e punto di partenza del Sentiero delle Gurne dell'Alcantara."}
{"id": "283715", "revid": "2084998", "url": "https://it.wikipedia.org/wiki?curid=283715", "title": "Siero della verit\u00e0", "text": "Il siero della verit\u00e0 \u00e8 nel linguaggio comune il nome dato a particolari farmaci psicoattivi usati per ottenere informazioni da soggetti che non possono o non vogliono fornirle. \nDescrizione.\nQuesti farmaci sono per lo pi\u00f9 soluzioni iniettabili di sostanze (quali il tiopentale sodico) capaci di indurre nel paziente uno stato prossimo al sonno, nel quale sembra risultare pi\u00f9 facile e pi\u00f9 efficace la psicoterapia o narcoanalisi.\nL'utilizzo di questa sostanza \u00e8 stato documentato per la prima volta da William Bleckwenn nel 1930.\nSecondo il diritto internazionale, l'utilizzo di questi preparati \u00e8 classificato come una forma di tortura. Tuttavia, essi sono utilizzati nella valutazione dei pazienti psicotici nella pratica della psichiatria. In quest'ultimo contesto, la somministrazione controllata di farmaci ipnotici per via endovenosa, viene chiamata \"narcosintesi\". Pu\u00f2 essere usata per procurare informazioni per formulare una diagnosi e per fornire ai pazienti una tregua funzionale da catatonia o mania."}
{"id": "283716", "revid": "110157", "url": "https://it.wikipedia.org/wiki?curid=283716", "title": "B\u00e6rum", "text": "B\u00e6rum \u00e8 un comune situato nella contea di Viken in Norvegia. La citt\u00e0 di Sandvika \u00e8 il capoluogo comunale.\nGeografia.\nIl territorio comunale si trova nella parte interna del fiordo di Oslo e confina ad est appunto con il comune di Oslo. Sulla costa il territorio \u00e8 pianeggiante, ne fanno parte anche alcune isole situate nel fiordo, verso occidente il territorio diventa collinare e ricoperto di foreste di conifere. Il punto pi\u00f9 elevato \u00e8 il rilievo di Vidvangsh\u00f8gda (542 m s.l.m.).\nStoria.\nL'attuale area di B\u00e6rum era una zona agricola sin dall'et\u00e0 del bronzo, ma le pi\u00f9 antiche tracce del passato sono le rovine di due chiese del XII secolo a Haslum e a Tanum. Sono stati trovati anche resti di fornaci da calce per la produzione della calce viva costruiti nella met\u00e0 del IX secolo. Nel 1030 il percorso dei pellegrini verso Trondheim passava anche attraverso B\u00e6rum. Nel XVII secolo nella zona venne trovato il ferro e furono cos\u00ec costruite le fonderie di B\u00e6rums Verk. Nei secoli successivi vennero costruite industrie cartiere, fabbriche di chiodi, segherie, vetrerie e fabbriche di mattoni. \nNegli ultimi decenni l'area di B\u00e6rum \u00e8 diventata fortemente residenziale, fino ad essere inglobata nell'area metropolitana di Oslo.\nMonumenti ed attrazioni.\nNel comune si trovano due chiese di origine medievale, la chiesa di Haslum e quella di Tanum entrambe risalenti al XII secolo. Nella cittadina di Lysaker si trova la casa di Fridtjof Nansen. \nIl municipio della cittadina \u00e8 stato progettato dall'architetto Magnus Poulsson, la prima parte dell'edificio risale al 1926.\nSport.\nSci.\nStazione sciistica, B\u00e6rum \u00e8 attrezzata con vari impianti per la pratica dello sci nordico, tra cui il trampolino Skui, in disuso dal 1996.\nCalcio.\nLa squadra principale della citt\u00e0 \u00e8 il Stab\u00e6k Fotball, ma \u00e8 presente anche il B\u00e6rum Sportsklubb."}
{"id": "283717", "revid": "1745361", "url": "https://it.wikipedia.org/wiki?curid=283717", "title": "Pentothal (disambigua)", "text": ""}
{"id": "283726", "revid": "729019", "url": "https://it.wikipedia.org/wiki?curid=283726", "title": "Coppa del Mondo di sci alpino 1972", "text": "La Coppa del Mondo di sci alpino 1972 fu la sesta edizione della manifestazione organizzata dalla Federazione Internazionale Sci; ebbe inizio il 3 dicembre 1971 a Sankt Moritz, in Svizzera, e si concluse il 19 marzo 1972 a Pra Loup, in Francia. Nel corso della stagione si tennero a Sapporo gli XI Giochi olimpici invernali, non validi ai fini della Coppa del Mondo, il cui calendario contempl\u00f2 dunque un'interruzione durante il mese di febbraio.\nIn questa stagione fu introdotto un nuovo metodo di calcolo dei punteggi validi ai fini delle classifiche di specialit\u00e0: non furono pi\u00f9 conteggiati solo i migliori tre risultati, ma i migliori cinque.\nIn campo maschile furono disputate 21 gare (7 discese libere, 7 slalom giganti, 7 slalom speciali), in 13 diverse localit\u00e0. L'italiano Gustav Th\u00f6ni si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di slalom gigante; lo svizzero Bernhard Russi vinse la Coppa di discesa libera e il francese Jean-No\u00ebl Augert quella di slalom speciale. Th\u00f6ni era il detentore uscente della Coppa generale.\nIn campo femminile furono disputate 21 gare (7 discese libere, 7 slalom giganti, 7 slalom speciali), in 12 diverse localit\u00e0. L'austriaca Annemarie Moser-Pr\u00f6ll si aggiudic\u00f2 sia la coppa di cristallo, sia le Coppe di discesa libera e di slalom gigante; la francese Britt Lafforgue vinse quella di slalom speciale. La Moser-Pr\u00f6ll era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale"}
{"id": "283729", "revid": "767487", "url": "https://it.wikipedia.org/wiki?curid=283729", "title": "S\u0101maveda", "text": "Il S\u0101maveda (devan\u0101gar\u012b: \u0938\u093e\u092e\u0935\u0947\u0926) \u00e8 una delle quattro suddivisioni canoniche dei \"Veda\". Il nome pu\u00f2 essere reso con \"Veda delle melodie\": \"s\u0101man\" \u00e8 traducibile con \"canto\", \"inno\", \"melodia\", e il riferimento \u00e8 ai mantra cantati dall'officiante durante i riti.\nNel S\u0101maveda troviamo una \"Sa\u1e43hit\u0101\", la \"S\u0101maveda Sa\u1e43hit\u0101\"; e due \"Br\u0101hma\u1e47a\" molto noti: il primo \u00e8 il \"Jaimin\u012bya Br\u0101hma\u1e47a\" (o \"Talavak\u0101ra Br\u0101hma\u1e47a\", il Br\u0101hma\u1e47a dei musici) che prende il nome dal saggio Jaimini. Il secondo \u00e8 il \"T\u0101\u1e47\u1e0dya Mah\u0101 Br\u0101hma\u1e47a\" (o \"Pa\u00f1cavi\u1e43\u015ba Br\u0101hma\u1e47a\"). Quest'ultimo prende il nome da \"Tanda\" un maestro legato alla trasmissione dello \"Yajurveda\" bianco.\nNel S\u0101maveda si distinguono infine un \"\u0100ra\u1e47yaka\": lo \"Jaimin\u012bya \u0100ra\u1e47yaka\"; e due \"Upani\u1e63ad\": la \"Kena Upani\u1e63ad\" (anche nota come \"Talavak\u0101ra Upani\u1e63ad\"), e la \"Ch\u0101ndogya Upani\u1e63ad\", facente parte del \"T\u0101\u1e47\u1e0dya Mah\u0101 Br\u0101hma\u1e47a\".\nOccorre notare che in letteratura si incontra spesso scritto \"S\u0101maveda\" per indicare la \"S\u0101maveda Sa\u1e43hit\u0101\", ma non va confuso il S\u0101maveda (termine maschile indicante una suddivisione) con \"S\u0101maveda\" (la raccolta, la \"sa\u1e43hit\u0101\" cio\u00e8)."}
{"id": "283730", "revid": "2519", "url": "https://it.wikipedia.org/wiki?curid=283730", "title": "Sandvika", "text": "Sandvika \u00e8 una citt\u00e0 della Norvegia, situata nella contea di Viken. Sandvika \u00e8 capoluogo del comune di B\u00e6rum. Ha ricevuto lo status di citt\u00e0 nel 2003. Non avendo confini geografici \u00e8 difficile stabilire la popolazione di Sandvika che si trova incastonata tra Oslo e gli altri agglomerati urbani del comune di B\u00e6rum."}
{"id": "283732", "revid": "599013", "url": "https://it.wikipedia.org/wiki?curid=283732", "title": "Hernebkha", "text": "Biografia.\nAlla morte di Neferite I, avvenuta nel 393 a.C., si formarono due fazioni entrambe con un proprio pretendente al trono: Muthis e Psammuthis. Pare che il primo, che forse era figlio del predecessore, riusc\u00ec a regnare appena per qualche mese, salvo poi venire spodestato da Psammuthis.\nDel brevissimo regno di Muthis non si conosce quasi nulla. Il suo nome non compare nella lista di Manetone e neppure nei due elenchi della \"Cronaca demotica\": solo la lista B cita dopo Neferite I \"... suo figlio\", senza riportare alcun nome.\nIl suo nome \u00e8 noto solamente dall'epitome di Eusebio di Cesarea nella quale pone Muthis tra Neferite I e Psammuthis."}
{"id": "283735", "revid": "176990", "url": "https://it.wikipedia.org/wiki?curid=283735", "title": "Nepherites I", "text": ""}
{"id": "283738", "revid": "729019", "url": "https://it.wikipedia.org/wiki?curid=283738", "title": "Coppa del Mondo di sci alpino 1973", "text": "La Coppa del Mondo di sci alpino 1973 fu la settima edizione della manifestazione organizzata dalla Federazione Internazionale Sci; ebbe inizio il 7 dicembre 1972 a Val-d'Is\u00e8re, in Francia, e si concluse il 24 marzo 1973 a Heavenly Valley, negli Stati Uniti. Essendo un anno dispari, nel corso della stagione non si tennero n\u00e9 rassegne olimpiche n\u00e9 iridate.\nIn campo maschile furono disputate 24 gare (7 discese libere, 8 slalom giganti, 9 slalom speciali), in 15 diverse localit\u00e0. L'italiano Gustav Th\u00f6ni si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di slalom speciale; lo svizzero Roland Collombin vinse la Coppa di discesa libera e l'austriaco Hansi Hinterseer quella di slalom gigante. Th\u00f6ni era il detentore uscente della Coppa generale.\nIn campo femminile furono disputate 24 gare (8 discese libere, 8 slalom giganti, 8 slalom speciali), in 15 diverse localit\u00e0. L'austriaca Annemarie Moser-Pr\u00f6ll si aggiudic\u00f2 sia la coppa di cristallo, sia quella di discesa libera; la sua connazionale Monika Kaserer vinse quella di slalom gigante e la francese Patricia Emonet quella di slalom speciale. La Moser-Pr\u00f6ll era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale\nDonne.\nRisultati.\nLegenda:\nDH = Discesa libera\nGS = Slalom gigante\nSL = Slalom speciale"}
{"id": "283739", "revid": "125885750", "url": "https://it.wikipedia.org/wiki?curid=283739", "title": "Speranza", "text": "La speranza \u00e8 la fiduciosa attesa di un bene che quanto pi\u00f9 desiderato tanto pi\u00f9 colora l'aspettativa di timore o paura per la sua mancata realizzazione.\nLa speranza tra ragione e sentimento.\nAppaiono chiare nella stessa definizione della speranza alcune caratteristiche che sono ad essa connesse come l'attesa del futuro, il desiderio, il timore.\nLa speranza \u00e8 tipica dell'uomo che, come afferma Edmund Husserl, \u00ab\u00e8 un essere che progetta il suo futuro\u00bb poich\u00e9 \u00e8 mosso dal desiderio di una vita pi\u00f9 felice di quella che vive nel presente e quindi esplora \u00abcon il pensiero e l'immaginazione le strade per arrivarci...Noi pensiamo al possibile perch\u00e9 speriamo di poterlo realizzare. La speranza \u00e8 il fondamento del pensiero.\u00bb Ma la realizzazione del progetto da esplicare secondo ragione, mettendo da parte l'impulso e l'istinto, si scontra con il sentimento dell'indeterminatezza del futuro che genera il timore.\nLa speranza nella storia del pensiero.\nMitologia greca.\nNella mitologia greca Elp\u00ecs (Greco antico \u1f10\u03b5\u03bb\u03c0\u03af\u03c2, \u1f10\u03b5\u03bb\u03c0\u03af\u03b4\u03bf\u03c2) era la personificazione dello spirito della speranza. Nell'opera del poeta greco antico Esiodo, \"Le opere e i giorni\", essa \u00e8 tra i doni che erano custoditi nel vaso regalato a Pandora (\u03c0\u03ac\u03bd \u03b4\u03cc\u03c1\u03bf\u03bd \"tutti i doni\"), donna creata da Efesto.\nIl mito narra infatti che Pandora avesse con s\u00e9 un vaso che non doveva aprire, ma che apr\u00ec, spinta dalla curiosit\u00e0, infliggendo all'umanit\u00e0 tutti i mali, ai quali rimase come rimedio ultimo quello della speranza, chiamata \"Timor del futuro\".\n&lt;poem&gt;\nMa quella femmina il grande coperchio del doglio dischiuse,\ncon luttuoso cuore, fra gli uomini, e i mali vi sparse.\nSolo il Timor del futuro rest\u00f2 sotto l'orlo del doglio,\nnell'infrangibile casa, n\u00e9 fuori vol\u00f2 dalla porta,\nperch\u00e9 prima Pandora del vaso il coperchio rinchiuse,\ncome l'eg\u00edoco Giove, che i nuvoli aduna, le impose.\nMa vanno gli altri mali fra gli uomini innumeri errando,\nperch\u00e9 piena \u00e8 la terra di triboli, il pelago \u00e8 pieno.\nE vagolano morbi di giorno sugli uomini, ed altri\ngiungon di notte, improvvisi, recando cordoglio ai mortali,\nmuti, ch\u00e9 ad essi tolse la voce l'accorto Cron\u00edde:\nsicch\u00e9, modo non c'\u00e8 di sfuggire ai voleri di Giove..\n&lt;/poem&gt;\nNei versi 90-105 delle \"Opere e giorni\" Esiodo descrive la conclusione della vicenda umana attraverso il mito del \"vaso di Pandora\". Questa giara (\u03c0\u03af\u03b8\u03bf\u03c2 \"pithos\") che dovrebbe contenere il grano (\u03b2\u03af\u03bf\u03c2 \"bios\"), contiene invece i \"mali\" che affliggono l'uomo e che sono fino a quel momento separati da lui, ma Pandora apre il vaso e li disperde ovunque facendo s\u00ec che l'esistenza umana venga da quel momento da questi afflitta. Solo \"Elpis\" (\u03b5\u03bb\u03c0\u03af\u03c2), la Speranza, \u00abl'attesa o il pensiero del presente-futuro che resta nel \"pithos\"; riparo al male schiacciante o dominante, \"in primis\" quello delle Chere di morte\u00bb rimane nel vaso per volere di Zeus.\nDa quel momento i \"mali\" si presentano come \"beni\" e quando l'uomo li riconosce come \"mali\", questi ormai lo hanno raggiunto. Per poter raccogliere il \"bios\", il nutrimento, e riempire la giara di \"beni\" l'uomo deve affrontare la fatica e la sofferenze ormai diffuse ovunque. Solo il lavoro, la costanza e la diligenza possono riempire di beni la giara della vita e nutrirla di buone speranze, regalando cos\u00ec all'esistenza umana momenti di serenit\u00e0 in mezzo ai mali diffusi da Pandora in ottemperanza alla punizione di Zeus.\nBisogna tuttavia anche tener presente che non a caso la speranza fosse all'interno del Vaso dei Mali, e quindi in parte un male essa stessa, affine agli altri sigillati nel \u03c0\u03b9\u03b8\u03bf\u03c2.\n\u00c8 palese cos\u00ec l'ambivalenza che per gli antichi Greci possiede \u03b5\u03bb\u03c0\u03b9\u03c2: infatti la speranza \u00e8 da una parte ci\u00f2 che fa distogliere lo sguardo dell'uomo dal suo destino di sofferenza e morte, ma al tempo stesso \u00e8 una cortina di fumo che gli impedisce di vedere con chiarezza il futuro, la realt\u00e0 e verit\u00e0 delle cose.\nAristotele.\nIl significato del termine \"speranza\" nella storia della filosofia trova adeguata definizione soprattutto in Aristotele che la concepisce come un atto della volont\u00e0 che nasce da una abitudine virtuosa che in potenza tende al raggiungimento di un bene futuro difficile ma non impossibile da realizzare. In questo comportamento occorre che sia ben definito il bene che si vuole ottenere e il mezzo che rende congruamente possibile conseguirlo: per cui la speranza si riferisce non solo all'oggettivo bene verso cui tende la volont\u00e0, ma anche a ci\u00f2 con cui si ha fiducia di ottenerlo.\nAristotele poi osserva come la speranza sia un atteggiamento che muta col mutare dell'et\u00e0 dell'uomo: la virt\u00f9 della speranza \u00e8 ben presente nella sua ben definita identit\u00e0 nella maturit\u00e0, mentre nella giovinezza si manifesta con eccesso e nella vecchiaia difettosamente:\n\u00ab...I giovani sono mutevoli e presto sazi nei loro desideri...e vivono la maggior parte del tempo nella speranza; infatti la speranza \u00e8 relativa all'avvenire, cos\u00ec come il ricordo \u00e8 relativo al passato e per i giovani l'avvenire \u00e8 lungo e il passato breve...\u00bb perci\u00f2 sono magnanimi perch\u00e9 inesperti e non ancora delusi dalla vita e, quindi, facili a sperare; i vecchi invece, amareggiati dalle asperit\u00e0 della vita passata e dai loro errori, sono meschini: si tengono al di sotto dei loro desideri e sperano solo ci\u00f2 che attiene alla vita comune perch\u00e9 hanno paura del futuro.\nLa Spes romana.\nNella mitologia romana, l'equivalente dell'Elpis \u00e8 la \"Spes\" che viene onorata come una dea sin dai tempi pi\u00f9 antichi. Soprattutto nel periodo dell'Impero il culto della dea assume un valore politico rappresentando l'attesa di una felice successione imperiale. A cominciare da Claudio, che fa raffigurare la dea sulle monete in occasione della nascita del figlio Britannico, la spes viene quindi caratterizzata nelle epigrafi con le epiteti di \u00ab\"Augusta\", \"Augusti\", \"Augustorum\" o anche \"'publica\" e \"p(opuli)R(omani)\", a cui si aggiungono, sotto i Severi, \"perpetua\" e \"firma\".\nCon Antonino Pio la spes assume un valore religioso nella riproduzione della defunta moglie Faustina in una serie di monete che la raffigurano come la diva Spes: una giovane donna che incede, sollevando l'orlo della veste con un bocciolo di fiore nella mano destra.\nL'imperatore vuole quindi significare che l'azione benefica di Faustina continua anche dall'aldil\u00e0 per coloro che sperano in lei.\nCon gli imperatori cristiani la Spes, che non viene pi\u00f9 rappresentata secondo l'iconografia pagana, assume un pieno significato religioso ultraterreno e perde i suoi epiteti mondani.\nLo stoicismo.\nIl tema della speranza \u00e8 presente nello stoicismo con la sua visione di un Cosmo retto dalla Ragione universale dove vive l'uomo partecipe del l\u00f3gos e portatore di una \"scintilla\" di fuoco eterno. L'essere umano \u00e8 infatti l'unica creatura, fra tutti i viventi, nel quale il L\u00f2gos si rispecchia perfettamente: egli \u00e8 pertanto un microcosmo, una totalit\u00e0 nel quale tutto l'universo \u00e8 riprodotto.\nL'uomo deve dunque adeguarsi all'ordine razionale (\u03bf\u03bc\u03bf\u03bb\u03bf\u03b3\u03af\u03b1) con l'annullamento delle sue passioni (\"apatheia\") se vuole raggiungere la saggezza, garanzia di una vita serena. E tra le passioni da mettere da parte vi \u00e8 in primo luogo la speranza poich\u00e9 \u00abil saggio \u00e8 colui che sa vivere senza speranza e senza paura\u00bb\nAvendo fiducia di come tutto sia regolato necessariamente dal \u039b\u03cc\u03b3\u03bf\u03c2, il saggio \u00e8 tale in quanto abbandona il punto di vista relativo dell'io individuale per assumere un punto di vista assoluto, una visione della realt\u00e0 \"sub specie aeternitatis\". Al punto culminante del suo complesso itinerario spirituale, reso possibile dalla filosofia, egli approda cos\u00ec ad un'unione mistica e ascetica con il tutto.\nMa il tutto rimane in un ambito terreno e privo di trascendenza: il divino rimane immanente all'universo e all'uomo in una concezione panteistica che ritroveremo secoli dopo in Baruch Spinoza dove \u00abla speranza \u00e8 un difetto di conoscenza e un'impotenza della mente\u00bb per cui \u00abquanto pi\u00f9 ci sforziamo di vivere sotto la guida della ragione, tanto pi\u00f9 dobbiamo sforzarci di dipendere il meno possibile dalla speranza\u00bb.\nLa speranza cristiana.\nSe nell'ellenismo pagano si connotava la differenza tra falsa e vera speranza nella sopravvivenza nell'aldil\u00e0, gi\u00e0 nel messaggio biblico la \"speranza d'immortalit\u00e0\" trova certezza in Dio (\u00abLo spirito di coloro che temono il Signore vivr\u00e0, perch\u00e9 la loro speranza \u00e8 posta in colui che li salva\u00bb): se quindi \u00abLa speranza dell'empio \u00e8 come pula portata dal vento\u00bb per coloro che hanno vissuto secondo il comando divino \u00abla loro speranza \u00e8 piena d'immortalit\u00e0\u00bb ed anzi essi possono sperare nella resurrezione dei corpi: \u00abla speranza di riavere di nuovo da Dio queste membra\u00bb e \u00abla speranza di essere da lui di nuovo resuscitati\u00bb\nFilone Alessandrino.\nFilone Alessandrino fonda una metafisica della speranza che diviene costitutiva dell'essenza umana. Ogni azione dell'uomo si basa sulla speranza e, come gi\u00e0 aveva affermato la sapienza greca, \u00abtutta la nostra vita \u00e8 piena di speranze\u00bb\nLa speranza \u00e8 anche una \"consolazione naturale\" che quando siamo afflitti dalla disgrazia ci spinge a superare la paura e ad avere speranza in un bene futuro che rimedi al male che ci ha colpito e, del resto, se la speranza \u00e8 \u00abattesa dei beni\u00bb, la paura \u00e8 \u00abattesa dei mali\u00bb:\nL'essenza dell'uomo va ricercata nel rapporto che egli ha con Dio suo creatore che nel crearlo ha sperato nell'uomo che, come detentore di speranze, differisce dagli animali ma che non si deve illudere del valore delle sue false speranze poich\u00e9 l'unica vera Speranza \u00e8 quella riposta in Dio, \u00absia perch\u00e9 \u00e8 causa della nascita stessa della speranza sia perch\u00e9 \u00e8 l'unico in grado di custodirla intatta e pura\u00bb di modo che l'uomo diviene realmente l'essere composto di natura mortale e immortale.\nI padri della Chiesa.\nMentre quindi l'uomo pu\u00f2 alimentare la speranza con timore, invece, sperando in Dio, ha quasi certezza poich\u00e9 \u00e8 Dio, che non pu\u00f2 mentire, che ha promesso il bene. Dice S. Agostino: \u00ab\u00c8 perch\u00e9 hai promesso che mi hai fatto sperare\u00bb ed aggiunge: \nE cos\u00ec anche Eusebio e S. Ambrogio: \u00abRicorda la promessa fatta al tuo servo con la quale mi hai dato speranza\u00bb\nI padri della Chiesa distinguono per\u00f2 non solo tra false speranze (ricchezze, onori, potere...) e la \"vera\" speranza rivolta a Dio ma anche tra le caduche speranze umane (la salute, la pace in famiglia ecc.) e la speranza in Dio l'unica che appaga l'uomo poich\u00e9 \u00e8 naturale che l'uomo speri cose buone come la salute ecc. \u00ab...ma deve cercare Colui che le ha fatte. \u00c8 Lui la tua speranza\u00bb.\nInvece gli uomini conducono la loro vita affidandosi a una serie infinita di speranze terrene che, sebbene deluse, essi continuano ad alimentare. Questo avviene perch\u00e9 non hanno capito, come anche quelli che si facevano cristiani per vedere realizzate le loro speranze, che come non bisogna amare le cose create ma amare in esse il Creatore (poich\u00e9 colui che ha fatto le cose \u00e8 meglio delle cose stesse) cosicch\u00e9 non bisogna attendersi la realizzazione delle speranze da Dio ma sperare Dio:\nLa \"vera speranza\".\n\"Spe salvi\" (in italiano \"Salvati nella Speranza\") \u00e8 la seconda enciclica di papa Benedetto XVI, pubblicata il 30 novembre 2007, dedicata alla potenza salvifica della speranza cristiana. Una speranza non individualista, ma comunitaria, come comunitaria \u00e8 la vita cristiana perch\u00e9 discende direttamente dall'essere in comunione con Ges\u00f9 ed attraverso di Lui con tutti i Fratelli.\nProgressivamente, almeno a partire da Francesco Bacone, \u00abla speranza biblica del regno di Dio \u00e8 stata rimpiazzata dalla speranza del regno dell'uomo, dalla speranza di un mondo migliore che sarebbe il vero \"regno di Dio\"\u00bb. La redenzione non si attende pi\u00f9 dalla fede cristiana, bens\u00ec dalle conquiste tecnologiche da un lato, e da una politica pensata scientificamente dall'altro. La speranza si \u00e8 tramutata cos\u00ec in \u00abfede nel progresso\u00bb.\nMa \u00abil retto stato delle cose umane, il benessere morale del mondo non pu\u00f2 mai essere garantito semplicemente mediante strutture, per quanto valide esse siano\u00bb, perch\u00e9 l'uomo rimane sempre un essere libero che pu\u00f2 volgere la sua libert\u00e0 ora verso il bene, ora verso il male. E se anche \u00abci fossero strutture che fissassero in modo irrevocabile una determinata - buona \u2013 condizione del mondo, sarebbe negata la libert\u00e0 dell'uomo, e per questo motivo non sarebbero, in definitiva, per nulla strutture buone\u00bb.\nLa vera Speranza, quella che salva, viene invece presentata da Benedetto XVI come un dono della fede che \u00e8 \u00absostanza delle realt\u00e0 che si sperano\u00bb, nel senso che, a differenza della fede nel progresso proiettata in un ipotetico quanto incerto futuro, essa agisce gi\u00e0 nel presente, come certezza dell'avvenire e operante fiducia che la propria vita non finisce nel vuoto. Le speranze terrene, d'altronde, per la loro stessa natura, una volta raggiunte divengono gi\u00e0 superate e non riescono quindi a dare quella gioia che pu\u00f2 venire solo da una prospettiva infinita, come quella offerta appunto da Dio tramite Cristo. Uno degli esempi portati da Benedetto XVI \u00e8 la vicenda dell'africana Giuseppina Bakhita, deportata e schiavizzata, la cui \u00absperanza\u00bb non si riduceva a quella di trovare padroni meno crudeli, ma si fondava sulla grande speranza di essere attesa dall'Amore qualunque cosa le accadesse.\nLa speranza \"virt\u00f9 nascosta\".\nPer capire cosa sia la speranza osserva Papa Francesco \u00ab...possiamo dire per prima cosa che \u00e8 un rischio. La speranza \u00e8 una virt\u00f9 rischiosa, una virt\u00f9, come dice san Paolo, di un'ardente aspettativa verso la rivelazione del Figlio di Dio. Non \u00e8 un'illusione. \u00c8 quella che avevano gli israeliti\u00bb che quando furono liberati dalla schiavit\u00f9 dissero: \u00abci sembrava di sognare. Allora la nostra bocca si riemp\u00ec di sorriso e la nostra lingua di gioia\u00bb. La speranza \u00e8 dunque una tensione , una fiduciosa attesa della rivelazione del figlio di Dio.\nMa \u00abla speranza non \u00e8 ottimismo, non \u00e8 quella capacit\u00e0 di guardare alle cose con buon animo e andare avanti\u00bb, e non \u00e8 neppure semplicemente un comportamento positivo, come quello di certe \u00abpersone luminose, positive\u00bb. Questa \u00ab\u00e8 una cosa buona, ma non \u00e8 la speranza\u00bb. \u00abI primi cristiani la dipingevano come un'\u00e0ncora. La speranza era un'ancora\u00bb che affondava saldamente nella riva dell'aldil\u00e0. La nostra vita \u00e8 come camminare sulla corda verso quell'\u00e0ncora e non accontentarci della nostra buona condotta cristiana. La speranza \u00ab\u00e8 una grazia da chiedere\u00bb; poich\u00e9 \u00abuna cosa \u00e8 vivere nella speranza, perch\u00e9 nella speranza siamo salvati, e un'altra cosa \u00e8 vivere come buoni cristiani e non di pi\u00f9...\u00bb\nSperanza e paura.\nSpinoza.\nOsservava Cartesio come\nLa connessione della paura alla speranza, che in Cartesio ha toni sfumati, assume in Spinoza un ruolo predominante nell'ostacolare la perfezione etica dell'uomo:\nPoich\u00e9 i due contrastanti sentimenti della speranza e della paura si basano sul dubbio e sull'incertezza del presente assumono toni cos\u00ec virulenti che n\u00e9 la ragione n\u00e9 la volont\u00e0 riescono a guidarli al punto che la volont\u00e0 dell'uomo o si paralizza nella rassegnazione o reagisce con violenza verso ci\u00f2 che gli fa paura.\nSpinoza sostiene quindi che bisogna opporsi alla speranza e alla paura non perch\u00e9, come sostenevano gli stoici, questi sentimenti allontanino gli uomini, che guardano al futuro, da ci\u00f2 che di buono il presente pu\u00f2 loro offrire ma perch\u00e9 impediscono all'uomo di raggiungere quel perfezionamento di s\u00e9 che annuller\u00e0 sia la speranza, fuga dalla realt\u00e0 terrena, che la paura, impedimento della saggezza. Solo con la cessazione della speranza e della paura, fonti di passivit\u00e0, d'incertezza e di cieca obbedienza al potere teologico-politico, l'uomo diverr\u00e0 libero, padrone di s\u00e9.\nCos\u00ec opponendosi alla paura Spinoza, politicamente, si oppone all'assolutismo e alla ragion di Stato e, in termini religiosi, rifiuta il precetto biblico del \"timor Domini, initium sapientiae\" (Il timore di Dio \u00e8 l'inizio della saggezza). Opponendosi alla speranza, Spinoza colpisce il fulcro della religione che, sostituendosi allo Stato inefficace, promette al fedele la perfezione del Regno dei cieli.\n\"Se invece ci convinciamo, tramite la scienza intuitiva che volont\u00e0 e intelletto, mente e corpo, sono in Dio la stessa cosa, cio\u00e8 che la mente \u00e8 un modo dell'attributo pensiero e il corpo un modo dell'attributo estensione - poich\u00e9 pensiero ed estensione sono i due attributi dell'unica sostanza divina, anzi sono essi stessi la sostanza divina - allora non essendo l'intelletto, distinto dalla volont\u00e0, e quindi non essendoci libero arbitrio, nel senso di un intelletto che guidi liberamente la volont\u00e0, noi dobbiamo vivere nel mondo, non sperando in un fine e pensando di poterlo trovare liberamente, ma convincendoci che l'uomo \u00e8 compartecipe della natura divina e quindi pu\u00f2 vivere saggiamente \u00absopportando l'uno e l'altro volto della fortuna, giacch\u00e9 tutto segue dall'eterno decreto di Dio con la medesima necessit\u00e0 con cui dall'essenza del triangolo segue che i suoi tre angoli sono uguali a due retti...Non odiare, non disprezzare, non deridere, non adirarsi con nessuno, non invidiare in quanto negli altri come in te non c'\u00e8 una libera volont\u00e0 (tutto avviene perch\u00e9 cos\u00ec \u00e8 stato deciso)\"\nPascal.\nPer l'incertezza del finale giudizio divino secondo Blaise Pascal \u00abLa speranza dei cristiani di possedere un giorno un bene infinito \u00e8 commista di gioia effettiva e di timore.\u00bb ma di fronte a quel bene infinito vale la pena di scommettere e rischiare per guadagnarsi un premio cos\u00ec grande. L'incertezza che attraversa tutta la nostra vita ci suggerisce il consiglio stoico di guardare al presente pi\u00f9 che al futuro e di ricorrere alla conoscenza non perch\u00e9 essa come pensava Spinoza possa farci superare la paura connessa alla speranza ma come strumento per calcolare meglio le probabilit\u00e0 di vincere la scommessa della felicit\u00e0 ultramondana.\nEsistenzialismo.\nNell'esistenzialismo rivolto a descrivere il mondo dell'uomo oltre i consolatori razionalismi astratti, l'appello alla speranza \u00e8 un punto centrale. Afferma per esempio Karl Jaspers, nel solco gi\u00e0 tracciato da S\u00f8ren Kierkegaard, che \u00abci \u00e8 data l'angoscia. Ma l'angoscia \u00e8 il fondamento della speranza.\u00bb\nSoprattutto nell'esistenzialismo francese il richiamo alla speranza generata dall'angoscia \u00e8 un elemento frequente per la salvezza dell'uomo: cos\u00ec Gabriel Marcel:\nIl principio speranza.\nUn significato del tutto diverso da quello spinoziano si ritrova ne \"Il principio speranza\", l'opera (pubblicata in tre volumi dal 1953 al 1959), dove Bloch sosteneva che speranza e utopia sono elementi essenziali dell'agire e del pensare umano. Egli intendeva cos\u00ec porre in luce il contenuto utopico del pensiero di Karl Marx, che viene ad assumere, nell'interpretazione di Bloch, una peculiare tensione messianica. Bloch tent\u00f2 di stabilire un collegamento fra marxismo e Cristianesimo, poich\u00e9 in quest'ultimo riconosceva un significato utopico, come speranza di una redenzione, che il marxismo avrebbe trasformato in una prospettiva rivoluzionaria.\nNe \"Il principio speranza\", Bloch mostra come la capacit\u00e0 dell'uomo di anticipare i progetti pi\u00f9 alti mettendo in moto il reale sviluppo storico, si manifesti sia nelle piccole forme immaginative che caratterizzano la vita quotidiana, le favole, i racconti fantastici dei film e degli spettacoli teatrali sia nelle grandi concezioni religiose, filosofiche.\nIn tutte queste forme della capacit\u00e0 anticipante dell'uomo, l'elemento fondamentale \u00e8 la speranza, la quale non \u00e8 solo qualcosa di puramente soggettivo ma anche aspetto reale dello sviluppo concreto dell'essere che non \u00e8 infatti ontologicamente definibile nella sua immediata staticit\u00e0 e cristallizzazione ma il vero, vitale essere \u00e8 \"il non-essere-ancora\" ben rappresentato dalla speranza intesa come concreta forza di voler costruire, con precisione razionale, la realt\u00e0.\nTuttavia, gi\u00e0 nell\u2019\"Introduzione\" alla traduzione italiana di quest'opera principale di Bloch, Remo Bodei ricorda che non tutti i miti e i filosofi hanno considerato la speranza una virt\u00f9.\nE di ci\u00f2 sembra accorgersi pure lo stesso Bloch, sia prendendo atto delle impreviste e non volute ricadute del suo pensiero sulla \"Teologia della speranza\" del protestante Moltmann, sia inserendo al capitolo 20 della sua opera un'importante alternativa: la speranza non pi\u00f9 come sguardo ottimisticamente diretto al futuro, bens\u00ec come immersione nelle potenzialit\u00e0 insite nel presente, quando l'uomo tenta di vivere cogliendo l'eternit\u00e0 nell'istante, il \"carpe aeternitatem in momento\" e il \"nunc aeternum\" dell'\"attimo oscuro\".\nLa nostra coscienza del presente, che noi crediamo chiara, in effetti \u00e8 offuscata: alla base del faro non c'\u00e8 luce; noi dobbiamo dirigere la sua luce della speranza su ogni attimo della nostra vita presente, altrimenti la luce del faro si perde nella notte del futuro."}
{"id": "283753", "revid": "110157", "url": "https://it.wikipedia.org/wiki?curid=283753", "title": "Flora (Norvegia)", "text": "Flora \u00e8 un ex comune situato nella contea di Sogn og Fjordane, in Norvegia. Il capoluogo era la citt\u00e0 di Flor\u00f8. Dal 1\u00ba gennaio 2020 fa parte del comune di Kinn.\nCentro.\nFlor\u00f8 \u00e8 la citt\u00e0 pi\u00f9 occidentale della Norvegia. \nVicino al centro ci sono due piccoli laghi molto carini; Storevannet e Lillevannet. Intorno ai laghi e nelle colline vicino; Stor-\u00c5sen e Lille-\u00c5sen, ci sono condizioni eccellenti per camminare ed allenarsi.\nStoria.\nFlor\u00f8 ha ottenuto la qualifica di citt\u00e0 nel 1860. Si \u00e8 sviluppata molto rapidamente grazie alla ricca industria della pesca, in particolare di aringhe. Proprio questo \u00e8 il motivo delle tre aringhe rappresentate nello stemma della citt\u00e0.\nPopolazione, demografia.\n\"Abitanti a Flora (in migliaia)\"\nTrasporto, logistica.\nDato che il comune di Flora si affaccia sull'Oceano Atlantico e sul Mare del Nord, il trasporto \u00e8 tradizionalmente sempre stato di tipo marittimo, sia per quanto riguarda il trasporto pubblico sia per quello di merci.\nTrasporto di merci.\nCi sono autocarri per il trasporto del pesce (stoccafisso, merluzzo, salmone) in Italia.\nGeografia fisica.\nIsole.\nCirca il 16% del territorio consiste di isole: \nPaesini.\nAltri paesini del comune (in terraferma) sono: \nFino al 1964 Steindal faceva parte del ex-comune di Vevring (Comune indipendente dal 1837 fino al 1964).\nMontagne.\nLe montagne pi\u00f9 alte nel comune di Flora sono; \nFiordi.\nFlora ha i fiordi seguenti; Norddalsfjord, Solheimsfjord, Brufjord e la parte occidentale di F\u00f8rdefjord. Da Nyttingnes il Solheimsfjord \u00e8 tagliato in due; Eikefjord e H\u00f8ydalsfjord.\nFlora e fauna.\nLa Corrente del Golfo trasporta ogni secondo 0,4\u00a0km\u00b3 di acqua calda nei mari NordAtlanitci.\nL'influenza della corrente \u00e8 sentita fino in Norvegia, specialmente lungo la costa, e aumenta la temperatura media durante l'anno di circa 6\u00a0\u00b0C, e la temperatura invernale forse di 20-30\u00a0\u00b0C. \nIl clima sul litorale ovest \u00e8 iperatlantico, abbastanza umido, con temperature invernali relativamente alte (tipicamente 0-5\u00a0\u00b0C) e le estati piuttosto fredde (15-25\u00a0\u00b0C). La temperatura media invernale (dicembre, gennaio, febbraio) lungo la linea costiera e nelle isole \u00e8 superiore ad 1\u00a0\u00b0C. Questo clima offre condizioni speciali per piante e alberi che richiedono temperature elevate nei mesi invernali. Di conseguenza le foreste sono piene di vita tutto l'anno. Alcune delle specie sono tipiche della zona iperatlantica."}
{"id": "283759", "revid": "110157", "url": "https://it.wikipedia.org/wiki?curid=283759", "title": "Flor\u00f8", "text": " \nFlor\u00f8 \u00e8 una cittadina norvegese situata nel comune di Kinn nella contea di Vestland in Norvegia.\nFondata nel 1860, si svilupp\u00f2 sulla pesca dell'aringa. Si trova sulla costa tra \u00c5lesund e Bergen ed \u00e8 la citt\u00e0 pi\u00f9 occidentale della Norvegia.\nCollegamenti.\nIl porto di Flor\u00f8 \u00e8 compreso tra gli scali previsti dai battelli Hurtigruten che vi effettuano scali giornalieri."}
{"id": "283768", "revid": "2144012", "url": "https://it.wikipedia.org/wiki?curid=283768", "title": "AIESEC", "text": "AIESEC (in origine, acronimo per \"Association Internationale des Etudiants en Sciences Economiques et Commerciales\") \u00e8 un'associazione studentesca, senza scopo di lucro, indipendente, apartitica, apolitica. AIESEC, con la sua presenza in 126 paesi del mondo, \u00e8 la pi\u00f9 grande associazione studentesca al mondo, un network con pi\u00f9 di 100.000 studenti provenienti da pi\u00f9 di 2400 universit\u00e0.\nStoria.\nTutto inizia dopo la seconda guerra mondiale, quando un ragazzo francese si trov\u00f2 a dare un passaggio ad un autostoppista tedesco. In questa occasione, i due si resero conto che tutto l'odio esistente fino ad allora tra i due paesi era immotivato e che sarebbe bastato \"far conoscere il diverso\" ad ognuno per evitare un'ulteriore guerra in futuro. Fu cos\u00ec che i due con degli amici nel 1948 si organizzarono, invitando alcuni studenti provenienti da 6 nazioni ad incontrarsi a Liegi, in Belgio, con l'intenzione di promuovere una nuova forma di cooperazione internazionale. In quell'occasione fondarono l\"Association Internationale des Etudiants en Sciences Economiques\" (AIESEC). Scopo dell'associazione era ristabilire, tra gli studenti di tutto il mondo, quei rapporti al tempo logorati dalla guerra.\nJaroslav Zich, studente della Repubblica Ceca, fu eletto primo presidente. Il quartier generale dell'associazione era situato nella citt\u00e0 di Praga, nella vecchia Cecoslovacchia; una volta che i comunisti presero il potere, emerse la necessit\u00e0 di cambiare sede per rimanere politicamente neutrali tra i due blocchi contrapposti. Venne dunque scelta Bruxelles in Belgio e pi\u00f9 tardi, verso la fine degli anni Novanta, Rotterdam, nei Paesi Bassi, dove si trova tuttora.\nNel 1949 si tenne un secondo congresso a Stoccolma. Vi parteciparono rappresentanti di sette nazioni: Belgio, Danimarca, Finlandia, Francia, Paesi Bassi, Norvegia e Svezia. I rappresentanti firmarono l'atto costitutivo dell'associazione. Il nome fu leggermente modificato in \"Association Internationale des Etudiants en Sciences Economiques et Commerciales\" (AIESEC).\nOggi del nome \u00e8 rimasto solo l'acronimo AIESEC, in quanto molti degli studenti membri non provengono pi\u00f9 da facolt\u00e0 di Economia e Commercio.\nFinalit\u00e0.\nAIESEC vuole contribuire allo sviluppo dei paesi in cui opera con un impegno supremo per la cooperazione e la comprensione internazionale. Il programma cardine attraverso cui si sviluppano gli scopi dell'associazione sono gli scambi internazionali (\"eXchanges\") che danno la possibilit\u00e0 agli studenti di vivere all'estero, lavorando in aziende ed organizzazioni che collaborano con l'associazione.\nAi membri, l'associazione offre un percorso strutturato di apprendimento attraverso cui ognuno pu\u00f2 acquisire abilit\u00e0 quali \"teamwork\", \"time management\", sviluppo della \"leadership\", organizzazione di eventi, gestione contabile.\nAIESEC inoltre, con la sua attenzione alle tematiche di rilevanza locale e globale (come la responsabilit\u00e0 sociale d'impresa, l'imprenditorialit\u00e0, la sostenibilit\u00e0), vuole collegare il mondo degli studenti alla realt\u00e0 aziendale e alla comunit\u00e0. Nel 2016, ad esempio numerose iniziative sono portate avanti sul tema dell'imprenditorialit\u00e0 e dei mercati emergenti.\nOrganizzazione.\nAIESEC \u00e8 organizzata secondo una struttura a tre livelli.\nAIESEC in Italia.\nNata nel 1952, ma entrata ufficialmente nel network internazionale di AIESEC nel 1954, AIESEC Italia conta oggi 26 comitati locali nelle principali universit\u00e0 e un comitato nazionale con sede a Milano.\nL'organizzazione \u00e8 presente nelle seguenti universit\u00e0: Ancona, Bari, Brescia, Bologna, Catania, Ferrara, Genova, Milano, Napoli Federico II, Napoli Parthenope, Padova, Palermo, Pavia, PoliTO, Roma Sapienza, Roma Tre, Roma Tor Vergata, Torino, Trento, Trieste e Venezia. \u00c8 inoltre in corso l'allestimento dei nuovi comitati locali di Cagliari, Perugia, Urbino e Verona."}
{"id": "283773", "revid": "729019", "url": "https://it.wikipedia.org/wiki?curid=283773", "title": "Isole Perhentian", "text": "Le isole Perhentian (in malese \"Pulau Perhentian\") sono un piccolo arcipelago situato al largo delle coste orientali della penisola malese, nel mar Cinese Meridionale, nello stato del Terengganu in Malaysia.\nLe due isole principali sono Perhentian Besar (\"Perhentian Grande\") e Perhentian Kecil (\"Perhentian Piccola\u201c), nei pressi di Kecil si trovano le isolette disabitate di Susu Dara, Seringgi e Rawa. Tutte le isole fanno parte del Pulau Redang National Marine Park.\nI fondali sono ricchi di coralli e pesci tropicali, vero paradiso per i sommozzatori. Sulle isole non esistono strade. Lungo le spiagge, raggiungibili solo tramite barca, vi sono alcuni semplici resort per viaggiatori, su Kecil si trova un piccolo villaggio di pescatori con porticciolo e le scuole.\nAltri progetti.\nhttps://www.nellaterradisandokan.com/natura/pulau-perhentian/"}
{"id": "283777", "revid": "86599", "url": "https://it.wikipedia.org/wiki?curid=283777", "title": "Lacus Aestatis", "text": "Il Lacus Aestatis (\"Lago dell'Estate\", in latino) \u00e8 una formazione geologica lunare, che consiste di due regioni relativamente piccole di colore pi\u00f9 scuro rispetto alla superficie circostante, vicino all'estremo occidentale della faccia visibile della Luna. La superficie complessiva del lago \u00e8 di circa 1000 km2.\nLa parte nord-occidentale del lago \u00e8 situata ad est-sud-est del cratere Rocca; la formazione prosegue verso sud-est, assumendo una forma irregolare che si estende principalmente su una direttrice nord-sud. L'estremo meridionale si trova a breve distanza dal cratere Cr\u00fcger."}
{"id": "283790", "revid": "1318658", "url": "https://it.wikipedia.org/wiki?curid=283790", "title": "Maurice Ren\u00e9 Fr\u00e9chet", "text": "Ha prodotto alcuni dei maggiori contributi nello studio delle topologie degli insiemi di punti e introdotto l'intero concetto degli spazi metrici. Ha inoltre prodotto numerosi importanti contributi nei campi della statistica e della probabilit\u00e0, come anche nel calcolo infinitesimale. Il suo lavoro ha determinato per intero la nascita dello studio dei funzionali sugli spazi metrici e introdotto la nozione di compattezza. Indipendentemente da Riesz, ha scoperto il teorema di rappresentazione nello spazio di Lebesgue delle funzioni a quadrato sommabile.\nBiografia.\nLe origini.\nNasce a Maligny da una famiglia protestante, figlio di Jacques e Zo\u00e9 Fr\u00e9chet. Il padre, alla nascita di Maurice direttore di un orfanotrofio protestante a Maligny, divenne ben presto direttore di una scuola protestante, tuttavia a causa delle scarse simpatie nei confronti dell'educazione religiosa da parte della nascente Terza Repubblica, che richiese la secolarizzazione degli istituti religiosi, egli perse il lavoro di l\u00ec a poco. Di conseguenza la madre fu costretta ad aprire un affittacamere per stranieri a Parigi. Suo padre fu successivamente in grado di riottenere una posizione di docente in un istituto secolare, ma non pi\u00f9 una posizione dirigenziale che permettesse loro di sostenere il loro precedente tenore di vita.\nMaurice frequent\u00f2 il liceo Buffon a Parigi, alunno di Jacques Hadamard. Hadamard riconobbe il potenziale del giovane Maurice, del decise di seguire gli studi su base individuale. Anche dopo che Hadamard trasfer\u00ec la propria docenza all'Universit\u00e0 di Bordeaux nel 1894, continu\u00f2 a scrivere a Fr\u00e9chet, assegnandogli lo studio di problemi matematici e criticando aspramente i suoi errori. Molto pi\u00f9 tardi Fr\u00e9chet ammise che ricevere tali problemi lo costringesse a vivere in una condizione di ansia perenne derivante dal non saperli sempre risolvere tutti; ciononostante si disse assai grato di quella speciale relazione che gli permise di intrattenere un rapporto privilegiato con Hadamard.\nAl completamento degli studi secondari, Fr\u00e9chet dovette sostenere il servizio di leva. Fu in quel periodo che decise se studiare fisica o matematica, scegliendo quest'ultima per non dover studiare anche chimica; nel 1900 dunque, si iscrisse alla \u00c9cole normale sup\u00e9rieure per studiare matematica.\nCominci\u00f2 a pubblicare molto presto, con le prime quattro pubblicazioni risalenti gi\u00e0 al 1903. Alcuni dei suoi primi lavori furono pubblicati anche presso l'American Mathematical Society, grazie ai suoi contatti con alcuni matematici americani a Parigi, in particolare Edwin Wilson.\nVita adulta.\nFr\u00e9chet insegn\u00f2 in molti tipi di istituti durante la sua carriera accademica. Nel biennio 1907\u20131908 insegn\u00f2 come professore di matematica al liceo di Besan\u00e7on, quindi nel 1909 al liceo di Nantes e quindi nel decennio 1910-1920 all'Universit\u00e0 di Poitiers.\nPrima guerra mondiale.\nFr\u00e9chet pianificava di passare un anno negli Stati Uniti all'Universit\u00e0 dell'Illinois ma ci\u00f2 gli fu impedito dallo scoppio della prima guerra mondiale nel 1914. Fu infatti arruolato il 4 agosto dello stesso anno. Grazie alla sua variegata conoscenza delle lingue, acquisita nel periodo in cui la madre gestiva l'affittacamere, pot\u00e9 fare da interpretere per l'esercito inglese. Ciononostante, il suo non era un ruolo privo di pericoli; per due anni e mezzo egli fu assegnati a posizioni molto vicine o addirittura sul fronte. I loro ideali egualitari spinsero molti accademici ad arruolarsi; molti di loro servirono in trincea perdendo tragicamente la vita. \u00c8 significativo sottolineare che anche sotto le armi, Maurice riusc\u00ec in ogni caso a produrre nuovi lavori con una certa assiduit\u00e0, nonostante il poco tempo a sua disposizione per dedicarsi agli studi.\nDopo la guerra.\nAl termine dalla guerra, Fr\u00e9chet fu scelto per andare a Strasburgo ad aiutare nella rifondazione dell'universit\u00e0. Ivi copr\u00ec il ruolo di professore di analisi superiore e di Direttore dell'Istituto di Matematica. Di nuovo, nonostante il pressante carico di lavoro amministrativo, egli fu in grado di produrre una gran quantit\u00e0 di significativi lavori di ricerca.\nNel 1928 Fr\u00e9chet decise di tornare a Parigi grazie all'incoraggiamento di Borel, che era allora ordinario di Calcolo delle Probabilit\u00e0 e di Fisica Matematica alla Sorbona. L\u00ec Fr\u00e9chet copr\u00ec per un breve periodo la posizione di lettore presso la Fondazione Rockefeller della Sorbona e dal 1928 fu professore associato. Fu quindi nel 1933 promosso a ordinario (tenured) di Matematica Generale e di Calcolo Differenziale e Integrale nel 1935. Nel 1941 Fr\u00e9chet succedette a Borel come ordinario di Calcolo delle probabilit\u00e0 e di Fisica Matematica, una posizione che copr\u00ec fino alla pensione nel 1949. Dal 1928 al 1935 Fr\u00e9chet fu anche incaricato di tenere conferenze all'\u00c9cole normale sup\u00e9rieure; grazie a tale posizione Fr\u00e9chet fu in grado di indirizzare un significativo numero di giovani matematici verso la ricerca in probabilit\u00e0, tra i quali Doeblin, Fortet, Loeve, and Ville.\nNonostante i suoi significativi risultati, Fr\u00e9chet non fu particolarmente apprezzato in patria. A titolo di esempio si pu\u00f2 riportare il fatto che nonostante fosse stato nominato numerose volte, non fu eletto membro dell'Accademia delle Scienze che alla veneranda et\u00e0 di 78 anni. Nel 1929 divenne membro straniero dell'Accademia delle Scienze e delle Arti polacca e nel 1950 membro straniero dell'Accademia delle Scienze e delle Arti dei Paesi Bassi.\nFr\u00e9chet era un esperantista e pubblic\u00f2 alcuni lavori e articoli in tale lingua. Fu inoltre presidente della \"Internacia Scienca Asocio Esperantista\" (\"Associazione Scientifica Internazionale Esperantista\") nel triennio 1950\u201353.\nPubblicazioni principali.\nIl suo primo lavoro importante fu la sua tesi di dottorato \"Sur quelques points du calcul fonctionnel\" (1906), sull'analisi dei funzionali. In essa Fr\u00e9chet introdusse il concetto di spazio metrico (il termine si deve tuttavia ad Hausdorff). Il livello di astrazione di Fr\u00e9chet's \u00e8 simile a quello tipico della teoria dei gruppi, con i teoremi dimostrati in sistemi assiomatici opportunamente selezionati, in maniera tale che essi siano poi applicabili a un gran variet\u00e0 di casi particolari. \nSegue una lista dei suoi lavori pi\u00f9 importanti, in ordine cronologico:\nAlcune idee di Fr\u00e9chet presero ispirazione dall'articolo \"Deux types fondamentaux de distribution statistique\" (\"Due tipi fondamentali di distribuzione statistica\") del geografo, demografo and statistico ceco Jarom\u00edr Kor\u010d\u00e1k.\nTalvolta \u00e8 attribuita a Fr\u00e9chet l'introduzione della Disuguaglianza di Cram\u00e9r-Rao, ma le note delle lezioni risalenti agli anni 40 che lo proverebbero sembrere siano andate perdute.\nVita privata.\nNel 1908 spos\u00f2 Suzanne Carrive."}
{"id": "283791", "revid": "1452073", "url": "https://it.wikipedia.org/wiki?curid=283791", "title": "Ho-Oh", "text": " \u00e8 un Pok\u00e9mon base della seconda generazione di tipo Fuoco/Volante. Il suo numero identificativo Pok\u00e9dex \u00e8 250.\nIdeato dal team di designer della Game Freak, Ho-Oh \u00e8 il primo Pok\u00e9mon leggendario apparso nell'anime \"Pok\u00e9mon\", oltre ad essere il primo Pok\u00e9mon della seconda generazione visto dall'allenatore Ash Ketchum nel primo episodio della serie animata. Compare inoltre nella maggior parte dei titoli successivi, in videogiochi spin-off, nei film, nel \"Pok\u00e9mon Trading Card Game\" e nel merchandising derivato dalla serie.\nHo-Oh compare nella copertina dei videogiochi \"Pok\u00e9mon Oro\" e \"Pok\u00e9mon Oro HeartGold\".\nDescrizione.\nSi dice che Ho-Oh sorvoli instancabilmente il mondo con splendide ali iridate, lasciando un arcobaleno dietro di s\u00e9. Si dice che le sue piume portino felicit\u00e0 e che viva ai piedi di un arcobaleno.\nNei giochi Ho-Oh \u00e8 responsabile di aver riportato in vita con i suoi poteri i Pok\u00e9mon Raikou, Entei e Suicune, periti nella distruzione della Torre d'Ottone.\nApparizioni.\nVideogiochi.\nNei videogiochi \"Pok\u00e9mon Oro\" e \"Argento\", \"Pok\u00e9mon Cristallo\" e \"Pok\u00e9mon Oro HeartGold\" e \"Argento SoulSilver\" Ho-Oh \u00e8 disponibile all'interno della Torre Campana, situata ad Amarantopoli.\nPer catturare il Pok\u00e9mon leggendario \u00e8 necessario lo strumento Ala d'Iride, ottenibile dal manager della stazione radio di Fiordoropoli, da un uomo situato nella citt\u00e0 di Plumbeopoli o dal guardiano della torre dopo aver catturato i tre Pok\u00e9mon leggendari Raikou, Entei e Suicune.\nIn \"Pok\u00e9mon X\" e \"Y\" Ho-Oh pu\u00f2 partecipare alle Lotte Aeree. Nella versione \"Rubino Omega\" \u00e8 possibile catturare Ho-Oh nei pressi di Ciclamare se si \u00e8 in possesso dello strumento Campana Chiara.\nNel videogioco \"Pok\u00e9mon Colosseum\" \u00e8 possibile ottenere Ho-Oh purificando ogni Pok\u00e9mon ombra nella Modalit\u00e0 Storia e in seguito usando il party con cui il giocatore ha completato questa modalit\u00e0 per vincere l'equivalente di Mt. Battle per la Modalit\u00e0 Storia (non \u00e8 necessario usare un party di Orre). \u00c8 possibile importare Pok\u00e9mon da \"Rubino\", \"Zaffiro\", \"Smeraldo\", \"Rosso Fuoco\" o \"Verde Foglia\" per utilizzarli nella Modalit\u00e0 Storia.\nIn ' Ho-Oh si trova al quarantesimo piano del Monte Remoto. Il Pok\u00e9mon \u00e8 anche disponibile in ' all'interno del Monte Mistral disponendo di Lastraenigma o di Pezzoenigma.\nInfine Ho-Oh \u00e8 presente in una delle Pok\u00e9 Ball del videogioco \"Super Smash Bros. Melee\". Una volta liberato, Ho-Oh voler\u00e0 lungo lo schermo utilizzando l'attacco Magifuoco.\nEventi Nintendo.\nNei videogiochi \"Pok\u00e9mon Rosso Fuoco\" e \"Verde Foglia\" e \"Pok\u00e9mon Smeraldo\" Ho-Oh \u00e8 ottenibile al livello 70 all'interno del Monte Cordone, l'ottava isola del Settipelago, raggiungibile solamente con lo strumento Biglietto Magico. Sull'isola \u00e8 inoltre presente il Pok\u00e9mon leggendario Lugia.\nIn Giappone, il Biglietto Magico \u00e8 stato distribuito per la prima volta durante varie localit\u00e0 Pok\u00e9mon Festa 2004 dal 17 luglio al 15 agosto 2004, mentre negli Stati Uniti il biglietto \u00e8 stato distribuito per la prima volta al Nintendo World Store il 14 maggio 2005. In Europa non \u00e8 mai stato distribuito e non \u00e8 quindi ottenibile legittimamente nelle versioni europee.\nAnime.\nHo-Oh appare per la prima volta al termine dell'episodio \"L'inizio di una grande avventura\" (\"Pok\u00e9mon, I Choose You!\") in cui Ash Ketchum scorge un grande uccello dorato. Quando consulta il suo Pok\u00e9dex, gli viene spiegato che non sono disponibili informazioni sulla creatura, aggiungendo che esistono molti Pok\u00e9mon non ancora identificati.\nIn \"I campanelli rubati\" (\"For Ho-Oh the Bells Toll\") Ash viene a conoscenza del nome e della storia del Pok\u00e9mon da Angelo, capopalestra di Amarantopoli, e da Eugenius, esperto di Pok\u00e9mon leggendari, in particolare di Suicune.\nIl ragazzo avvista di nuovo Ho-Oh nel corso di \"Addii e partenze\" (\"Gotta Catch Ya Later!\"), quando si appresta a partire per la regione di Hoenn. \u00c8 inoltre apparso in \"Il Leggendario Ho-Oh\" (\"Battling the Enemy Within\") e nel sesto episodio di \"Pok\u00e9mon Generazioni\", \"Il ritorno\"."}
{"id": "283792", "revid": "86599", "url": "https://it.wikipedia.org/wiki?curid=283792", "title": "Mare Anguis", "text": "Il mare Anguis (\"mare del Serpente\", in latino) \u00e8 un mare lunare situato sul lato del satellite sempre rivolto verso la Terra. Si situa all'interno del bacino del Crisium ed \u00e8 parte del Sistema nettariano; la sua formazione risale effettivamente al periodo nettariano. La sua colorazione scura, all'origine della denominazione di \"mare\", \u00e8 probabilmente dovuta alla presenza di basalti di origine vulcanica."}
{"id": "283796", "revid": "968255", "url": "https://it.wikipedia.org/wiki?curid=283796", "title": "La luna \u00e8 tramontata", "text": "La luna \u00e8 tramontata \u00e8 un romanzo dello scrittore americano John Steinbeck pubblicato da \"Viking Press\" nel marzo 1942. Racconta la storia dell'occupazione militare di una cittadina del Nord Europa da parte dell'esercito di una nazione, che non viene menzionata, in guerra con l'Inghilterra e la Russia, trasparentemente ispirato alla reale invasione della Norvegia da parte della Germania nazista. Scritto col proposito di incoraggiare e motivare i movimenti di Resistenza nell'Europa occupata, l'opera rimane ancor oggi attuale col suo messaggio fuori del tempo, dedicato a tutti i popoli conquistatori e conquistati: un insegnamento per i primi, affinch\u00e9 imparino qualcosa dai loro errori, per i secondi perch\u00e9 non cedano mai la propria dignit\u00e0 e non si arrendano mai.\nIl popolo capisce che, se sar\u00e0 ragionevole, sar\u00e0 definitivamente conquistato, e per questo inizia una lenta guerra di nervi, di logoramento degli invasori, che infine comprendono di non essere solo soldati, ma uomini, bisognosi di una parola gentile, di un saluto cordiale: sono stanchi di essere sempre e solo soldati, di stare sempre sull'attenti, di doversi sempre guardare le spalle nel timore di un attentato.\nIl titolo del libro proviene dal Macbeth di Shakespeare, quando Banquo chiede al figlio, Fliance, com'\u00e8 la notte, questi risponde: \u00abThe moon is down; I have not heard the clock\u00bb (Atto II, Scena I).\nTrama.\nPresa di sorpresa, una piccola cittadina costiera viene occupata da un esercito invasore con poca resistenza. Il sito riveste importanza strategica perch\u00e9 \u00e8 un porto che serve una grossa miniera di carbone. Il Colonnello Lanser, a capo del battaglione occupante, si installa col suo quartier generale nella casa di Orden, il popolare sindaco eletto democraticamente. La realt\u00e0 dell'occupazione ha lasciato la popolazione dapprincipio sorpresa, rabbiosa, ma ancora confusa e incapace di reagire. L'episodio catalizzatore delle proteste \u00e8 causato dal rifiuto di \"Alexander Morden\", un consigliere municipale, di aderire al lavoro coatto in miniera: dopo un processo sommario, viene ucciso da un plotone d'esecuzione. Gli abitanti iniziano una lenta, silente, vendetta: sezioni delle ferrovia che collegano la miniera al porto vengono danneggiate regolarmente, i macchinari sabotati, i generatori d'elettricit\u00e0 vanno fuori uso. Appena un soldato isolato abbassa la guardia, o esce con una donna, viene ucciso. Il sindaco Orden sta con la sua gente, riaffermando al Colonnello Lanser che non si pu\u00f2 spezzare permanentemente lo spirito di un uomo. Il loro spirito di indipendenza si organizza cos\u00ec nella resistenza armata al nemico: la morale da trarre \u00e8 che nessuno \u00e8 vinto, finch\u00e9 non si arrende.\nI personaggi.\nLe figure pi\u00f9 nettamente definite sono sicuramente quelle del colonnello invasore, Lanser, e del sindaco del paese occupato, Orden.\nIl Colonnello Lanser.\nEgli vede nettamente, con lucidit\u00e0, la stupidit\u00e0 e la ottusit\u00e0 degli ordini che gli vengono impartiti, ma non pu\u00f2 esimersi dall'obbedire: \"Che noi si sia d'accordo o no, signore, questo \u00e8 quello che bisogna fare\" dir\u00e0 al sindaco: e in questa sua accettazione del dovere, in cui tuttavia non crede, sta la drammaticit\u00e0 e il titanismo del suo ruolo.\nRuolo ben diverso da quello del suo sottoposto, il tenente Loft, che invece crede in ogni sua molecola nel regolamento e nel suo \"status\" di militare.\nIl colonnello esegue quasi con disperazione il suo dovere, tratta quando deve trattare, uccide quando deve uccidere, ma \u00e8 profondamente consapevole dell'inutilit\u00e0 delle sue azioni, e questa demotivazione (bench\u00e9 rigidamente controllata) fa s\u00ec che la sua stima nei confronti del sindaco cresca a dismisura, perch\u00e9 vede incarnata nel semplice, bonario sindaco Orden, la democrazia e la semplice adesione a dei principi accettati e vissuti dall'individuo e dalla societ\u00e0 in cui vive, in un \"unicum\" vitale e in continuo progredire, mentre il suo \"regolamento\" non vede a un palmo dal suo naso e non porta null'altro che morte e distanza fra gli uomini.\nIl sindaco Orden.\nIl sindaco \u00e8 invece consapevole del suo \"status\" di portavoce della comunit\u00e0: quando non sa ancora cosa vogliano i suoi concittadini, attende con pazienza che gli venga dato un segnale e quando questo arriva, esegue, con fermezza e semplicit\u00e0, quanto ci si aspetta da lui, fino al sacrificio personale.\nLa sua umanit\u00e0 non esclude la paura, ma la convinzione di avere un dovere da compiere lo porta ad assumere un atteggiamento eroico ed emblematico, lui che fin dalle prime pagine ci era stato presentato come un buonuomo incapace di indossare un abito da cerimonia senza l'aiuto della moglie.\nAltri personaggi.\nMa questo non vuole mettere in ombra le altre figure presenti nel libro, gli altri ufficiali invasori, giovani illusi di essere gli instauratori di un ordine nuovo e migliore, che vengono lentamente disillusi e vedono frantumarsi i loro sogni nello scontro con la realt\u00e0 della guerra di logoramento.\nOppure piccoli uomini e donne che dalla loro cucina o dalla miniera costantemente lavorano per accelerare la propria liberazione.\nAdattamenti.\nTeatro.\nCol titolo provvisorio di \"The New Order\", Steinbeck aveva cominciato a scrivere il romanzo in forma teatrale, che fu rifiutata dagli agenti teatrali perch\u00e9 consideravano che la prospettiva di un'invasione e occupazione degli Stati Uniti potesse scoraggiare il morale dei combattenti e dei loro familiari. Decise quindi di trasformarlo in romanzo e di spostare l'ambientazione in Norvegia. Dopo la pubblicazione, ne usc\u00ec una versione teatrale, rappresentata per la prima volta a Broadway il 7 aprile 1942, al \"Martin Beck Theatre\", diretto da Chester Erskine. La sceneggiatura fu pubblicata dal \"Dramatists Play Service\" di New York lo stesso anno.\nCinema.\nDal romanzo \"The Moon is Down\", il regista Irving Pichel trasse il film omonimo in bianco e nero del 1943, con Cedric Hardwicke, Henry Travers e Lee J. Cobb. \nNel 1984, John Milius diresse il film \"Alba rossa\", nel quale avviene un'invasione degli Stati Uniti da parte di sovietici e centramericani; la trama \u00e8 molto simile a questo romanzo."}
{"id": "283798", "revid": "123408129", "url": "https://it.wikipedia.org/wiki?curid=283798", "title": "Lista Nazionale", "text": "La Lista Nazionale, nota anche come il Listone, fu una lista elettorale ideata e guidata da Benito Mussolini per le elezioni politiche italiane del 6 aprile 1924.\nStoria.\nIl Duce in un discorso tenuto il 28 gennaio del 1924 dal balcone romano di Palazzo Venezia afferm\u00f2 la propria volont\u00e0 di combattere il Partito Socialista Italiano (PSI) e il Partito Comunista d'Italia (PCd'I), respingendo al tempo stesso ogni alleanza elettorale con gli altri partiti. Si disse per\u00f2 disponibile ad accogliere nella sua lista elettorale \"\"al di fuori, al di sopra, e contro i partiti\" gli uomini propensi a una \"attiva e disinteressata collaborazione\"\".\nL'adesione al \"Listone\" doveva quindi essere a titolo puramente personale, allo scopo di superare i vecchi gruppi e partiti politici (fatta eccezione ovviamente per quello fascista).\nCoalizione.\nOltre al Partito Nazionale Fascista (PNF) che l'anno prima aveva incorporato l'Associazione Nazionalista Italiana, entrarono nel \"Listone\" la maggioranza degli esponenti liberali come Vittorio Emanuele Orlando, Antonio Salandra e, inizialmente, anche Enrico De Nicola (che per\u00f2 ritir\u00f2 la sua candidatura prima delle elezioni), ex popolari espulsi dal partito, demosociali e sardisti filofascisti, oltre a numerose personalit\u00e0 della destra liberale e cattolica italiana: ci\u00f2 diede la certezza che il \"Listone\" sarebbe sicuramente risultato il primo partito, superando il 25% dei voti, utile a ottenere i privilegi previsti dalla legge Acerbo, approvata poco prima.\nAltri liberali e demosociali, filogovernativi ma contrari all'adesione individuale al \"Listone\", presentarono liste \"autonome\", tra cui una capeggiata da Giovanni Giolitti.\nLista nazionale bis.\nInoltre i fascisti, sicuri di conquistare la maggioranza dei 2/3 dei seggi previsti dalla legge elettorale, allo scopo di diminuire ulteriormente il numero dei seggi riservati alle minoranze, presentarono in varie circoscrizioni (Lombardia, Toscana, Lazio e Umbria, Abruzzi e Molise, Puglie), oltre alla lista ufficiale, un'altra lista fascista fiancheggiatrice, detta comunemente \"Lista nazionale bis\" (che aveva come simbolo un\"'aquila romana su di un fascio littorio\"), formata dai pi\u00f9 estremisti fra gli iscritti al partito e contrari alla collaborazione con la destra moderata.\nRisultati percentuali.\nAlle elezioni il \"Listone\" ottenne il 60,1% dei voti e 356 deputati (poi ridotti a 355 per la morte di Giuseppe De Nava, non sostituito); a essi si aggiunsero il 4,8% di voti e i 19 seggi conseguiti dalla lista \"bis\" (con il simbolo \"aquila romana e fascio littorio\") e lo 0,25 della lista dissidente fascista Fasci nazionali presentata in Piemonte e Lombardia, che elesse Cesare Forni, il quale vot\u00f2 la fiducia al governo Mussolini ma contro la volont\u00e0 del partito da lui stesso fondato: infatti i suoi seguaci, iscritti a tale partito, lo abbandonarono in massa. Nel complesso le liste governative raccolsero il 65,2% dei voti validi, sfiorando i 2/3 dei voti, eleggendo 376 parlamentari, di cui 275 iscritti al PNF (cio\u00e8 sette in pi\u00f9 della maggioranza assoluta dell'Assemblea, fissata a quota 268) e 101 degli altri partiti della coalizione.\nAttivit\u00e0 parlamentare.\nLe consultazioni si svolsero in un clima di violenza e intimidazioni delle squadre fasciste in tutta Italia e, con un duro discorso, il deputato socialista Giacomo Matteotti chiese di annullarle. Dopo il suo rapimento e omicidio da parte di una squadra fascista, probabilmente su ordine di Benito Mussolini, si cre\u00f2 verso il governo un clima di indignazione, che coinvolse non solo l'opposizione parlamentare socialista, ma indusse anche i popolari di De Gasperi e i liberali di Giolitti a uscire dalla maggioranza governativa. Le opposizioni abbandonarono i lavori parlamentari per riunirsi altrove (\"Secessione aventiniana\").\nCon un veemente discorso alla Camera, il 3 gennaio del 1925 Mussolini, pressato tre giorni prima da trentatr\u00e9 comandanti di legione della Milizia Volontaria per la Sicurezza Nazionale (il cosiddetto \"pronunciamento dei consoli\"), si assunse \u00abla responsabilit\u00e0 politica, morale, storica di tutto quanto \u00e8 avvenuto\u00bb e poco dopo progett\u00f2 di sciogliere tutti i partiti politici, tranne il PNF."}
{"id": "283799", "revid": "767487", "url": "https://it.wikipedia.org/wiki?curid=283799", "title": "Mare Australe", "text": "Il Mare Australe (\"Mare australe\", in latino) \u00e8 un mare lunare situato nell'emisfero sudoccidentale del satellite; con un diametro di ben 603 chilometri, si estende dal lato visibile a quello nascosto della Luna (sebbene possa essere osservato per intero grazie al fenomeno della librazione). In questa regione sono presenti abbondanti depositi di basalto di origine vulcanica probabilmente formatisi nel corso dell'Imbriano superiore, nonostante la regione risalga al periodo Pre-Nettariano.\nA differenza di quanto accade per molti altri mari lunari, il Mare Australe presenta una superficie riccamente craterizzata e irregolare; sono presenti, fra gli altri, i crateri Jenner e Lamb, anch'essi ricoperti da uno strato di lava."}
{"id": "283802", "revid": "339392", "url": "https://it.wikipedia.org/wiki?curid=283802", "title": "Pizzo dei tre signori", "text": ""}
{"id": "283803", "revid": "174925", "url": "https://it.wikipedia.org/wiki?curid=283803", "title": "Olio lubrificante", "text": "Con il nome di oli lubrificanti si identifica una classe di miscele liquide utilizzate per la lubrificazione di organi meccanici.\nDal punto di vista chimico, sono costituiti da una base di natura idrocarburica e da un insieme di additivi (presenti in genere dal 10 al 30% in volume), i quali possono essere di origine minerale, semisintetica o sintetica.\nNel caso di olio lubrificante utilizzato su veicoli, si parla pi\u00f9 specificamente di olio motore.\nComposizione.\nGli oli motore sono normalmente composti da una base e da un insieme di additivi.\nL'additivazione \u00e8 suddivisa in pacchetti per il miglioramento della viscosit\u00e0, dell'indice di viscosit\u00e0, della detergenza, per inibire la formazione di schiuma o l'ossidazione, ecc. e sono per lo pi\u00f9 in comune a tutti i lubrificanti oggi in commercio.\nPossiamo quindi distinguere in 5 gruppi i vari tipi di basi:\nLe basi possono inoltre essere:\nI pacchetti di additivazione possono essere aggiunti da ogni singola casa costruttrice di lubrificanti secondo criteri \"autocertificati\", e si generalizza distinguendoli tra:\nSpecifiche.\nLe specifiche principali di un olio lubrificante sono le seguenti:\nIl monitoraggio delle caratteristiche dell'olio si effettua facendo periodiche analisi.\nClassificazioni SAE e ISO degli oli lubrificanti.\nLa Society of Automotive Engineers (SAE) e la International Organization for Standardization (ISO) hanno istituito dei codici numerici, per la classificazione degli oli, rispettivamente per trazione e industriali, in base alla loro viscosit\u00e0 cinematica.\nIl valore di viscosit\u00e0 \u00e8 molto importante per poter determinare se l'olio \u00e8 adatto alle condizioni di lavoro: oli con un elevato valore di viscosit\u00e0 sono adatti per l'uso estivo, mentre oli con ridotti valori di viscosit\u00e0 sono adatti a un uso invernale; gli oli multigrado sono impiegabili in un pi\u00f9 vasto intervallo di temperature ambientali e il loro arco d'utilizzo viene descritto da due numeri: la viscosit\u00e0 a freddo e quella a caldo.\nIl codice pu\u00f2 essere costituito da un solo numero (\"olio unigrado\"), il quale descrive la viscosit\u00e0 del liquido a una temperatura specifica (nel caso dei gradi ISO VG, facenti parte della classificazione ISO 3448, 40\u00a0\u00b0C), oppure pu\u00f2 essere costituito da due numeri (\"olio multigrado\") dove il primo numero \u00e8 seguito da una W (gradazione \"Winter\") e determina il valore in condizione di temperature rigide, mentre il secondo determina il valore in condizione di temperature elevate.\nLe caratteristiche di questi oli sono:\n\u00c8 bene ricordare che tali indicazioni, tuttavia, si riferiscono unicamente alla viscosit\u00e0 di un olio in particolare, e non anche alla sua base chimica, caratteristica che pu\u00f2 comunque rivelarsi rilevante ai fini di una corretta determinazione dell'applicazione dell'olio (come ad esempio nel caso dei lubrificanti per compressori destinati al condizionamento, caso in cui la solubilit\u00e0 nel refrigerante, sia in stato liquido che gassoso e in range termici sufficientemente ampi, si rivela fondamentale al fine di garantire una corretta circolazione dell'olio all'interno del circuito frigorifero e, in particolare, un sufficiente ritorno di olio al compressore, che \u00e8 favorito anche dall'impiego della gradazione di viscosit\u00e0 d'olio specifica per l'impianto, al fine di evitare il ristagno d'olio all'interno dell'evaporatore freddo).\nOli lubrificanti per motori.\nNel caso di utilizzo per motori, gli oli lubrificanti svolgono le seguenti funzioni anche grazie all'uso di additivi prestazionali:\nOgni tipologia di olio presenta valori differenti di densit\u00e0 e viscosit\u00e0.\nFino agli anni ottanta si richiedevano lubrificanti \"spessi\", ossia con gradazione particolarmente elevata (ad esempio SAE 20W50), per creare uno spessore considerevole che andasse a ricoprire gli spazi tra le parti in scorrimento.\nOggi con l'utilizzo di materiali con dilatazioni termiche ridotte, e giochi di accoppiamento ridotti dovuti principalmente al contenimento di sostanze inquinanti, le case costruttrici prediligono per i propri motori viscosit\u00e0 particolari (ad esempio SAE 0W30 o SAE 5W30).\nInoltre, sempre pi\u00f9 case per ovviare a problemi di progettazione dei motori stessi (sempre dovuto al contenimento delle sostanze inquinanti), emanano alle case produttrici di lubrificanti particolari richieste di specifiche per far s\u00ec che i propri motori con l'utilizzo di determinati lubrificanti non abbiano rotture e grippaggi entro i termini di progettazione chilometrica dei motori.\nVi sono inoltre lubrificanti specifici a seconda del ciclo di combustione del motore:\nOli per motore a quattro tempi e a due tempi.\nNegli anni cinquanta gli oli lubrificanti per i motori due tempi davano una caratteristica colorazione bluastra ai gas di scarico, cosa che attualmente non accade quasi pi\u00f9; inoltre attualmente per la lubrificazione del motore si utilizza un miscelatore, il quale riceve olio da un serbatoio adibito a contenere l'olio, munito di un galleggiante per poter segnalare l'insufficienza dell'olio tramite una spia dell'olio.\nInoltre per questi motori si pu\u00f2 usare l'olio di ricino o ricinato, il quale ha un grado di protezione pi\u00f9 elevato degli oli sintetici e la possibilit\u00e0 d'essere miscelato all'alcool, ma ha come inconvenienti un maggiore imbrattamento del motore, un minore potere lubrificante a motore freddo dovuto alla maggiore viscosit\u00e0 rispetto agli altri oli e un odore caratteristico e penetrante dallo scarico.\nGli oli per il motore a seconda delle loro caratteristiche, nel caso in cui venga a mancare la lubrificazione riescono a garantire al motore un tempo d'esercizio pi\u00f9 o meno limitato prima di grippare,\nIn commercio esistono degli additivi specifici che migliorano alcune qualit\u00e0 dell'olio motore utilizzato.\nDifferenti risultano invece le esigenze che deve soddisfare un lubrificante per trasmissioni.\nOli per trasmissioni manuali.\nPur rimanendo importanti le funzioni di asportazione del calore generato per attrito e le caratteristiche di protezione delle superfici metalliche, gli oli per cambi di velocit\u00e0, differenziali e/o riduttori devono possedere le seguenti propriet\u00e0:\nIn realt\u00e0 sarebbe pi\u00f9 corretto indicare per questo tipo di lubrificante una viscosit\u00e0 ISO, ma commercialmente la sigla con cui vengono classificati i lubrificanti per trasmissione manuale \u00e8 SAE.\nCome per i lubrificanti per motore, anche questi presentano un numero, seguito dalla lettera W, seguito da un secondo numero (ad esempio SAE 75\u00a0W-90) dove il primo numero indica la viscosit\u00e0 a freddo, e il secondo numero a caldo.\n\u00c8 possibile l'utilizzo, a seconda delle esigenze dettate dai costruttori, l'utilizzo di lubrificanti monogrado (SAE 75\u00a0W, SAE 80\u00a0W), ma la gradazione pi\u00f9 diffusa per lungo tempo \u00e8 stata la 80\u00a0W-90 e su cambi di pi\u00f9 moderna concezione le SAE 75\u00a0W-80 o 75\u00a0W-90.\nLe specifiche API per questo tipo di lubrificante sono caratterizzate dalla lettera GL e le specifica pi\u00f9 utilizzate sono la API GL-4 o dove richiesto la pi\u00f9 elevata GL-5.\nSu alcuni cambi manuali non vengono richiesti dai costruttori dei lubrificanti, bens\u00ec dei fluidi (spesso utilizzati su pompe servosterzo e cambi automatici) con caratteristiche differenti.\nIn commercio vi sono diverse qualit\u00e0 di fluidi per trasmissione, la cui maggior parte (circa il 90%) viene \"classificata\" a seconda che il lubrificante superi la specifica GM detta DEXRON (II, III, VI) oppure Allison.\nI fluidi per trasmissione vengono anche largamente impiegati come fluido per servosterzo.\nOlio idraulico.\nVengono comunemente chiamati oli idraulici, ma sarebbe pi\u00f9 corretto parlare di \"fluido idraulico\".\nIn alcuni tipi di trasmissioni (ad esempio quelle automatiche) un lubrificante deve poter funzionare come fluido idraulico, trasmettendo potenza con prontezza attraverso convertitori di coppia o giunti idraulici, e deve mantenere corretti coefficienti di attrito nel tempo tra i dischi frizione, per assicurare cambiate dolci e lineari.\nLa caratteristica per\u00f2 pi\u00f9 importante che un lubrificante deve possedere nel campo delle trasmissioni (in particolar modo in quelle pi\u00f9 sollecitate dotate eventualmente di ingranaggi ipoidi) \u00e8 la capacit\u00e0 di sopportare i carichi elevati che si generano abitualmente tra i denti in presa. L'ottenimento di queste prestazioni avviene tramite additivi che hanno elevata reattivit\u00e0 chimica con i materiali ferrosi: tali additivi devono per\u00f2 essere selezionati accuratamente per non presentare (cosa non rara) reattivit\u00e0 di tipo corrosivo nei confronti di alcune leghe metalliche.\nControllo del livello.\nPer il controllo del livello massimo e minimo di un liquido operativo si possono utilizzare diversi sistemi:\nIn tutti i casi, \u00e8 consigliato fare riferimento esclusivamente alle istruzioni del produttore in merito all'operazione di controllo del livello, al fine di misurare correttamente il livello del liquido ed eventualmente portarlo al livello corretto.\nRabbocco e sostituzione dell'olio motore.\n\u00c8 consigliabile sostituire l'olio secondo quanto raccomandato dal costruttore del motore stesso cos\u00ec come riportato sul libretto di uso e manutenzione, anche se gli intervalli di sostituzione possono variare sensibilmente in conseguenza del tipo e della qualit\u00e0 dell'olio utilizzato. Negli intervalli tra una sostituzione e l'altra il livello dell'olio va controllato a intervalli regolari e rabboccato in caso di necessit\u00e0 in quanto a seconda del motore si possono avere determinati consumi d'olio. La sostituzione dell'olio motore \u00e8 un'operazione che andrebbe riservata alle officine le quali sono dotate di tutte le attrezzature necessarie allo spurgo dell'olio vecchio e al suo smaltimento e alla sostituzione di esso con quello nuovo.\nL'autoriparatore posiziona l'automobile su un ponte mobile e la solleva, svita il tappo della coppa e scarica l'olio usato a motore caldo in modo da scaricarne il pi\u00f9 possibile e di seguito svita il filtro dell'olio. A questo punto lascia scolare l'olio vecchio per almeno dieci minuti, riavvita il tappo della coppa avendo cura di ripristinare la sua guarnizione e sostituisce il vecchio filtro con uno nuovo. A questo punto riporta l'automobile al livello del terreno e riempie il carter con dell'olio nuovo fino a riportarlo a livello. I filtri dell'olio avvitabili (non a cartuccia estraibile) vanno rigorosamente stretti a mano previa lubrificazione della guarnizione con olio lubrificante, in quanto un serraggio eccessivo, data la continua dilatazione/contrazione termica, pu\u00f2 portare al semibloccaggio del filtro con notevoli difficolt\u00e0 nello svitare in seguito l'elemento usato.\nL'olio esausto va riconsegnato al rivenditore o ai centri di raccolta ecologici.\nAdditivi.\nGli oli presentano degli additivi che ne migliorano le prestazioni, questi additivi va da pochi punti percentuali fino a superare il 30%, inoltre in commercio sono esistiti ed esistono diversi additivi o trattamenti per olio motore tra cui:\nGli additivi hanno diverse classificazioni:\nInoltre gli additivi per lubrificanti possono essere classificati come chimicamente attivi o chimicamente inerti, tra gli additivi chimicamente attivi si hanno i disperdenti, detergenti, antiusura, agenti per pressioni estreme, inibitori di ossidazione, inibitori della ruggine e corrosione.\nTrattamenti tramite l'olio.\nL'olio motore pu\u00f2 essere miscelato ad altri liquidi per ovviare a determinati problemi che possono verificarsi con un uso normale o con un uso errato che pu\u00f2 accentuare tali problematiche, quali lacche, morchie e depositi.\nVapori d'olio.\nI vapori d'olio sono dannosi per l'ambiente e il funzionamento del motore in quanto creano una pressione nel motore e di conseguenza riducono la tenuta delle fasce elastiche, per questo o vengono aspirati dall'impianto d'alimentazione o raccolti dal decantatore/raccoglitore dei vapori dell'olio e liquidi (\"canister\" in inglese)."}
{"id": "283804", "revid": "1543377", "url": "https://it.wikipedia.org/wiki?curid=283804", "title": "Magda Julin", "text": "Magda Mauroy era figlia di un impresario musicale francese, Edouard Mauroy, che si trasfer\u00ec con la famiglia in Svezia quando la bambina aveva sette anni. A sedici anni la ragazza vinse il primo dei suoi tre titoli nazionali svedesi nel singolo donne di pattinaggio artistico, nel 1911; gli altri due titoli arrivarono nel 1916 e nel 1917.\nNel 1920 Magda Julin (sposandosi aveva preso il cognome del marito) vinse la medaglia d'oro nel concorso individuale femminile di pattinaggio ai Giochi olimpici di Anversa, davanti alla connazionale Svea Nor\u00e9n e alla statunitense Theresa Weld. Fu una vittoria a sorpresa, perch\u00e9 la Julin non aveva mai gareggiato in competizioni internazionali fuori dalla Svezia, ed era quindi poco nota all'estero. Aveva preso parte un'unica volta ai campionati mondiali di pattinaggio di figura, quando si svolsero a Stoccolma nel 1913, e si era classificata sesta. Quando vinse l'oro olimpico, Magda Julin era gi\u00e0 incinta di 3 mesi.\nDopo il ritiro dalle gare, la \"Principessa del Ghiaccio\", come fu affettuosamente soprannominata dalla stampa svedese, rimase attiva nel Movimento olimpico. Nell'aprile del 1990, a quasi 94 anni, presenzi\u00f2 all'inaugurazione della pista di pattinaggio di \u00d6stersund, una delle iniziative a sostegno della candidatura della citt\u00e0 svedese per i XVIII Giochi olimpici invernali, che vennero poi assegnate alla localit\u00e0 giapponese Nagano. Fu la sua ultima apparizione pubblica. Mor\u00ec qualche mese dopo, e fu seporta nel cimitero della Adolf Fredriks kyrka, a Stoccolma, che ospita le tombe di altre personalit\u00e0 svedesi come i primi ministri Hjalmar Branting e Olof Palme."}
{"id": "283814", "revid": "579331", "url": "https://it.wikipedia.org/wiki?curid=283814", "title": "Alena Vrz\u00e1\u0148ov\u00e1", "text": "Dopo i campionati mondiali del 1950, chiese asilo politico e si trasfer\u00ec negli Stati Uniti, dove pass\u00f2 al pattinaggio professionistico con il proprio pseudonimo. Nel 1993 ha assunto la cittadinanza ceca.\nBiografia.\nAlena Vrz\u00e1\u0148ov\u00e1 inizi\u00f2 a fare sport a tre anni, quando i suoi genitori le regalarono un paio di sci. La famiglia andava ogni anno a sciare nella zona dei Monti dei Giganti, nei Sudeti, ma con lo scoppio della Seconda guerra mondiale la tradizione familiare si interruppe. Inizi\u00f2 poi a praticare pattinaggio di figura. Le condizioni di allenamento erano molto difficili: doveva pattinare al mattino presto in inverno, senza illuminazione a causa delle norme sull'oscuramento, nello stadio all'aperto di \u0160tvanice prima degli allenamenti della squadra di hockey su ghiaccio, oppure nei campi da tennis del \"CLTK Tennis Club\", il pi\u00f9 antico circolo tennistico di Praga, che venivano riempiti d'acqua e lasciati ghiacciare. Oltre al pattinaggio, prendeva lezioni di pianoforte e di danza.\nNel 1946 prese parte ai campionati nazionali e vinse il titolo \"juniores\" nel singolo donne. Nell'autunno di quell'anno si rec\u00f2 a Richmond, nel Regno Unito, per allenarsi sotto la supervisione di Arnold Gerschwiler, una delle persone che ebbero maggior influenza nella sua carriera.\nNel 1947 vinse i campionati cecoslovacchi e si classific\u00f2 settima ai Campionati mondiali di pattinaggio di figura. Dopo l'ascesa al potere del partito comunista in patria, fu oggetto di critiche per i suoi allenamenti nel Regno Unito. \"Rud\u00e9 pr\u00e1vo\", il quotidiano del partito, pubblic\u00f2 diversi articoli contro di lei. Nel suo soggiorno successivo a Richmond per gli allenamenti, era tenuta sotto osservazione dagli agenti della sicurezza dello Stato comunista.\nNel 1948 gareggi\u00f2 alle Olimpiadi di St. Moritz, classificandosi al quinto posto dietro alla connazionale Jirina Nekolov\u00e1; l'oro and\u00f2 alla canadese Barbara Ann Scott.\nNel 1949 arriv\u00f2 seconda ai campionati europei di Milano, dietro all'austriaca Eva Pawlik. Ai successivi mondiali di Parigi, le posizioni si invertirono, e la Vrz\u00e1\u0148ov\u00e1 vinse il suo primo titolo mondiale, nonostante alcuni problemi dovuti allo smarrimento dei dischi con la sua musica e la perdita di filo di un pattino poco prima dell'esercizio. \nNel 1950 vinse prima il titolo europeo a Oslo, poi si conferm\u00f2 campionessa del mondo. Dopo i mondiali, invece di rientrare in Cecoslovacchia continu\u00f2 il suo \"tour\" europeo ed ottenne asilo politico. In marzo la madre la raggiunse in circostanze travagliate che coinvolsero un dirottamento aereo, mentre il padre, violoncellista professionista, rimase in patria e non le raggiunse mai all'estero se non per brevi visite. Alena Vrz\u00e1\u0148ov\u00e1 sarebbe tornata a Praga solo nel 1990.\nNell'aprile del 1950 la Vrz\u00e1\u0148ov\u00e1 si trasfer\u00ec negli Stati Uniti ed inizi\u00f2 la carriera professionistica. Con il nome d'arte di Aja Zanova si esib\u00ec per tre anni con lo spettacolo itinerante \"Ice Follies\", poi entr\u00f2 a far parte della troupe di \"Ice Capades\". Apparve anche in spot televisivi e altri spettacoli.\nNel 1969 spos\u00f2 il ristoratore di origine ceca Pavel Steindler, con cui adott\u00f2 due bambini. Insieme gestirono prima il ristorante \"Duck Joint\" a New York poi il \"Czech Pavilion\", entrambi frequentati da celebrit\u00e0 come Martina Navr\u00e1tilov\u00e1, Mikhail Baryshnikov, Paul Newman, Elizabeth Taylor, Milo\u0161 Forman e altri. \nDopo la morte del marito torn\u00f2 a lavorare per \"Ice Capades\", e si occup\u00f2 della gestione della pi\u00f9 grande pista di pattinaggio pubblica di New York, il \"Wollman Rink\". "}
{"id": "283815", "revid": "599013", "url": "https://it.wikipedia.org/wiki?curid=283815", "title": "Alena Vrz\u00e1nov\u00e1", "text": ""}
{"id": "283816", "revid": "1904508", "url": "https://it.wikipedia.org/wiki?curid=283816", "title": "Maria Teresa d'Asburgo-Lorena", "text": "Biografia.\nInfanzia.\nNacque a Vienna durante l'esilio dei suoi genitori dopo l'invasione bonapartista. Suo padre era Ferdinando III, granduca di Toscana e sua madre la principessa Luisa Maria di Napoli che mor\u00ec (durante il parto del settimo figlio, nato poi morto) un anno dopo la nascita di Maria Teresa.\nPrima della Restaurazione del 1814, Ferdinando III fu creato Elettore del secolarizzato arcivescovato di Salisburgo e tutta la famiglia si trasfer\u00ec a W\u00fcrzburg,\nMatrimonio.\nIl 30 settembre 1817 Maria Teresa spos\u00f2 Carlo Alberto di Sardegna con benedizione nuziale il 2 ottobre nella Basilica di Santa Maria del Fiore.\nIl 2 febbraio 1824 Maria Teresa divenne principessa ereditaria e torn\u00f2 a Torino, poi a Racconigi, quando re Vittorio Emanuele I present\u00f2 al popolo Carlo Alberto come erede presuntivo della Corona.\nLa giovane (aveva 16 anni il giorno del matrimonio) era ancora profondamente immatura \u00abuna ragazza assai carina, con lineamenti appropriati e un sorriso senza malizia. Ma era ancora una bambina: giovane, timida, senza civetteria e quasi impaurita dal sesso. La sera, piuttosto che fare compagnia al marito, preferiva giocare a mosca cieca con le amiche che invitava a palazzo\u00bb.\nIl 27 aprile 1831 mor\u00ec re Carlo Felice e i principi di Carignano Carlo Alberto e Maria Teresa salirono al trono.\nUltimi anni e morte.\nDopo la morte in esilio, nel 1849 ad Oporto, del consorte, la regina madre Maria Teresa non comparve pi\u00f9 in pubblico e, nel 1851, si ritir\u00f2 in Toscana.\nMor\u00ec il 12 gennaio 1855, soltanto otto giorni prima della nuora e un mese prima del secondogenito. I solenni funerali si svolsero nella Reale Basilica di Superga, dove \u00e8 sepolta.\nDonna profondamente cattolica e conservatrice, fece pressione pi\u00f9 volte sul figlio Vittorio Emanuele II, allorquando dietro spinta di Cavour, il Parlamento Sabaudo si accingeva a ridurre i privilegi ecclesiastici. Era di carattere dolce e affettuoso, con atteggiamenti spontanei e semplici, come risulta dal suo epistolario col padre granduca di Toscana.\nVincenzo Vela scolp\u00ec a ricordo suo e della nuora Maria Adelaide d'Austria, morta pochi giorni dopo, la grande statua di marmo di Carrara che le raffigura inginocchiate in preghiera nel santuario della Consolata a Torino.\nDiscendenza.\nMaria Teresa e Carlo Alberto ebbero tre figli:"}
{"id": "283817", "revid": "287204", "url": "https://it.wikipedia.org/wiki?curid=283817", "title": "Alena Vrzanova", "text": ""}
{"id": "283820", "revid": "1543377", "url": "https://it.wikipedia.org/wiki?curid=283820", "title": "F\u00e9d\u00e9ration cynologique internationale", "text": "La F\u00e9d\u00e9ration cynologique internationale (talvolta citata con l'acronimo FCI) \u00e8 una federazione internazionale delle associazioni di allevatori canini fondata nel 1911 da rappresentanti di Germania (\"Kartell f\u00fcr das Deutsche Hundewesen und Die Delegierten Kommission\"), Austria (\"\u00d6sterreichischer Kynologenverband\"), Belgio (\"Soci\u00e9t\u00e9 Royale Saint-Hubert\"), Francia (\"Soci\u00e9t\u00e9 Centrale Canine\") e Paesi Bassi (\"Raad van Beheer op Kynologisch Gebied in Nederland\"). All'inizio del 2018 aderiscono alla FCI associazioni cinologiche in rappresentanza di 88 nazioni.\nLa federazione riconosce 342 razze distinte, ognuna appartenente ad una specifica nazione di origine, che rimane responsabile della stesura dello standard della razza. La FCI provvede alla traduzione e all'aggiornamento della documentazione nelle lingue ufficiali. Sia gli standard che i regolamenti internazionali sono disponibili in inglese, spagnolo, tedesco e francese.\nRazze canine riconosciute dall'FCI.\nLe razze canine sono suddivise dall'FCI in 10 gruppi: (vedi l'elenco completo delle razze canine qui)\nAltre organizzazioni.\nAltre importanti associazioni cinofile che non aderiscono alla FCI sono:"}
{"id": "283821", "revid": "712828", "url": "https://it.wikipedia.org/wiki?curid=283821", "title": "Testa di Porco", "text": ""}
{"id": "283824", "revid": "599013", "url": "https://it.wikipedia.org/wiki?curid=283824", "title": "Psammuthis", "text": "Biografia.\nAlla morte di Neferite I, avvenuta nel 393 a.C., si formarono due fazioni entrambe con un proprio pretendente al trono: Muthis e Pasherienmut (cio\u00e8 \"Psammuthis\", usando il nome che ci \u00e8 pi\u00f9 noto dagli epitomatori di Manetone). Pare che il primo, che forse era figlio del predecessore, riusc\u00ec a regnare appena per qualche mese, salvo poi venire spodestato da Psammuthis.Questi riusc\u00ec a regnare a malapena un anno, durante il 393 a.C., dato che venne poi a sua volta detronizzato da Hakor, che ne sovrascrisse i cartigli sui monumenti (una forma di \"damnatio memoriae\" non troppo infrequente nell'antico Egitto nei confronti di sovrani considerati usurpatori dai loro successori), retrodatando di fatto la sua ascesa al trono e ponendosi in un qualche modo come successore temporale di Nepherites I.\nQuesto sovrano \u00e8 citato da Eusebio di Cesarea, da Sesto Africano, da entrambe le liste della \"Cronaca demotica\" e da rari monumenti, scampati alla cancellazione ordinata da Hakor, che confermerebbero suoi lavori a Karnak e ad Akhmin.Le difficolt\u00e0 nel collocare questo personaggio nell'effettivo ordine di successione all'interno della dinastia (Sesto Africano, ad esempio, lo colloca erroneamente - e a differenza di tutte le altre fonti - come successore di Hakor) sono dovute agli scarsissimi riferimenti nelle liste al regno di Muthis, e soprattutto alla sopra citata opera \"restauratrice\" di Hakor."}
{"id": "283825", "revid": "2519", "url": "https://it.wikipedia.org/wiki?curid=283825", "title": "Rana (Norvegia)", "text": "Rana \u00e8 un comune della contea di Nordland, in Norvegia. La maggior parte della popolazione abita a Mo i Rana, il capoluogo comunale. Il comune si estende poco a sud del circolo polare artico ed \u00e8 il terzo comune norvegese per superficie.\nRana \u00e8 situata a sud del Circolo polare artico sul versante meridionale dei monti Saltfjellet nei quali si trova il ghiacciaio Svartisen."}
{"id": "283828", "revid": "339392", "url": "https://it.wikipedia.org/wiki?curid=283828", "title": "Perenthian", "text": ""}
{"id": "283833", "revid": "106908", "url": "https://it.wikipedia.org/wiki?curid=283833", "title": "Achille Marozzo", "text": "Alcune fonti storiche attestano che sia uno tra i pochi combattenti a non essere mai stato sconfitto in duello.\nBiografia.\nAchille Marozzo, figlio di Lodovico Marozzo, nacque a Bologna nel 1484 da una famiglia originaria di San Giovanni in Persiceto (BO), trasferitasi nel capoluogo un secolo prima (1385). Apprese il mestiere delle armi dal maestro di scherma Guido Antonio de Luca, presso il quale studiarono nel medesimo periodo due famosi capitani di ventura dell'epoca: Giovanni dalle Bande Nere e il conte Guido II Rangoni. Messosi in proprio, Marozzo apr\u00ec una scuola di scherma presso i locali ottenuti in enfiteusi dai frati benedettini dell'Abbadia, ex Chiesa dei Santi Naborre e Felice (attuale Centro Militare di Medicina Legale), lungo il Canale di Reno (oggi Via Reno nel Quartiere Porto). Si trattava delle medesima contrada di Bologna ove il maestro risiedeva e possedeva un opificio per la lavorazione della seta.\nIn tarda et\u00e0, il maestro Marozzo scrisse un trattato di scherma intitolato \"Opera Nova Chiamata Duello, O Vero Fiore dell'Armi de Singulari Abattimenti Offensivi, &amp; Diffensivi\" (\"on line\"), dato alle stampe nel 1536 a Modena e dedicato al conte Rangoni.\nAchille ebbe un figlio di nome Sebastiano (probabile curatore delle ristampe del trattato) a cui si rivolge nell'introduzione. Probabili maestri di scherma che si formarono nella sua scuola di scherma, o che comunque furono influenzati da quanto da lui insegnato, furono Giovanni delle Agocchie, Angelo Vizzani o del Montone e il tedesco Joachim Meyer. Allievi noti del Marozzo, citati nella \"Opera Nova Chiamata Duello...\", furono Giovanni Battista dai Letti e Giacomo Crafter d'Agusta.\n\"Opera Nova Chiamata Duello\".\nL\"'Opera Nova Chiamata Duello...\" di Achille Marozzo, proficuamente inseritasi nel solco bibliografico della produzione schermistica bolognese avviata dalla \"Opera Nova\" di Antonio Manciolino (on line), \u00e8 considerata il miglior prodotto del genere del XVI secolo. Analizza svariate forme di combattimento e di duello fra due contendenti: spada, spada e pugnale, spada e cappa, spada e rotella, spada e targone, spada e targa, pugnale, pugnale e cappa, ronca, partigiana, partigiana e rotella, picca, spiedo, ma la parte maggiore \u00e8 dedicata al combattimento di spada e brocchiero, spada a due mani e tecniche di autodifesa da disarmato contro avversario armato di pugnale, oltre ad una corposa parte dedicata al regolamento del duello in s\u00e9.\nData l'impostazione moderna del trattato e la descrizione particolareggiata delle tecniche schermistiche, l'opera venne ristampata numerose volte nel corso dei decenni successivi. Si conoscono le ristampe del 1550, 1568 e 1605. Tuttora rimane una pietra miliare della storia della scherma ed \u00e8 preso come uno dei riferimenti per i praticanti di scherma antica. I trattati di Achille Marozzo sono uno dei principali riferimenti, per lo studio e la sperimentazione, presso la \"Sala d'Arme Achille Marozzo\", un'associazione italiana per lo studio della scherma antica operante a livello nazionale, la quale deve il nome proprio a questo famoso Maestro Bolognese; oltre ad altre associazioni, sparse su tutto il territorio italiano, che traggono ispirazione dal maestro per le loro attivit\u00e0 di studio e pratica della scherma storica. A livello internazionale si trovano anche altre scuole dedicate a ricostruire le tecniche di Marozzo e altri maestri della \"Scuola Bolognese\" a Vienna/ Austria e in Finlandia .\nStruttura del trattato.\nLa struttura del trattato di Marozzo \u00e8 la seguente:\nEdizione del 1517.\nL'edizione del 1517, citata da Jacopo Gelli (vedi fonti bibliografiche), va smentita dalle recenti ricerche della Sala d'Arme Achille Marozzo sull'argomento.\nSi riporta la parte fondamentale del rapporto di Andrea Amore, incaricato della ricerca nel gennaio 2006:\n... quell'edizione del marozzo di cui parla Jacopo Gelli nella sua \"bibliografia generale della scherma (Firenze 1890), non esiste! Gelli \u00e8 incappato in errore! ho trovato un articolo a tal proposito all'interno dell'edizione di opera nova (Marozzo 1550) che dice quanto di seguito vi riporto: \"Jacopo Gelli, nella sua bibliografia generale della scherma, da, come posseduto dalla biblioteca universitaria di Pisa, un Marozzo (opera nova de Achille Marozzo bolognese, maestro generale da l'arte de l'armi), stampato in Venezia nell'anno 1517 appresso gli eredi di Marchion Sessa. \u00c8 un errore nel quale incorse per inesatte informazioni ricevute da Felice Tribolati, allora bibliotecario della libreria pisana, che non s'avvide ne dell'imperfezione del libro, evidente per la diversit\u00e0 dei caratteri e l'irregolare numerazione delle carte, ne dell'alterazione della data, compiuta certo da mano interessata a dare maggior colore di antico al volume, ignara che l'attivit\u00e0 tipografica del Marchio si svolse fra gli anni 1506-1550 circa.\"\n\"L'esemplare creduto del 1517 \u00e8 soltanto una copia, e anche imperfetta, dell'edizione veneziana del Sessa del 1550, mutila delle quattro carte della fine (cc. 145-148), sostituite, per completare il testo, da altrettante (cc.128-131) di un esemplare Marozzo dell'altra edizione veneta del Pinargenti del 1568, con la sola variante che, per errore non infrequente dei tempi, la data \u00e8 del 1567\".\n\"Questo \u00e8 quanto riporta il documento che ho trovato all'interno dell'edizione del 1550, che, se d'interesse alla sala, \u00e8 accessibile alla visione e copia...\""}
{"id": "283835", "revid": "834", "url": "https://it.wikipedia.org/wiki?curid=283835", "title": "Magda Julin-Mauroy", "text": ""}
{"id": "283837", "revid": "834", "url": "https://it.wikipedia.org/wiki?curid=283837", "title": "Magda Mauroy", "text": ""}
{"id": "283839", "revid": "24944", "url": "https://it.wikipedia.org/wiki?curid=283839", "title": "Valle di muggio", "text": ""}
{"id": "283841", "revid": "124586353", "url": "https://it.wikipedia.org/wiki?curid=283841", "title": "Passo del San Gottardo", "text": "Il passo del San Gottardo, in tedesco \"Gotthardpass\", \u00e8 uno dei pi\u00f9 importanti valichi alpini, situato a 2106\u00a0m s.l.m. nella parte centrale dell'arco alpino. Questo passo alpino delimita il confine tra il Cantone Ticino (cantone di lingua italiana della Svizzera) e il Canton Uri (di lingua tedesca).\nDescrizione.\nCollega da nord a sud la valle della Reuss e la valle Leventina. Prende il nome da San Gottardo di Hildesheim, un vescovo bavarese vissuto attorno all'anno Mille e beatificato cento anni dopo la sua morte, avvenuta nel 1038.\nStoria.\nLa regione reca tracce della presenza umana sin dell'et\u00e0 della pietra. In epoca romana furono altre le vie preferite per superare le Alpi partendo dalla Lombardia verso nord; molto pi\u00f9 utilizzati erano i valichi del passo del Settimo, del passo del San Bernardino e del passo del Lucomagno. In particolare per il trasporto delle merci, il valico del Settimo e quello del Lucomagno erano dotate di una strada carrabile, mentre il San Gottardo e il San Bernardino potevano solo essere valicati a piedi o con muli. Giacch\u00e9 un animale da soma trasporta circa un terzo di quanto \u00e8 possibile trasportare con un carro, per il trasporto merci i percorsi via Settimo e Lucomagno erano preferiti al Gottardo, sebbene la strada fosse lunga quasi il doppio.\nIl San Gottardo, pur essendo il passaggio pi\u00f9 breve, presentava sia sul versante sud, con tre importanti gole in Leventina, che sul versante nord, con la gola della Sch\u00f6llenen, degli ostacoli importanti e, in presenza di cattivo tempo, molto difficilmente superabili. I Walser, che nel XII secolo erano giunti attraverso il passo della Furka in valle di Orsera (la valle urana che si trova a monte della gola), con le loro notevoli capacit\u00e0 tecniche, acquisite nella costruzione di strade e ponti in Vallese, edificarono il primo ponte nella gola della Sch\u00f6llenen, chiamato ponte del diavolo e la Tw\u00e4rrenbr\u00fccke, una passerella sospesa alla viva roccia, lunga una sessantina di metri, che permetteva l'accesso al ponte che superava la Reuss. Questa opera venne realizzata agli inizi del XIII secolo. Con la realizzazione di questi manufatti il passo acquis\u00ec per la prima volta importanza europea e fu determinante per i destini delle popolazioni che popolavano i due versanti.\nIl valico del Gottardo \u00e8 citato nel \"Annales Stradenses\", guida per pellegrini che dal nord Europa vogliono raggiungere Roma o la Terrasanta, redatta a met\u00e0 del XIII secolo. Nel 1230 venne consacrata la cappella dedicata a San Gottardo, posta sul valico, dall'arcivescovo milanese Enrico I da Settala. Assieme alla chiesetta venne edificato anche un ospizio che, con quello presente al monte Ceneri retto dai gerosolimitani, quello di Santa Maria di Pollegio condotto dagli Ordine degli Umiliati e quello situato a nord del passo a Seedorf, che apparteneva ai Lazzariti, completava una adeguata rete di assistenza ai pellegrini e viandanti. Le valli immediatamente a sud del passo si erano gi\u00e0 liberate da ogni sovranit\u00e0 di signori locali, siglando nel 1182 il patto di Torre. Con quell'atto le comunit\u00e0 di Blenio e Leventina si allearono e imposero la distruzione di tutti i castelli che si trovavano sul loro territorio, ammettendo come unica autorit\u00e0 quella della Chiesa.\nFurono invece i soldi che la comunit\u00e0 urana ricavava dai traffici sul passo a permettere il riscatto dalla casa di Asburgo con l'ottenimento del diritto di avvocazia nel 1231 e nello stesso anno ottennero l'immediatezza imperiale che li sciolse da ogni vincolo con gli Asburgo e li pose sotto la diretta giurisdizione imperiale. Questi privilegi permisero alle popolazioni locali di avere l'effettivo controllo sul valico. Questo controllo da un lato forniva buoni guadagni, in particolare alla corporazione dei somieri che assicuravano il trasporto delle merci, ma richiedeva anche costanti lavori per mantenere la strada del passo accessibile sia nella buona, che nella cattiva stagione.\nNel 1280 i canonici del duomo di Milano affittarono la Leventina al vescovo Ottone Visconti che volle con questo acquisire il controllo del valico; nel 1290 la valle si rivolt\u00f2 con una insurrezione capitanata da Alberto Cerro, ma l'insurrezione venne soffocata. Al nord del passo le cose andarono decisamente meglio, il canton Uri si alle\u00f2 con Svitto e Untervaldo con il patto del 1291. Con la vittoria contro gli Asburgo nella Battaglia di Morgarten nel 1315 si rafforz\u00f2 l'unione. Presto anche altri cantoni si aggiunsero al primitivo nucleo, assumendo sempre pi\u00f9 indipendenza e forza. All'inizio del XV secolo la Lega svizzera, e Uri in particolare, vollero assumere il controllo del passo e invasero la Leventina, una prima volta nel 1403. Nel 1422 il duca di Milano ne riprese il controllo, ma dal 1439 fino al 1803 la vallata meridionale del passo rest\u00f2 costantemente sotto il dominio di Uri.\nI grandi cambiamenti politici dei suoi inizi furono accompagnati da cambiamenti strutturali relativamente limitati. Nel 1550 la mulattiera nella gola del monte Piottino venne in parte rifatta. Nel 1595 venne costruito un ponte in pietra ad arco nella gola della Sch\u00f6llenen. La via restava essenzialmente una mulattiera che permetteva il trasporto delle merci solo a dorso di mulo, e questo fino quasi all'inizio dell'Ottocento.\nIl San Gottardo viene chiamato anche \"La via delle genti\" e questo nome spiega bene la funzione di questo valico nel passato, una via molto comoda per le persone, ma molto meno per le merci. Secondo i dati che coprono il periodo 1498-1502, si pu\u00f2 stabilire che in quel periodo attraversarono il Gottardo circa 170 tonnellate annue, mentre nello stesso periodo attraverso il passo del Brennero gi\u00e0 passavano 4500\u00a0t.\nSolo nel 1708 si ebbe un sostanziale miglioramento della strada con l'apertura, sotto la direzione del capomastro ticinese Pietro Morettini di Cerentino, di una galleria (Urnerloch) lunga circa 60 metri nella gola della Sch\u00f6llenen, che facilitava di molto l'accesso al ponte, evitando la passerella di legno costruita cinquecento anni prima. Nel 1775 venne documentato il primo attraversamento in carrozza del valico, da parte del geologo inglese Greville: nei tratti pi\u00f9 impervi si dovette smontare il mezzo e trasportarlo a dorso di mulo. L'unico atto di guerra che ebbe per teatro il ben custodito valico avvenne nel 1799, quando l'armata russa del maresciallo Aleksandr Vasil'evi\u010d Suvorov valic\u00f2 il passo e si scontr\u00f2 con i francesi nelle gole della Reuss.\nNel XIX secolo si fece un grande salto di qualit\u00e0 con la costruzione di una vera e propria strada carrozzabile, larga su tutto il suo percorso pi\u00f9 di cinque metri, e con un nuovo ponte nella gola del diavolo. Questa infrastruttura fu terminata attorno agli anni trenta del XIX secolo.\nNel 1850 un viaggio in diligenza tra Milano e Basilea richiedeva circa 50 ore con l'utilizzo del treno tra Milano e Camerlata e del battello tra Fl\u00fcelen e Lucerna, poi nella seconda met\u00e0 del secolo XIX con la costruzione della strada ferrata e della galleria ferroviaria del Gottardo il tempo impiegato si ridusse notevolmente.\nMonumenti e luoghi d'interesse.\nEdilizia civile.\nGalleria ferroviaria del San Gottardo.\nLa galleria ferroviaria del San Gottardo venne realizzata in dieci anni, dal 1872 al 1882. Collega le localit\u00e0 di Airolo (1.150 m s.l.m.) e G\u00f6schenen, (1.110\u00a0m s.l.m.). 177 furono le vittime tra le maestranze che contavano anche molti emigranti dalla vicina Italia. Anche il progettista Louis Favre mor\u00ec senza vedere la fine dei lavori, logorato da un progetto che lo assorb\u00ec completamente. Al portale sud, nel comune di Airolo, un monumento dello scultore Vincenzo Vela ne ricorda i caduti. La galleria, della lunghezza di 15\u00a0km, venne inaugurata il 23 maggio del 1882.\nGalleria autostradale del San Gottardo.\nCostruita tra il 1970 e il 1980, corre praticamente parallela a quella ferroviaria. \u00c8 costituita da un solo tunnel dove il traffico scorre nei due sensi. Venne inaugurata il 5 settembre 1980. Con questa opera si realizzava il collegamento autostradale pi\u00f9 diretto tra Amburgo e la Sicilia.\nGalleria ferroviaria di base NTFA (Alptransit).\nCostruita tra il 1999 ed il 2016, collega la localit\u00e0 di Bodio (300\u00a0m s.l.m.) con quella di Erstfeld (450\u00a0m s.l.m.) su una distanza di 57\u00a0km. La caduta dell'ultimo diaframma dello scavo \u00e8 avvenuta venerd\u00ec 15 ottobre 2010 alle ore 14:17. \u00c8 stata inaugurata il 1\u00ba giugno 2016 ed \u00e8 stata aperta al traffico commerciale l'11 dicembre 2016, col cambio annuale d'orario."}
