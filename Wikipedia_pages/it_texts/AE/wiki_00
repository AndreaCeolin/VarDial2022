{"id": "264672", "revid": "125071329", "url": "https://it.wikipedia.org/wiki?curid=264672", "title": "Vladimir Horowitz", "text": "Biografia.\nNonostante Horowitz affermasse di essere nato a Kiev (allora Impero Russo), alcune fonti identificano il luogo di nascita con Berdy\u010div. Una sua cugina, Natasha Saitzoff, nel 1991 intervenne nel dibattito, affermando che tutti e quattro i fratelli Horowitz erano nati a Kiev. Interpellata in merito, tuttavia, anche la moglie di Horowitz, Wanda Toscanini, riteneva possibile la nascita a Berdy\u010div. Questa ipotesi \u00e8 avvalorata anche da documenti rabbinici. Non molto tempo fa \u00e8 stato tuttavia trovato il certificato di nascita, che attesta la sua venuta al mondo a Kiev.\nNacque il 1\u00ba ottobre 1903 da una famiglia ebraica. Il suo anno di nascita fu per\u00f2 ufficialmente il 1904 sino al 1987, quando lo stesso pianista confess\u00f2 al suo biografo che nel 1925 aveva dovuto ringiovanirsi di un anno (falsificando l'atto di nascita) per rinviare l'imminente servizio militare e potersi cos\u00ec recare a Berlino per una tourn\u00e9e e per studiare con Schnabel.\nFin da piccolo mostr\u00f2 precocissime doti musicali, imparando le prime nozioni pianistiche dalla madre Sophie, e avendo tra i suoi maestri Blumenfel'd. Dopo il suo ingresso in conservatorio, suon\u00f2, all'et\u00e0 di 11 anni, per Aleksandr Skrjabin, e si diplom\u00f2 a 16 anni suonando il terzo concerto di Sergej Rachmaninov. Lo stesso Horowitz amava raccontare che i membri della commissione, di solito compassati ed estremamente severi, si alzarono in piedi per rendergli omaggio alla fine dell'esame. Nel 1920 suon\u00f2 il primo concerto nell'Ivan Franko Gosudartsvennoj Akademi\u010deskij Ukrainskij Teatr di Kiev.\nQuesto fu l'inizio di una carriera eccezionale, che lo port\u00f2 a suonare nelle pi\u00f9 prestigiose sale del mondo, quali la Carnegie Hall, La Scala e il Musikverein, con i migliori direttori d'orchestra (tra cui Toscanini, Orm\u00e1ndy-Blau e Mehta).\nIl 1928 fu l'anno del suo esordio a New York con il primo concerto di P\u00ebtr Il'i\u010d \u010cajkovskij, sotto la bacchetta di Thomas Beecham. Il concerto suscit\u00f2 una straordinaria impressione ed \u00e8 forse l'episodio che, pi\u00f9 di tutti, contribu\u00ec a far nascere la leggenda-Horowitz. A quanto pare, Beecham volle dirigere senza lo spartito davanti, anche se non lo conosceva cos\u00ec bene da poterselo permettere; inoltre, per mettere meglio in luce le proprie capacit\u00e0, impose al solista tempi estremamente lenti. Horowitz, nel corso dell'esecuzione, si rese conto che il concerto sarebbe stato un fiasco e che ci\u00f2 avrebbe potuto compromettere la sua carriera. Decise allora di staccare, nel terzo movimento, un tempo eccezionalmente mosso, in modo da fare emergere le sue doti tecniche (in particolar modo le famose ottave). Il successo finale fu clamoroso, anche se Rachmaninov, che sedeva fra il pubblico, successivamente invi\u00f2 a Horowitz una lettera in cui lo rimproverava di aver ceduto alla tentazione dell'esibizionismo. Ci\u00f2 tuttavia non compromise i rapporti fra i due musicisti, anzi: Horowitz and\u00f2 a far visita a Rachmaninov, i due suonarono assieme e strinsero un'amicizia che dur\u00f2 fino alla morte di quest'ultimo (1943).\nNell'ottobre del 1932 Horowitz, che era ormai uno dei musicisti classici pi\u00f9 famosi e meglio pagati del mondo, esegu\u00ec alla Carnegie Hall di New York il concerto \"Imperatore\" di Beethoven sotto la direzione di Toscanini. Questo evento segn\u00f2 l'inizio di una stretta collaborazione tra i due musicisti. Nel 1933 Horowitz spos\u00f2 la figlia di Toscanini, Wanda. Nel 1936 il pianista, convinto di essere malato di appendicite, si fece operare. L'intervento chirurgico non ebbe successo e provoc\u00f2 l'insorgere di una flebite, che costrinse il musicista a interrompere l'attivit\u00e0 concertistica per tre anni.\nUna seconda interruzione si verific\u00f2 nel 1953. Horowitz, alle prese con gravi problemi di natura fisica e psicologica, insoddisfatto delle sue scelte artistiche e preso di mira da parte della critica, si ritir\u00f2 dalle scene, stavolta per ben dodici anni. Durante questo periodo si dedic\u00f2 allo studio e all'insegnamento e registr\u00f2 diversi dischi. Il ritorno all'attivit\u00e0 concertistica avvenne il 9 maggio 1965, alla Carnegie Hall. Horowitz ottenne un successo straordinario e gran parte della critica giudic\u00f2 pi\u00f9 mature le sue interpretazioni, anche se la registrazione del concerto dimostra che la tenuta tecnica del pianista non era pi\u00f9 quella di un tempo.\nA partire dalla met\u00e0 degli anni settanta Horowitz attravers\u00f2 un periodo di declino fisico e artistico, dovuto all'abuso di psicofarmaci. Le sue esecuzioni, precedentemente caratterizzate da una ferrea tenuta ritmica, si fecero via via meno precise, pi\u00f9 manierate e sconnesse, focalizzate pi\u00f9 sul singolo particolare che sulla tenuta dell'insieme. La crisi raggiunse la sua acme durante la tourn\u00e9e del 1983, che prevedeva i primi concerti di Horowitz in Giappone. Proprio in occasione di queste esibizioni il pianista, salito sul palcoscenico in condizioni di semitorpore e confusione mentale, tocc\u00f2 il punto pi\u00f9 basso della sua carriera.\nNel 1985, dopo due anni di riposo, nuovamente in salute e rinato artisticamente, Horowitz dimostr\u00f2 di aver recuperato il proprio talento. La sua prima apparizione post-ritiro non fu sul palco, ma nel documentario . Gli ultimi anni della sua vita furono caratterizzati da un'intensa attivit\u00e0 concertistica e discografica, sempre accompagnata da un notevole successo di pubblico. Molti critici, come Harold Charles Schonberg e Richard Dyer, sostennero che l'attivit\u00e0 successiva al 1985 fosse stata senz'altro superiore a quella delle stagioni precedenti, e forse la migliore della sua intera carriera. Fra i concerti tenuti nel 1985, si ricordano quelli dati al Teatro alla Scala di Milano.\nNel 1986 Horowitz torn\u00f2 nell'Unione Sovietica, esibendosi a Mosca e a Leningrado. Nel nuovo clima di dialogo e distensione tra URSS e USA, questi concerti furono visti come eventi ricchi di significato politico. Dal concerto di Mosca, in onda in diretta internazionale, fu ricavato un compact disc intitolato \"Horowitz in Moscow\", che raggiunse l'apice delle classifica Billboard riservata alla musica classica per oltre un anno (il filmato di questo eccezionale evento \u00e8 oggi disponibile in DVD). Nacque una polemica: molti biglietti furono riservati all'\u00e9lite sovietica e solo pochi studenti di musica poterono assistere al concerto; per questo, verso la fine della seconda traccia si pu\u00f2 distinguere il tentativo degli studenti di disturbare l'evento. In seguito il pianista torn\u00f2 in Giappone e riscatt\u00f2 la disastrosa tourn\u00e9e del 1983 con alcuni straordinari concerti.\nNello stesso anno ricevette la \"Presidential Medal of Freedom\", la pi\u00f9 alta onorificenza statunitense conferita ai civili, dal presidente Ronald Reagan. La sua ultima tourn\u00e9e si svolse in Europa (primavera del 1987. Dal concerto tenuto al Musikverein fu tratto il filmato \"Horowitz in Vienna\", rilasciato nel 1991). Tenne l'ultimo concerto ad Amburgo il 21 giugno 1987, ma continu\u00f2 a registrare sino alla morte, avvenuta il 5 novembre 1989 per un infarto. Fu tumulato nell'edicola funeraria dei Toscanini nel Cimitero Monumentale di Milano.\nIl repertorio e lo stile pianistico.\nIl repertorio solistico di Horowitz era ampio, ma assai frammentario. Infatti, non prediligeva dedicare i suoi programmi a integrali, ma preferiva dedicarsi alle composizioni che pi\u00f9 gli interessavano. Esso era basato sulla triade dei grandi compositori romantici (Chopin, Liszt e Schumann), autori dei quali \u00e8 riconosciuto fra i pi\u00f9 grandi interpreti. Tuttavia, nel suo repertorio trovavano spazio musicisti di ogni epoca, dal Barocco (Domenico Scarlatti) alla Prima scuola di Vienna (Mozart, Haydn, Beethoven) sino ai tardoromantici, simbolisti e moderni russi (Rachmaninov, Scriabin, Prokofiev). Horowitz ha il merito di aver fatto conoscere al vasto pubblico le opere di compositori poco conosciuti o sottovalutati, come Skrjabin, Muzio Clementi, Kabalevskij, Samuel Barber e altri ancora, nonch\u00e9 di aver eseguito opere importanti ma alla sua epoca di raro ascolto, come gli Studi di Debussy e le Sonate di Prokofiev. Contrariamente a quello solistico, il repertorio per pianoforte e orchestra era alquanto limitato; rarissimo nel lascito discografico del pianista, in quanto praticato quasi solo nei primi anni di carriera, il repertorio cameristico.\nHorowitz \u00e8 ritenuto da tutti critici uno dei pi\u00f9 grandi virtuosi del pianoforte che siano mai esistiti. La sua tecnica era e rimane inimitabile, in quanto frutto di un controllo assoluto e di un rapporto organico con lo strumento, non solo per la capacit\u00e0 di esprimere una stupefacente combinazione di potenza, leggerezza e agilit\u00e0, ma soprattutto per la caleidoscopica variet\u00e0 timbrica di cui egli era capace persino nei passi pi\u00f9 rischiosi. Alcune raffinatezze tecniche in ambito pianistico come le ottave ripetute, i trilli col quarto e quinto dito e i tremoli hanno trovato in Horowitz una delle massime espressioni. L'utilizzo del pedale di risonanza poteva essere di volta in volta molto abbondante oppure ridottissimo, in modo da mettere in luce la perfezione dell'articolazione e le minime sfumature dinamiche, di fraseggio e di tocco. Tale apparato tecnico veniva talvolta utilizzato da Horowitz per dare vita a esecuzioni frenetiche, dionisiache, caratterizzate da una direzionalit\u00e0 ritmica implacabile e dal pi\u00f9 totale, elettrizzante sprezzo del pericolo. Tuttavia, era raro che l'esibizionismo pi\u00f9 frivolo finisse col prevalere: alla tecnica si accompagnava un raro istinto musicale, che permetteva al pianista di cogliere e mettere in luce il lato emotivo delle composizioni affrontate con indiscutibile potenza espressiva. Horowitz credeva fermamente nell'unicit\u00e0 dell'atto creativo, e questo lo spingeva a offrire sempre nuove interpretazioni delle sue pagine pianistiche preferite, dalle quali emergevano sempre nuovi particolari. Nella seconda met\u00e0 degli anni ottanta il modo di suonare di Horowitz cambi\u00f2 notevolmente. Non essendo pi\u00f9 capace, se non per brevi tratti, del travolgente virtuosismo giovanile, il pianista matur\u00f2 uno stile rilassato, in cui l'urgenza drammatica lasciava posto a sonorit\u00e0 crepuscolari e atmosfere sognanti. In questo periodo, Horowitz suon\u00f2 e registr\u00f2 diverse composizioni di Mozart, che riteneva il pi\u00f9 grande di tutti i compositori. Non sempre lo stile di Horowitz ha incontrato il favore della critica. Specialmente negli anni quaranta, una parte di essa, capitanata da Virgil Thomson, si schier\u00f2 apertamente contro di lui, accusandolo di essere nevrotico, di esagerare e di deformare la musica suonata. Altri critici, come Harold Schonberg, Neville Cardus e Karl Schumann, presero invece posizione a suo favore. Uno dei motivi per cui Horowitz veniva contestato era la sua abitudine di intervenire spesso sul testo: a volte si trattava di cambiamenti minimi, ma altre volte gli interventi erano vere e proprie opere di riscrittura, sino a giungere (come nel caso dei Quadri da un'esposizione di Musorgskij) alla creazione di pagine di cui Horowitz diventava a tutti gli effetti il coautore. Il problema della fedelt\u00e0 allo spartito e dell'intangibilit\u00e0 dello stesso \u00e8 tutt'oggi molto dibattuto, e fra i musicologi si riscontrano opinioni contrastanti.\nAllievi.\nA partire dal 1944 Horowitz cominci\u00f2 a lavorare con un gruppo selezionato di giovani pianisti. Il primo fu Byron Janis, che studi\u00f2 con lui sino al 1948; Janis descriveva il suo rapporto con Horowitz come quello tra padre e figlio, e spesso seguiva lui e la moglie durante le tourn\u00e9e. Nel corso del suo secondo ritiro, segu\u00ec diversi altri allievi, quali Gary Graffman (1953\u20131955), Coleman Blumfield (1956\u20131958), Ronald Turini (1957\u20131963), Alexander Fiorillo (1950\u20131962) e Ivan Davis (1961\u20131962). Dopo una pausa, torn\u00f2 a insegnare negli anni '80, lavorando con Murray Perahia (che gi\u00e0 era un pianista affermato) e Eduardus Halim. Horowitz si preoccupava che gli studenti non diventassero (o non fossero considerati) sue fotocopie, sicch\u00e9 non pubblicizzava mai le lezioni e ripeteva a ciascuno di loro \"Non ti sto insegnando. Sto dandoti dei consigli\". Verso la fine della sua carriera, il pianista ammise tra i suoi allievi solo Janis, Graffman e Turini.\nVita privata.\nNel 1933, Horowitz spos\u00f2 con rito civile Wanda Toscanini (1907-1998), figlia di Arturo Toscanini. Non furono un problema le differenze religiose (l'uno ebreo, l'altra cattolica), in quanto nessuno dei due era osservante. Uno scoglio, comunque non insormontabile, era invece rappresentato dalla lingua: se Vladimir parlava appena l'italiano, Wanda non conosceva per niente il russo \u2013 sicch\u00e9 comunicavano tra loro in francese. Ebbero una sola figlia, Sophie Horowitz, detta Sonia (1934\u20131975), morta prematuramente per un'overdose e tumulata nella tomba dei Toscanini: non \u00e8 chiaro se si trattasse di un incidente o di un suicidio.\nNonostante il matrimonio, persistenti dicerie sostenevano che fosse omosessuale. Rubinstein diceva di Horowitz: \"Tutti sapevano e accettavano che lui fosse omosessuale...\". Durante il periodo passato con Horowitz, David Dubal scrisse che l'ormai ottantenne pianista non sembrava pi\u00f9 avere un'attivit\u00e0 sessuale, ma \"non c'era alcun dubbio che fosse fortemente attratto dal corpo maschile, e molto probabilmente questo gli provoc\u00f2 una frustrazione nel corso della sua vita\". Dubal osservava inoltre che Horowitz esprimeva una forte sessualit\u00e0 istintiva proprio attraverso il pianoforte. Horowitz, che negava di essere gay, un giorno scherz\u00f2: \"Ci sono tre tipi di pianisti: i pianisti ebrei, i pianisti omosessuali e i cattivi pianisti\".\nNegli anni quaranta, Horowitz avrebbe cominciato a farsi visitare da uno psichiatra con il tentativo di cambiare il proprio orientamento sessuale. Negli anni sessanta e, ancora, negli anni settanta, si sottopose alla terapia elettroconvulsivante per guarire dalla depressione. A partire dal 1982, a Horowitz vengono prescritti antidepressivi, mentre vi sono rapporti medici che attestano l'abuso di alcol. Di conseguenza, la sua attivit\u00e0 pianistica dimostr\u00f2 da questo momento un declino percettibile. Le sue performance negli Stati Uniti d'America e in Giappone nel 1983 furono segnate da lapsus e perdite del controllo fisico (un critico giapponese paragon\u00f2 Horowitz a \"un prezioso e antico vaso che si era rotto\"). In effetti non suon\u00f2 pi\u00f9 in pubblico nei due anni successivi.\nNegli anni '40, suo padre Samuel Horowitz (1871-1940) e il fratello Gregory Horowitz (1901-1946) morirono nei campi di concentramento russi. Sua sorella, la pianista Regina Horowitz (1900-1984), visse in Ucraina, era solista e accompagnatore presso la Filarmonica di Kiev e Charkiv, era anche docente al Conservatorio di Charkiv e insegnava alla Scuola di Musica per bambini dotati."}
{"id": "264673", "revid": "1831690", "url": "https://it.wikipedia.org/wiki?curid=264673", "title": "Ottava nota", "text": "Ottava nota \u00e8 stato un programma televisivo settimanale condotto da Richard Benson, andato in onda tra l'inizio degli anni ottanta e la met\u00e0 degli anni novanta su reti locali romane, prevalentemente TVA 40.\nEvoluzione del precedente \"Scala A interno 5\", che Benson aveva condotto su TVA 40 dal 1978 al 1979, \"Ottava nota\" andava in onda dal luned\u00ec al venerd\u00ec in prima serata con durata variabile (ci\u00f2 dipendeva dalla qualit\u00e0 e quantit\u00e0 degli argomenti trattati) ma di solito vicina alla mezz'ora; per esigenze di palinsesto, spesso le puntate venivano replicate pi\u00f9 volte dall'emittente.\nDurante la puntata venivano presentate e spesso recensite, con tanto di ascolto di brevi parti di alcuni brani, le novit\u00e0 discografiche che riguardavano prevalentemente la musica metal in tutti i suoi sottogeneri. La trasmissione \u00e8 stata probabilmente unica in Italia ed aveva l'obiettivo di far conoscere musica e musicisti raramente presi in considerazione dalla critica musicale italiana e di dare uno spazio televisivo ad un genere musicale di nicchia.\nL'eredit\u00e0 di \"Ottava nota\" venne raccolta da \"Cocktail micidiale\", trasmissione che il chitarrista italo-inglese present\u00f2 su Televita a partire dal 2003 per la regia di Luca di Noia. \nQuesto programma non \u00e8 da confondere con quello - intitolato sempre \"Ottava nota\" - che Richard Benson condusse su Retesole nel 2012 per appena sette puntate."}
{"id": "264674", "revid": "1543377", "url": "https://it.wikipedia.org/wiki?curid=264674", "title": "Qualificazioni al campionato mondiale di calcio 1934", "text": "Le qualificazioni al Campionato mondiale di calcio del 1934 si tennero fra l'11 giugno 1933 e il 24 maggio 1934. Si iscrissero 32 squadre da tutto il mondo che avrebbero dovuto contendersi i 16 posti disponibili.\nPer la prima volta nella storia dei Mondiali, visto l'alto numero di squadre iscritte, venne prevista una fase di qualificazione. Curiosamente, per la prima e ultima volta nella storia dei Mondiali, anche il Paese organizzatore (l') dovette affrontare la fase di qualificazione. I campioni in carica dell', invece, rifiutarono di prendere parte al torneo in risposta alle numerose defezioni europee al torneo di quattro anni prima. Molte partite di qualificazione non furono disputate per il ritiro di alcune nazionali o perch\u00e9 ininfluenti ai fini della qualificazione. In definitiva furono 27 le squadre che disputarono almeno un incontro valido per le qualificazioni.\nFormula.\nLe 32 squadre vennero divise in 12 gruppi, basati su criteri geografici: i primi otto gruppi sarebbero stati destinati alle squadre europee (21 nazionali per 12 posti), i gruppi 9 e 10 a quelle dell'America meridionale (4 squadre per 2 posti), il gruppo 11 alle formazioni dell'America settentrionale, dell'America centrale e dei Caraibi (4 squadre per 1 posto) e il gruppo 12 alle formazioni africane e asiatiche (3 squadre per 1 posto).\nI 12 gruppi avevano regole diverse per la qualificazione:\nRisultati.\nGruppo 1 (Europa).\nIl gruppo 1 fu strutturato come girone all'italiana. Si qualificava la prima classificata.\nL'incontro fra e non fu disputato perch\u00e9 entrambe le squadre erano gi\u00e0 matematicamente eliminate dopo le prime due partite.\nGruppo 2 (Europa).\nIl gruppo 2 fu strutturato come gara A/R.\nGruppo 3 (Europa).\nIl gruppo 3 fu strutturato come gara A/R.\nLa si ritir\u00f2 dopo la partita di andata, pertanto la partita di ritorno non fu disputata.\nGruppo 4 (Europa).\nIl gruppo 4 fu strutturato come girone A/R. Si qualificavano le prime due classificate.\nLa si ritir\u00f2 dopo i primi tre incontri e le restanti partite non furono pertanto disputate.\nGruppo 5 (Europa).\nIl gruppo 5 fu strutturato come gara A/R.\nLa partita di ritorno, prevista per il 15 aprile 1934 a Praga, non fu disputata perch\u00e9 il Governo polacco imped\u00ec alla propria nazionale di uscire dal Paese per ragioni politiche (Zaolzie).\nGruppo 6 (Europa).\nIl gruppo 6 fu strutturato come girone all'italiana. Si qualificavano le prime due classificate.\nL'incontro fra e (finito 2-2) fu assegnato agli svizzeri a tavolino su decisione della FIFA, perch\u00e9 la disput\u00f2 la partita con un giocatore non schierabile.\nGruppo 7 (Europa).\nIl gruppo 7 fu strutturato come girone all'italiana. Si qualificavano le prime due classificate.\nGruppo 8 (Europa).\nIl gruppo 8 fu strutturato come girone all'italiana. Si qualificavano le prime due classificate.\nL'incontro fra e non fu disputato perch\u00e9 entrambe le squadre erano gi\u00e0 matematicamente qualificate dopo le prime due partite.\nGruppo 9 (Sudamerica).\nIl gruppo 9 fu strutturato come gara A/R.\nIl si ritir\u00f2 prima di giocare il primo incontro, permettendo al di ottenere automaticamente la qualificazione.\nGruppo 10 (Sudamerica).\nIl gruppo 10 fu strutturato come gara A/R.\nIl si ritir\u00f2 prima di giocare il primo incontro, permettendo all' di ottenere automaticamente la qualificazione.\nGruppo 11 (Nordamerica, Centroamerica e Caraibi).\nIl gruppo 11 fu strutturato su tre turni eliminatori da tre partite ciascuno. Il era automaticamente qualificato al secondo turno eliminatorio, mentre gli erano automaticamente qualificati al terzo turno eliminatorio.\nA causa di una serie di ritardi accumulati il terzo turno eliminatorio fu successivamente trasformato in una gara unica disputata sul campo neutro dello Stadio Nazionale del P.N.F. poco prima dell'inizio del torneo.\nGruppo 12 (Africa e Asia).\nIl gruppo 12 fu strutturato come girone all'italiana. Si qualificava la prima classificata.\nLa si ritir\u00f2 prima di giocare il primo incontro, pertanto il formato del torneo fu cambiato in gara A/R tra e ."}
{"id": "264676", "revid": "1974457", "url": "https://it.wikipedia.org/wiki?curid=264676", "title": "Legge 5 marzo 1990, n. 46", "text": "La legge 5 marzo 1990, n. 46 era una legge della Repubblica italiana emanata per regolamentare la sicurezza degli impianti elettrici, idrici ed idrosanitari radiotelevisivi ed elettronici in genere, nonch\u00e9 gli impianti per il trasporto e l'utilizzazione di gas.\nDisponeva di un proprio regolamento di attuazione di cui al D.P.R. 6 dicembre 1991 n. 447; ambenue le norme sono state poi abrogate dall'art. 3, comma 1 del decreto-legge 28 dicembre 2006, n. 300, convertito in legge 26 febbraio 2007, n. 17. Le prescrizioni contemplate dalla legge del 1990 in materia di dichiarazione di conformit\u00e0 sono state sostituite dalle disposizioni contenute nel decreto interministeriale del 22 gennaio 2008, n. 37.\nContenuto.\nPer la prima volta questa legge sanciva l'obbligo di possesso di requisiti tecnico-professionali per tutti coloro che a titolo professionale maneggino siffatti impianti. Prima infatti, chiunque, anche senza specifica esperienza, poteva intraprendere l'attivit\u00e0 di installatore o di manutentore di impianti. La legge determina quali siano questi requisiti, l'obbligo di munirsi di un certificato di riconoscimento rilasciato da un'apposita commissione nominata dalla giunta della camera di commercio e le condizioni per il riconoscimento.\nLa legge dispone a che la redazione di ogni progetto per l'installazione, la trasformazione e l'ampliamento degli impianti, sia esclusiva competenza di professionisti iscritti in albi professionali, il progetto va redatto nei soli casi previsti nell'articolo 4 della medesima legge e completato e definito dall'articolo 4 del D.P.R n. 447/1991. La legge riconosce inoltre espressamente valore ad alcune normazioni tecniche private, come le norme tecniche di sicurezza dell'Ente italiano di unificazione (UNI) e del Comitato elettrotecnico italiano (CEI), e pertanto indirettamente ne recepisce le disposizioni. I punti principari erano:\nSi stabiliva inoltre il diritto del committente (e l'obbligo dell'installatore artigiano o impresa) a una dichiarazione di conformit\u00e0 degli impianti realizzati nel rispetto delle norme di cui alla legge medesima; tale dichiarazione diviene elemento necessario della procedura di rilascio del certificato di abitabilit\u00e0, di agibilit\u00e0 e, per le strutture soggette, anche del certificato di prevenzione incendi (CPI). All'art. 14 la legge disponeva che i collaudi e gli accertamenti di conformit\u00e0 possano essere effettuati anche da liberi professionisti che gli enti pubblici preposti hanno pertanto facolt\u00e0 di chiamare a collaborare.\nCircolari ministeriali.\nSulla norma si espresse il Ministero per l'industria, il commercio e l'artigianato nella circolare n. 3282/c del 30 aprile 1992, recante chiarimenti circa la natura dei soggetti abilitati e i loro requisiti tecnico professionali, nonch\u00e9 nella Circolare n. 3439/c del 27 marzo 1998, stavolta precisandone l'ambito di applicazione e specificando i criteri per l'accertamento e il riconoscimento dei requisiti, la tassa per l'iscrizione all'elenco dei verificatori, dettagli burocratici e misura delle sanzioni.\nModificazioni successive.\nLa materia fu poi integrata dal D.P.R. 18 aprile 1994, n. 392 (\"Regolamento recante disciplina del procedimento di riconoscimento delle imprese ai fini della installazione, ampliamento e trasformazione degli impianti nel rispetto delle norme di sicurezza\" - contenente per\u00f2 anche disposizioni per gli utilizzatori) e infine ricompresa nel D.P.R. 6 giugno 2001, n. 380, il cd. \"Testo unico dell'edilizia\", prima della sua abrogazione avvenuta con il DM 22 gennaio 2008, n. 37.\nUna delle novit\u00e0 pi\u00f9 importanti del decreto \u00e8 stata quella di aver esteso il campo di applicazione a tutti gli impianti in tutti gli edifici, mentre la legge n. 46/1990 era limitata agli edifici civili, e solo per gli impianti elettrici era estesa a tutti gli edifici, indipendentemente dalla loro destinazione d'uso."}
{"id": "264679", "revid": "21880", "url": "https://it.wikipedia.org/wiki?curid=264679", "title": "Scorpioni", "text": ""}
{"id": "264680", "revid": "124333304", "url": "https://it.wikipedia.org/wiki?curid=264680", "title": "Riflettometria nel dominio del tempo", "text": "La tecnica di Riflettometria nel Dominio del Tempo (in inglese \"Time Domain Reflectometry\" o \"TDR\") aiuta in vari campi della tecnica a individuare con precisione una perdita, variazione o interruzione del segnale elettrico con risoluzione di qualche centimetro.\nBreve storia della riflettometria.\nPer primo fu il RADAR, negli anni trenta, il vero antesignano del riflettometro TDR, infatti funzionano sullo stesso principio fisico di riflessione di onde. Per le sue caratteristiche di propagazione del segnale su un cavo coassiale, negli anni quaranta il TDR fu applicato alle \"linee telefoniche\" per testarle, individuando dove e come fossero difettose.\nNegli anni settanta questa tecnica venne sperimentata da Hugo Fellner-Feldegg per determinare in diversi materiali le loro propriet\u00e0 elettriche, ponendo dentro cilindri coassiali diversi alcoli.\nGrazie a questi studi, nei successivi anni ottanta il Dottor Clarke Topp estese questa tecnica anche allo studio del \"suolo\", per rilevare il contenuto in acqua dei terreni, posti sempre in contenitori cilindrici coassiali. Pi\u00f9 tardi lo stesso Topp e collaboratori realizzarono una apparecchiatura TDR per fare rilevazioni \"in situ\" grazie per\u00f2 ad una linea di trasmissione degli impulsi bifilare, cio\u00e8 con due fili paralleli conduttori affiancati. Essi vengono immersi nel terreno da investigare, ed \u00e8 cos\u00ec possibile effettuare serie di rilevazioni in maniera rapida ed economica.\nInfatti questa apparecchiatura \u00e8 molto utilizzata per fare rilevazioni in siti agricoli o a rischio chimico o idrogeologico.\nTecnica di misura.\nIl riflettometro TDR \u00e8 una specie di radar che funziona in una dimensione. Infatti viene usato comunemente per effettuare dei test su cavi elettrici, attraverso un segnale elettrico variabile a lunghezza d'onda corta che viene inviato lungo il cavo. Sul display dello strumento viene dunque visualizzato il segnale di ritorno. Laddove l'impedenza del cavo vari, oppure ci sia un cambio di geometria, corrispondentemente si visualizzeranno delle particolari buche o picchi sullo schermo del riflettometro stesso.\nLa misurazione avviene applicando allo strumento un carico resistivo, la cui variazione di magnitudine \u00e8 data dall'espressione:\ndove formula_2 \u00e8 l'impedenza caratteristica della linea di trasmissione.\nApplicazioni usuali.\nLa TDR di solito viene usata per il test sul luogo di cavi di estensione molto lunga, poich\u00e9 non sarebbe possibile rimuovere o dissotterrare chilometri di cavi per capire se e dove c'\u00e8 una anomalia, come nel caso dei cavi telefonici.\nLa TDR \u00e8 usata anche per la controsorveglianza delle linee telefoniche: il minimo cambio di impedenza della linea causata da una intercettazione o da una connessione abusiva verranno immediatamente rilevati con precisione.\nNel caso che invece si debba testare la validit\u00e0 di una fibra ottica, la tecnica che viene usata \u00e8 la OTDR, che impiega impulsi ottici (radiazione luminosa) invece che elettrici.\nApplicazioni ambientali.\nQuesta tecnica viene usata spesso per rilevare la quantit\u00e0 di acqua o di inquinanti nel terreno, in fisica dell'ambiente e sismologia. Questo perch\u00e9 si pu\u00f2 misurare molto bene la costante dielettrica del campione, e ricavarne poi indirettamente la composizione.\nApplicazioni archeometriche.\nSoprattutto in Italia, la TDR \u00e8 stata sviluppata anche per l'archeologia, in particolare per rilevare resti di costruzioni antiche sotterrati. \u00c8 molto conveniente, sia economicamente che scientificamente, scoprire se e dove ci siano resti archeologici prima di effettuare degli scavi."}
{"id": "264684", "revid": "599", "url": "https://it.wikipedia.org/wiki?curid=264684", "title": "Polinomi di Jacobi sciftati", "text": ""}
{"id": "264687", "revid": "22356", "url": "https://it.wikipedia.org/wiki?curid=264687", "title": "Iguanodonte (gruppo)", "text": ""}
{"id": "264688", "revid": "79968", "url": "https://it.wikipedia.org/wiki?curid=264688", "title": "Time domain reflectometry", "text": ""}
{"id": "264689", "revid": "599013", "url": "https://it.wikipedia.org/wiki?curid=264689", "title": "Tdr", "text": ""}
{"id": "264693", "revid": "33689", "url": "https://it.wikipedia.org/wiki?curid=264693", "title": "Petubasti III", "text": "Biografia.\n\u00c8 opinione comune degli storici che Petubastis, principe locale e probabilmente dinasta della ormai decaduta casata saitica, cerc\u00f2 di ottenere il controllo dell'Egitto capeggiando una ribellione contro gli occupanti persiani. In base a quanto riferisce l'autore militare macedone Polieno, le cause della ribellione furono da imputarsi alla tassazione eccessiva. In effetti il satrapo d'Egitto Aryandes durante il suo mandato si attribu\u00ec ampie libert\u00e0 amministrative - batt\u00e9, ad esempio, moneta a proprio nome - e govern\u00f2 la sua satrapia alla stregua di un feudo personale.\nEvidentemente Petubastis cavalc\u00f2 il malcontento e, approfittando dell'instabilit\u00e0 causata nell'impero achemenide dalla morte di Cambise II, si sollev\u00f2 contro Aryandes tra la fine del 522 a.C. e l'inizio del 521 a.C., poco prima di attribuirsi le insegne della regalit\u00e0.\nLe iscrizioni di Bisotun, realizzate al tempo del successore persiano di Cambise, Dario il Grande, citano come risalente a questo periodo una ribellione in Egitto in contemporanea ad altre ribellioni avvenute in varie parti dell'impero achemenide.\nNon sono tuttavia noti da alcuna fonte i provvedimenti presi dal Gran Re per contrastare la rivolta guidata da Petubastis III, anche se Polieno riporta un aneddoto \u2013 di incerta veridicit\u00e0 \u2013 secondo cui Dario in persona giunse a Menfi durante la celebrazione della morte del toro Api, ed astutamente annunci\u00f2 un'enorme ricompensa in oro a chiunque avesse potuto fornire un nuovo Api, impressionando gli Egizi al punto da farli passare in massa dalla sua parte.\nAppare assai pi\u00f9 probabile che fu Aryandes a sedare la rivolta; di sicuro l'Egitto era gi\u00e0 pacificato nel 517 a.C., anno della prima - ed unica - visita di Dario nella terra del Nilo.\nLa storicit\u00e0 di Petubastis III, figura ancora oggi poco conosciuta e di cui non conosciamo il destino dopo la fine del suo regno, \u00e8 avvalorata dal ritrovamento di due sigilli, uno scarabeo recante il suo nome inscritto in un cartiglio e un documento datato al suo primo anno di regno."}
{"id": "264694", "revid": "599", "url": "https://it.wikipedia.org/wiki?curid=264694", "title": "Successione graduale di polinomi", "text": ""}
{"id": "264696", "revid": "1488558", "url": "https://it.wikipedia.org/wiki?curid=264696", "title": "Chiesa dell'Abbazia della Misericordia", "text": "La chiesa dell'Abbazia della Misericordia \u00e8 un ex edificio religioso della citt\u00e0 di Venezia, situato nel sestiere di Cannaregio, affacciato sul campo omonimo.\nSconsacrata nel 1973, l'edificio \u00e8 utilizzato per ospitare le esposizioni artistiche della Biennale di Venezia.\nStoria.\nIl primo nome della chiesa fu Santa Maria di Val Verde, dal nome originale dell'isola su cui fu costruita. La storia della chiesa \u00e8 legata alla Scuola Grande di Santa Maria della Misericordia, che dal XIV secolo eresse nelle vicinanze due proprie sedi, un ospedale e delle abitazioni.\nGi\u00e0 nel 936 si trova traccia di una chiesa in quest'area, la cui fondazione, secondo Francesco Sansovino, \u00e8 da attribuire a Cesare de Giuli, detti anche Andreardi, oppure congiuntamente alle famiglie de Giuli e Moro. Nel XIII secolo venne rifatta completamente, abbandonando la struttura bizantina ed acquisendo uno stile gotico. \nEra sta concessa inizialmente ad un ordine di eremiti, poi probabilmente a degli Agostiniani. Nel 1348 i monaci furono sterminati dalla peste, l'abate, unico superstite, mor\u00ec nel 1369 lasciando il patrocinio perpetuo della chiesa a Luca Moro e ai suoi discendenti: da allora la chiesa \u00e8 legata alla storia della famiglia patrizia Moro che ne acquisirono il giuspatronato, con il diritto perpetuo di nominare il priore della chiesa (mantennero tale diritto fino alla caduta della Repubblica di Venezia nel 1797). \nIl 9 giugno 1611 il priore Girolamo Savina, autore di una cronaca di Venezia detta \"Cronaca Savina\", mor\u00ec avvelenato da un monaco, bevendo il vino della comunione mentre celebrava la messa.\nNel 1659 l'architetto bolognese Clemente Moli (gi\u00e0 coadiuvante di Baldassare Longhena a Venezia) rifece la facciata in stile barocco, a cura e spese del patrizio e filosofo Gasparo Moro, il cui busto scolpito dal Moli appare sopra la porta. Moli scolp\u00ec anche le figure allegoriche ai lati della porta. All'epoca, la chiesa conteneva una tela di Paolo Veronese ed un ciclo del Tintoretto. \nNel 1806, durante l'epoca napoleonica, venne soppressa la Scuola della Misericordia e la chiesa fu completamente spogliata e trasformata in magazzino militare, mentre il monastero, che gi\u00e0 si trovava in stato di abbandono e mezzo crollato, fu definitivamente demolito.\nSalvatasi dalla demolizione, la chiesa fu di nuovo arricchita tra il 1825 ed il 1864 con molte opere provenienti da altre chiese demolite o soppresse, che l'abate Pietro Pianton (al secolo Angelo Pasquale) riusc\u00ec a recuperare. Nel 1864, morto Pianton, prese il suo posto l'abate Millin, ma alla morte di questi la chiesa venne acquisita a seguito di procedimento giudiziario dalla famiglia Moro-Lin, la quale vendette tra il 1868 e il 1882 tutte le opere d'arte (che pur non facevano strettamente parte dello juspatronato rivendicato dalla famiglia stessa).\nNel 1890 venne utilizzata come lazzaretto.\nNel 1891, per evitare che divenisse una chiesa evangelica, fu acquistata personalmente dal patriarca Domenico Agostini, che per\u00f2 non riusci a perfezionare la donazione alla curia veneziana: venne cos\u00ec ereditata dai parenti del patriarca, che la vendettero nuovamente. \nIn seguito, la chiesetta fu utilizzata occasionalmente dai frati dell'ordine dei Servi di Maria, con l'ultima messa celebrata il 17 agosto 1967 e il definitivo abbandono nel 1973.\nIl 28 marzo 1973 la chiesa venne ufficialmente sconsacrata, con decreto firmato dall'allora patriarca Albino Luciani (futuro papa Giovanni Paolo I). e venduta a Nani Sartorio, che nel 1980 la rivendette a Roberto Benedetti, che vi allest\u00ec un magazzino e un negozio di souvenir. Il campanile trecentesco venne invece affittato per \"osservazioni meteorologiche e astronomiche\", mentre altre stanze al lato della chiesa furono ristrutturati come appartamenti ad uso turistico.\nLa chiesa \u00e8 stata utilizzata nel 1979 per le riprese di due film \"Moonraker - Operazione spazio\", parte della serie di James Bond. Nel 1988 l'edificio fu utilizzato per le riprese di \"Nosferatu a Venezia\", in cui il conte Dracula (interpretato dall'attore Klaus Kinski) uccide una delle sue vittime all'interno dell'ex chiesa.\nDescrizione.\nL'interno della chiesa sconsacrata \u00e8 costituita da un'unica navata, con tetto a capanna. \nLa facciata esterna in pietra \u00e8 strutturata attorno ad un ordine gigante centrale dominato da un timpano centinato e circondato da due ali trabeate. La sommit\u00e0 del frontone \u00e8 coronata dalla statua della Vergine, mentre gli spigoli delle ali da acroteri a pigna. Sugli alti basamenti sporgenti dell'ordine gigante vi sono due statue allegoriche (la \"Carit\u00e0\" e la \"Fortezza)\"; sopra il portale, davanti al rosone, il busto di Gasparo Moro accompagnato da un cartiglio e putti dolenti seduti su libri. Tutte le sculture sono opera di Clemente Moli, a cui si deve probabilmente anche il progetto della facciata.\nIl campanile in stile veneto-bizantino, che si intravede sul retro, ed il bassorilievo raffigurante la \"Madonna col Bambino\" di scuola trecentesca sull'annesso a destra della facciata, rimangono le ultime memorie della struttura originaria.\nSede espositiva.\nPer la LVI Esposizione internazionale d'arte la chiesa ha ospitato, dal 9 al 22 maggio 2015, il padiglione nazionale dell'Islanda, con una performance dell'artista svizzero Christoph B\u00fcchel. L'opera, aperta al pubblico, si intitolava \"The Mosque: The First Mosque in the Historic City of Venice\" (La Moschea: la prima moschea nel centro storico di Venezia), costituita da un vero luogo di culto per i fedeli musulmani con tanto di \"mi\u1e25r\u0101b\" rivolto verso la Mecca, sala per le abluzioni ricavata nel presbiterio, grande tappeto e versetti coranici alle pareti. A seguito di denuncia presentata dall'esponente locale di Forza Nuova Alessandro Tamborini, la polizia municipale di Venezia impose la chiusura del padiglione a causa di violazioni amministrative riscontrate nell'esecuzione dell'installazione artistica poco dopo l'apertura dell'Esposizione.\nNel 2017 ha ospitato una mostra personale di Omar Hassan, \"Do Ut Des\", organizzata nello stesso periodo della LVII Biennale."}
{"id": "264697", "revid": "1993636", "url": "https://it.wikipedia.org/wiki?curid=264697", "title": "En\u014dsis", "text": "La parola en\u014dsis (in katharevousa \u1f14\u03bd\u03c9\u03c3\u03b9\u03c2, equivalente al greco demotico \u03ad\u03bd\u03c9\u03c3\u03b7, \"\u00e9n\u014ds\u012b\", che significa \"unione\") \u00e8 utilizzata soprattutto in riferimento all'unificazione di Cipro alla Grecia e si \u00e8 trasformata in un'idea politica e in un obiettivo della politica estera greca durante gli anni della dominazione coloniale britannica di Cipro (1878-1960).\nStoria.\nNel 1864 i Britannici avevano precedentemente ceduto il loro protettorato sugli Stati Uniti delle Isole Ionie, che avevano amministrato per cinquant'anni, al nuovo Regno di Grecia e questo \u00e8 stato preso dai sostenitori dell\"'Enosis\" come un precedente per la cessione di territori ellenici alla Grecia dopo un periodo di amministrazione britannica. Il movimento per l'Enosis guadagn\u00f2 terreno nel 1940 e negli anni cinquanta.\nNel 1954, su istigazione della guida della comunit\u00e0 greco cipriota, l'arcivescovo Makarios III, la Grecia sollev\u00f2 il diritto di autodeterminazione per Cipro alle Nazioni Unite, prevedendo un plebiscito dei ciprioti a favore dell'Enosis. Nel 1955 a Cipro venne formato il movimento di guerriglia EOKA, guidato da Georgios Grivas, a sostegno dell\"'Enosis\". Tuttavia, le trattative fra Grecia, Turchia ed il Regno Unito diedero a Cipro una fragile indipendenza.\nNel 1960 il nuovo presidente cipriota Makarios, precedentemente un sicuro fautore dell'Enosis, prefer\u00ec seguire una politica estera e un'Enosis politicamente pi\u00f9 moderata. Durante la campagna presidenziale per le elezioni del 1968, Makarios disse che l'Enosis era \"impossibile\" mentre l'indipendenza era \"possibile\". \nCi\u00f2 lo separ\u00f2 dagli elementi della linea dura che formarono l'EOKA B e parteciparono al colpo di Stato contro Makarios 1974. Il colpo di Stato, che fu patrocinato dal governo militare della Grecia e dalla CIA, fu di breve durata ma innesc\u00f2 l'intervento a Cipro delle forze armate della vicina Turchia, legittimato dal Trattato di Zurigo e Londra del 1960."}
{"id": "264698", "revid": "195924", "url": "https://it.wikipedia.org/wiki?curid=264698", "title": "Controllo di gestione", "text": "In un'azienda il controllo di gestione o direzionale \u00e8 il meccanismo operativo volto a guidare la gestione verso il conseguimento degli obiettivi stabiliti in sede di pianificazione operativa, rilevando, attraverso la misurazione di appositi indicatori, lo scostamento tra obiettivi pianificati e risultati conseguiti e informando di tali scostamenti gli organi responsabili, affinch\u00e9 possano decidere e attuare le opportune azioni correttive.\nDescrizione.\nIntrodotto in un primo tempo nelle imprese, il controllo di gestione si sta ora estendendo anche alle pubbliche amministrazioni, dove, secondo la filosofia del \"new public management\", sta sostituendo i tradizionali controlli formali di legalit\u00e0.\nScopo del controllo di gestione non \u00e8 quello di sanzionare i comportamenti difformi dalle regole (come si potrebbe erroneamente intendere basandosi sull'accezione prevalente che il termine \"controllo\" ha in italiano) quanto, piuttosto, quello di aiutare il personale ad indirizzare il proprio comportamento verso il conseguimento degli obiettivi aziendali (significato, questo, che trova riscontro in una delle accezioni del termine inglese \"control\"); proprio in quest'ottica il sistema di controllo di gestione dovrebbe essere interrelato con il sistema di valutazione del personale e, quindi, con il sistema incentivante.\nIl sistema di controllo di gestione \u00e8 strettamente connesso al sistema di pianificazione aziendale, tanto che di solito, sia in ambito teorico che nella pratica aziendale, si parla di \"sistema di pianificazione e controllo\".\nDal punto di vista organizzativo, il sistema di controllo di gestione \u00e8 normalmente progettato e gestito da un organo posto in \"staff\" al vertice aziendale (o al vertice di una divisione aziendale); la persona preposta a questo organo viene a volte qualificata come \"controller\", con un termine importato dalla pratica aziendale statunitense.\nFasi del processo.\nIl processo di controllo di gestione si svolge generalmente secondo un ciclo periodico, normalmente annuale, articolato nelle seguenti fasi:\nControllo antecedente o \"budgeting\".\nIl \"controllo antecedente\" o \"budgeting\" si interfaccia con il sistema di pianificazione e si sostanzia nella predisposizione del \"budget\". Attraverso questo strumento gli obiettivi operativi:\nGli \"indicatori\" possono essere:\nSpesso gli elementi del \"budget\" sono stabiliti di comune accordo tra il manager preposto al centro di responsabilit\u00e0 e il vertice aziendale (o il suo manager superiore), secondo la logica del \"management by objectives (MbO)\". In questo modo il \"budget\" diviene una sorta di contratto tra il manager preposto al centro di responsabilit\u00e0 e l'azienda, in base al quale il primo s'impegna a raggiungere gli obiettivi pianificati e la seconda a mettergli a disposizione le risorse indicate nel \"budget\".\nControllo concomitante.\nIl \"controllo concomitante\" si svolge parallelamente alla gestione e consiste:\nControllo susseguente.\nIl \"controllo susseguente\" chiude il ciclo di controllo di gestione e si sostanzia nella comunicazione ai centri di responsabilit\u00e0 e al vertice aziendale (o al superiore del preposto al centro di responsabilit\u00e0) delle informazioni sulla misurazione finale degli indicatori, con lo scopo di:\n\"Reporting\".\nTanto il controllo concomitante quanto quello susseguente si sostanziano nel \"reporting\", ossia nella trasmissione ai centri di responsabilit\u00e0 e al vertice aziendale (o ai superiori dei preposti ai centri di responsabilit\u00e0) di sintesi informative (i \"report\") da parte dell'organo di controllo di gestione. \u00c8 pertanto necessario progettare attentamente il sistema di \"reporting\" in modo da far pervenire l'informazione giusta, alle persone giuste, nel momento giusto.\nLe informazioni contenute nei \"report\" possono essere comunicate in forma orale (immediata, ma poco pratica) o scritta. Nel secondo caso possono essere presentate in forma discorsiva (meno immediata, ma pi\u00f9 fedele all'interpretazione dell'autore), tabellare (dettagliata, ma lascia al lettore l'onere di interpretare i dati) o grafica (pi\u00f9 immediata, ma meno dettagliata e specifica).\nCentri di responsabilit\u00e0.\nI centri di responsabilit\u00e0 possono essere:\nOvviamente un centro di responsabilit\u00e0 pu\u00f2 essere responsabilizzato per un ricavo, un costo, un profitto o un rendimento del capitale investito in tanto in quanto disponga delle \"leve\" per controllare i fattori che lo determinano. In particolare, i centri di costo e ricavo sono tipicamente direzioni di funzione, mentre i centri di profitto e d'investimento sono tipicamente direzioni di divisione (nel caso dei centri d'investimento, dotate di elevata autonomia e, spesso, di propria soggettivit\u00e0 giuridica).\nRelazione ed interazione con altri sistemi di controllo e gestione.\nSi \u00e8 gi\u00e0 visto che il sistema di controllo di gestione \u00e8 solitamente connesso con il sistema di pianificazione e che, per conseguire i suoi scopi, dovrebbe essere interrelato con il sistema di valutazione del personale e, quindi, con il sistema incentivante. \u00c8 inoltre interrelato:"}
{"id": "264699", "revid": "24258", "url": "https://it.wikipedia.org/wiki?curid=264699", "title": "Regime dittatoriale", "text": ""}
{"id": "264701", "revid": "3115", "url": "https://it.wikipedia.org/wiki?curid=264701", "title": "Ronald Laing", "text": "Le opinioni di Laing sulle cause e il trattamento di importanti disfunzioni mentali furono influenzate dalla filosofia esistenzialista. In controtendenza all'ortodossia psichiatrica del tempo, Laing considerava l'emozionalit\u00e0 espressa dal paziente o cliente per una descrizione valida di esperienza vissuta pi\u00f9 che semplicisticamente una sintomatologia di un qualche disordine separato o soggiacente. Veniva associato al movimento anti-psichiatrico, sebbene ne rifiutasse l'etichetta. Politicamente, era considerato un intellettuale della Nuova Sinistra.\nBiografia.\nPrimi anni.\nLaing nacque nel distretto Govanhill di Glasgow il 7 ottobre 1927, figlio unico di David Park MacNair Laing e Amelia Glen Kirkwood. Laing descriveva i suoi genitori come individui piuttosto strani. Sua madre, in particolare, secondo alcune voci e congetture sul suo comportamento, viene descritta come \"psicologicamente strana\". Anche se il figlio di Laing, suo biografo, in buona parte, non d\u00e0 credito al resoconto del padre riguardo alla sua infanzia, in un necrologio di un conoscente di Laing, in merito ai genitori di questi, viene indicato che \u2013 \"la verit\u00e0 \u00e8 che lui ne parl\u00f2 solo a pochi intimi amici\". Da giovane, il padre di Laing, David, un ingegnere elettronico che aveva servito nella \"Royal Air Force\", spesso veniva alle mani con suo fratello, ed ebbe un esaurimento per tre mesi quando Laing era ancora adolescente.\nFrequent\u00f2 all'inizio la Public School \"Sir John Neilson Cuthbertson\" e dopo quattro anni si trasfer\u00ec alla Grammar School di \"Hutchesons\". Le sue note in merito lo descrivono come un bambino intelligente, competitivo e precoce, il suo studio riguarda principalmente i classici, in particolar modo la filosofia, ampliando i suoi interessi culturali attraverso la lettura di libri nella biblioteca locale. Fu anche musicista, e un socio del \"Royal College of Music\". Apparentemente, per una serie di ragioni, fra cui quella di \"volere affrontare la vita e la morte e diventare cos\u00ec pi\u00f9 scientifico\", scelse di studiare medicina all'universit\u00e0 di Glasgow. Potrebbe avere iniziato a bere pi\u00f9 consistentemente dei suoi colleghi all'et\u00e0 di 18 anni. Prossimo alla laurea in medicina diede vita al \"Circolo Socratico\" (\"Socratic Club\"), di cui il filosofo Bertrand Russell accett\u00f2 di essere il presidente. Bocciato agli esami finali al primo tentativo, nel 1950, Laing, dopo aver trascorso sei mesi a lavorare in un reparto psichiatrico, non ebbe problemi ai successivi esami di riparazione avvenuti all'inizio del 1951.\nCarriera.\nLaing per un paio d'anni lavora come psichiatra nell'esercito britannico (\"Royal Army Medical Corps\"). Coscritto, nonostante la sua asma che lo rendeva inabile per le operazioni militari, nutre un vivo interesse nel comunicare con persone mentalmente disturbate. Nel 1953 lascia l'esercito per lavorare al \"Gartnavel Royal Hospital\" diventando il consulente pi\u00f9 giovane della nazione. Durante questo periodo, inoltre, nella citt\u00e0 di Glasgow, partecipa ad un gruppo di discussione orientato verso l'esistenzialismo, organizzato da Karl Abenheimer e Joe Schorstein. Nel 1956 Laing ottiene una borsa di studio per lavorare alla \"Tavistock Clinic\" di Londra, molto nota come centro di studi e pratica di psicoterapia (in particolare psicoanalisi). In questo periodo, viene associato a John Bowlby, D. W. Winnicott e Charles Rycroft. Rimane in questo istituto fino 1964.\nNel 1965, Laing e un gruppo di colleghi crea la \"Philadelphia Association\" e inizia un progetto comunitario psichiatrico al \"Kingsley Hall\", dove i pazienti e terapisti vivevano insieme. L'autore norvegese Axel Jensen ne diventa amico intimo e Laing spesso lo va a trovare a bordo della sua goletta \"Shanti Devi\" a Stoccolma.\nNell ottobre del 1972, Laing incontra Arthur Janov, autore del popolare libro \"The Primal Scream\". Anche se Laing trova Janov modesto e senza pretese, lo vedeva come un \"jig man\" (qualcuno che sa molto nel suo piccolo). Laing simpatizza con Janov, anche se considerava la sua Terapia Primale un lucroso affare, e lui come un tipo che voleva solo ottenere uno spazio adeguato e lasciare che le persone \"lo occupassero\".\nIspirato dal lavoro della psicoterapeuta americana Elizabeth Fehr, Laing inizia a sviluppare una squadra che fornisca \"laboratori per la rinascita\" (\"rebirthing workshops\") dove una persona designata sceglie di ri-sperimentare la lotta nel cercare di liberarsi dal canale uterino (\"birth canal\") rappresentato dal resto dei membri del gruppo intorno a lui o lei. Molti dei precedenti colleghi lo consideravano una mente brillante portata ad errare, mentre alcuni lo credevano alquanto psicotico.\nVita privata.\nLaing era turbato dai problemi personali, soffriva di alcolismo episodico e depressione, secondo la sua stessa auto-diagnosi in un'intervista del 1983 rilasciata ad una trasmissione radiofonica (\"BBC Radio\") condotta da Anthony Clare, sebbene prima della sua morte, da quanto viene riferito, non ne fosse affetto. Queste ammissioni erano destinate ad avere conseguenze piuttosto serie per Laing in quanto formavano parte del processo intentato contro di lui da parte del \"General Medical Council\" che lo port\u00f2 a cessare l'attivit\u00e0 di medico. Mor\u00ec all'et\u00e0 di 61 anni di infarto mentre stava giocando a tennis con il suo collega a amico Robert W. Firestone.\nDa quattro donne, Laing ebbe 10 figli, sei maschi e quattro femmine. Suo figlio Adrian nel 2008 dice:\nSua figlia Susan mor\u00ec nel marzo del 1976, all'et\u00e0 di 21 anni, di leucemia. Adam, il suo primogenito nato dal secondo matrimonio, nel maggio del 2008 aveva 41 anni allorch\u00e9 venne trovato morto, causa attacco cardiaco, in una tenda su un'isola del Mediterraneo.\nL'antipsichiatria.\nInsieme a David Cooper, Laing fu tra i principali ispiratori del movimento detto antipsichiatria, una corrente scientifica di cui tuttavia non arriv\u00f2 a condividere le conclusioni pi\u00f9 estreme. Sebbene venisse visto come figura carismatica di tale movimento, Laing volle continuare a definirsi uno psichiatra, . Laing sfid\u00f2 i valori fondanti su cui si basava la pratica psichiatrica che vedeva la malattia mentale come un fenomeno biologico senza attinenza con la dimensione sociale, intellettuale e culturale.\nLaing, inoltre, pone in crisi la stessa diagnosi psichiatrica, argomentando che la diagnosi di un disordine mentale contraddice la procedura medica accettata: la diagnosi veniva fatta in base al comportamento (o condotta) e tramite esami e test complementari che tradizionalmente precedono la diagnosi di patologie vitali (come ossa rotte o polmonite) confluiti (se non del tutto) in seguito nella diagnosi di disordine mentale. Perci\u00f2, secondo Laing, la psichiatria venne fondata su una falsa epistemologia, in quanto la malattia viene diagnosticata in base al comportamento, ma trattata biologicamente.\nLaing era convinto che la schizofrenia fosse \"una teoria, non un fatto\", e che i modelli di schizofrenia ereditata geneticamente, essendo promossi dalla psichiatria biologicamente orientata, non fossero accettati dai genetisti medici dominanti. Rigetta il \"modello\" medico di malattia mentale\", la cui diagnosi non segue, secondo Laing, un modello medico tradizionale, e ci\u00f2 lo porta a mettere in questione l'uso degli antipsicotici. Il suo atteggiamento verso i farmaci ricreativi era alquanto ambivalente, dato che in privato sosteneva un'anarchia di esperienza.\nL'alienazione sociale.\nMolto vicino filosoficamente alle posizioni della fenomenologia e particolarmente all'esistenzialismo-marxista di Jean-Paul Sartre, si \u00e8 sempre mostrato, come detto dianzi, molto critico rispetto alla visione della malattia mentale propugnata dalla psichiatria tradizionale, in special modo nei confronti della schizofrenia che all'epoca veniva \"trattata\" nei manicomi istituzionali.\nLe sue posizioni in materia di salute mentale non erano avulse da una critica del capitalismo, elemento questo tipico anche di altri esponenti dell'anti-psichiatria come David Cooper e F\u00e9lix Guattari, nei quali le problematiche dell'alienazione mentale e quelle dell'alienazione sociale si intrecciano.\nMalgrado il suo riconoscimento dell'alienazione sociale da riferire alla struttura economica capitalistica, rispetto per esempio a un David Cooper, Ronald David Laing si \u00e8 tenuto pi\u00f9 distante da un impegno direttamente politico in senso militante.In effetti, la sua analisi pi\u00f9 che orientarsi nel senso di una politica partitica (come fece invece l'antipsichiatria italiana, soprattutto nel filone di Franco Basaglia) si pose di fronte ai micro-sistemi sociali e psicologici (la \"famiglia reale\" e la \"famiglia interiorizzata\") e quindi ad una \"microfisica del potere\" cos\u00ec come intesa e impostata in quegli stessi anni 70-80 da Michel Foucault (Vedi soprattutto \"L'Io diviso\", 1959, e \"La politica della famiglia\", 1968).\nAlla ricerca della matrice dell'esperienza Laing ultimamente, nel proseguire la sua ricerca nel campo della psicologia, si \u00e8 inoltrato in studi approfonditi sempre pi\u00f9 indietro alle prime fasi della vita prenatale.\nOpere.\nMalattia mentale.\nAnalizzato dallo psicoanalista inglese Charles Rycroft presto svilupp\u00f2 una visione della psicopatologia del tutto originale. In alcuni saggi famosi propose un nuovo punto di vista sulla malattia mentale. In particolare scrisse sulla condizione schizoide e sulla psicosi.\nNel suo primo libro, \"L'io diviso\" (\"The divided self\", Glasgow 1955), pubblicato a soli ventotto anni, dichiarava apertamente di ispirarsi alla filosofia esistenzialista e definisce la sua prospettiva \u201cpsichiatria esistenziale\u201d, nella linea di Karl Jaspers e Ludwig Binswanger, dai quali in seguito, a partire da \"La politica dell'esperienza\", si allontan\u00f2 per dar luogo all'esperienza antipsichiatrica.\nFu uno dei primi medici a descrivere la malattia mentale come una forma di \u201cesperienza\u201d esistenziale o punto di vista che, in linea di principio, \u00e8 perfettamente comprensibile agli altri e dotato di senso. In particolare, in \"L'io diviso\" suggerisce come le problematiche inerenti all'insicurezza ontologica del singolo individuo si intreccino con la variegata fenomenologia delle turbe psichiche.\nA partire da queste riflessioni svilupper\u00e0 la tematica, centrale negli psichiatri che a Laing e all'antipsichiatria faranno riferimento, delle dinamiche di invalidazione tipiche delle famiglie schizofrenogeniche. Si leggano a proposito sia \"La politica della famiglia\" che \"Normalit\u00e0 e follia nella famiglia\".\nNel 1913, lo psichiatra e filosofo Karl Jaspers scrisse nella sua opera \"Psicopatologia generale\", che molti dei sintomi della malattia mentale (e particolarmente i deliri) fossero \"non-comprensibili\", e dunque degni di ben poca considerazione tranne come segni di un qualche altro disordine primario soggiacente. Allora, nel 1956, Gregory Bateson e i suoi colleghi Paul Watzlawick, Donald Jackson e Jay Haley articolarono una teoria della schizofrenia come originantesi da situazioni di doppio legame dove una persona riceve messaggi diversi o contraddittori. I sintomi percepiti della schizofrenia sono un'espressione di questa angustia e debbono essere considerati catartici e valutati come esperienza trans-formativa. Laing tent\u00f2 di argomentare in modo del tutto simile riguardo alle psicosi. Lo strano comportamento e il discorso apparentemente confuso degli individui sottoposti a un episodio psicotico \u00e8 in definitiva comprensibile come tentativo di comunicare preoccupazioni e problemi, spesso in situazioni dove ci\u00f2 non \u00e8 possibile o non \u00e8 permesso. Laing pose in rilievo il ruolo dalla societ\u00e0 e, in particolar modo, la famiglia, nello sviluppo della \"follia\". Cerca di dimostrare inoltre che gli individui possono essere messi spesso in situazioni impossibili, dove sono incapaci di conformarsi alle aspettative conflittuali dei loro pari, arrivando a una situazione cosiddetta \"lose-lose\" (senza possibilit\u00e0 di vincere) e a una enorme oppressione mentale per gli individui interessati.\nLaing vide la psicopatologia come insediata non in organi biologici o psichici \u2013 a causa di cui l'ambiente \u00e8 relegato a giocare al massimo solo un ruolo accidentale come immediato innesco della malattia (in base al \"modello di diatesi dell'impulso\" della natura e della causa psicopatologica) \u2013 ma piuttosto nella culla sociale, la patria urbana, che la coltiva, il vero crogiuolo in cui vengono forgiati gli \"ego\". Questa ri-valutazione del luogo nel processo della malattia \u2013 e conseguente spostamento di forme di trattamento \u2013 era in forte contrasto con l'ortodossia psichiatrica in quanto, nel senso pi\u00f9 ampio, gli esseri umani sono connaturati soggetti psicologici ed \"ego\" patologici. Laing fu rivoluzionario nel valutare il contenuto del comportamento psicotico e il discorso come una valida espressione di insofferenza, sebbene avvolto in un linguaggio enigmatico pregno di simbolismo personale, significativo solo se visto dall'interno della situazione vissuta. Se un terapeuta riesce a capire meglio il suo o la sua paziente - argomenta Laing - allora pu\u00f2 iniziare a fare \"uso sensato\" del simbolismo della psicosi del paziente, e dunque iniziare a rivolgersi ai problemi che sono la causa e la radice dell'angustia.\nLaing ampli\u00f2 la sua visuale rifacendosi all'ipotesi del \"doppio legame\", proposta da Bateson e altri antropologi, giungendo a un concetto inedito, descrivendo la situazione altamente complessa che si rivela nel processo del \"diventare matti\" come un \"incompatibile nodo\". Egli paragona ci\u00f2 a una situazione dove la mano destra pu\u00f2 esistere anche senza la mano sinistra. In questa insostenibile condizione qualcosa viene fuori senz'altro, e pi\u00f9 spesso di quanto si creda, dando stabilit\u00e0 psicologica, allorch\u00e9 una sequenza di auto-distruzione viene messa in moto.\nLaing mai neg\u00f2 l'esistenza della malattia mentale, ma la vedeva in una luce radicalmente diversa dai suoi contemporanei. Per Laing, la malattia mentale potrebbe essere un episodio trasformativo mediante cui il processo soggiacente al disturbo mentale viene paragonato a un viaggio sciamanico. Il viaggiatore potrebbe ritornare dal viaggio con (ipoteticamente) importanti intuizioni e potrebbe infine diventare (secondo le opinioni di Laing e dei suoi seguaci) pi\u00f9 saggio e con i piedi ben pi\u00f9 piantati a terra.\nInsicurezza ontologica, nesso familiare e doppio legame.\nNe \"L'Io diviso\" (1960), Laing contrappone l'esperienza della persona \"ontologicamente sicura\" a quella di una persona che \"non pu\u00f2 afferrare la realt\u00e0, la vita, l'autonomia e l'identit\u00e0 di s\u00e9 stessa e altre cose date per scontate\" e che di conseguenza escogita strategie per evitare la \"perdita del suo io\". Laing spiega come noi esistiamo nel mondo in quanto esseri definiti da altri che portano un modello di noi nelle loro menti, proprio come noi portiamo modelli di loro nelle nostre menti. Negli scritti successivi pone maggior rilievo su questo a livelli pi\u00f9 profondi, spiegando ed elaborando in modo dettagliato come \"A sa che B conosce che A conosce che B conosce...\" I nostri sentimenti e motivazioni derivano moltissimo da questa condizione di \"essere nel mondo\" nel senso di esistere per gli altri, i quali esistono per noi. Senza questo noi soffriamo di \"insicurezza ontologica\", una condizione spesso espressa in termini di \"essere morto\" al mondo, ovvero per le altre persone, ovviamente ancora fisicamente vive.\nIn \"Io e gli altri\" (1961), la definizione di normalit\u00e0 data da Laing cambia considerevolmente.\nIn \"Normalit\u00e0 e follia nella famiglia\" (1964), Laing ed Esterton forniscono dei resoconti di molte famiglie, analizzando come i loro membri vedono l'un l'altro e cosa in effetti comunicano fra loro. Il modo sensazionale in cui le menzogne sono perpetuate nell'interesse della politica della famiglia suonano vere a molti \"lettori\" delle famiglie \"normali\", e l'opinione di Laing \u00e8 che in alcuni casi queste menzogne sono cos\u00ec strenuamente mantenute da rendere impossibile, a un bambino vulnerabile, la capacit\u00e0 di determinare cosa sia in effetti la verit\u00e0, lasciando soltanto ci\u00f2 che \u00e8 la verit\u00e0 della situazione creata da loro [i familiari].\nEgli usa il termine 'nesso familiare' per descrivere la visione del consenso all'interno della famiglia, ma da ora in poi molto di ci\u00f2 che viene scritto appare ambivalente, come ha sottolineato Andrew Collier ne \"La Filosofia e politica della psicoterapia\" (con un contributo di Laing, 1977). Un filo che collega il pensiero di Laing, rintracciabile in Marx e Sartre, \u00e8 la condanna della societ\u00e0 che incatena il genere umano contro la sua volont\u00e0, sottraendogli la libert\u00e0 individuale. Lasciate a loro stesse, le persone risultano sane e quelle con la cosiddetta malattia mentale stanno in effetti cercando solo di trovare la strada di ritorno al loro stato naturale. Questa \u00e8 la base del suo approccio alla psicoterapia, come nel caso del suo pi\u00f9 famoso \"paziente\" Mary Barnes. Una tipica idea del suo lavoro \u00e8 sintetizzata nella seguente citazione tratta da \"La politica dell'esperienza\": \nUn paradosso che sorge dalle interpretazioni fornite da Laing \u00e8 riscontrabile nella necessit\u00e0 di sicurezza ontologica che nel suo primo libro indica come forza trainante che costruisce le societ\u00e0. Laing caratterizza il \"nesso familiare\" come l'abitudine di porre i bambini in un doppio legame, incapaci di obbedire a ingiunzioni da parte dei membri della famiglia, ma senza \"biasimare\" questi, dato che i familiari sono di solito inconsapevoli di tale processo e, come per i bambini, restano confusi all'interno della situazione. La prefazione alla seconda edizione e introduzione alla \"Normalit\u00e0 e follia nella famiglia\" offre una concisa articolazione su questo argomento.\nInfluenza.\nNel 1965 Laing cofondava nel Regno Unito l'istituzione benefica \"Philadelphia Association\", che egli stesso presiedeva. La sua opera influenz\u00f2 il pi\u00f9 vasto movimento di comunit\u00e0 terapeutiche, operante in ambienti psichiatrici meno \"provocatori\" (secondo la visuale laingiana). Altre organizzazioni create nel solco della tradizione laingiana sono la \"Arbours Association\" e la \"New School of Psychotherapy and Counselling\" a Londra.\nCuriosit\u00e0.\nIl gruppo progressive rock Gentle Giant scrisse il brano \"Knots\", ispirandosi agli scritti di R.D. Laing.\nSecondo David Gilmour in un'intervista del 1974, il fondatore dei Pink Floyd Syd Barrett venne fatto visitare da Laing ma quest'ultimo, dopo aver ascoltato una registrazione di una conversazione di Barrett, disse che ormai non c'era pi\u00f9 niente da fare."}
{"id": "264704", "revid": "1543377", "url": "https://it.wikipedia.org/wiki?curid=264704", "title": "Epiro settentrionale", "text": "L'Epiro settentrionale \u00e8 la regione storica che corrisponde alla parte meridionale dell'Albania abitata da una minoranza greca costituita da circa 90.000 persone. Secondo statistiche ufficiali albanesi si tratterebbe in realt\u00e0 di 30.000, mentre secondo un'organizzazione greca il numero sale a 360.000 persone.\nIl governo della Grecia sostiene che questo territorio \u00e8 abitato principalmente da greci, mentre il governo dell'Albania dichiara che \u00e8 territorio a maggioranza albanese con minoranze greche. \nNel sud dell'Albania ci sono villaggi in cui il greco \u00e8 la lingua predominante. Ci sono stati molti piccoli scontri fra le minoranze greche e le autorit\u00e0 albanesi. Il governo di Tirana denuncia presunte interferenze nella politica locale del sud dell'Albania da parte del governo greco, quali: \nNella Regione \u00e8 praticata principalmente la religione cristiana di rito greco ortodosso."}
{"id": "264705", "revid": "84184", "url": "https://it.wikipedia.org/wiki?curid=264705", "title": "Fausto Sozzini", "text": "Fu fautore, insieme allo zio Lelio, di un Cristianesimo ragionato e tollerante, caratterizzato dalla semplicit\u00e0 evangelica del culto e della fede, in seguito denominato socinianesimo.\nBiografia.\nSozzini nacque a Siena, figlio di Alessandro Sozzini e Agnese Petrucci (figlia, a sua volta, di Borghese Petrucci e perci\u00f2 nipote di Pandolfo Petrucci; la madre di Agnese, invece, era Vittoria Piccolomini Todeschini, figlia di Andrea Piccolomini Todeschini, fratello di papa Pio III e quindi nipote di papa Pio II).\nSuo padre Alessandro Sozzini, il pi\u00f9 anziano di undici fratelli, nacque nel 1509 e mor\u00ec a soli 32 anni nel 1541.\nFausto non ricevette un'istruzione regolare, essendo educato in casa con la sorella Fillide, e trascorse la sua giovent\u00f9 in saltuarie letture a Borgo Scopeto, la residenza di campagna della famiglia. Alle donne della sua famiglia dovette la forte impronta morale che lo ha segnato per tutta la vita. Il suo primo stimolo intellettuale provenne da suo zio Celso Sozzini, nominalmente un cattolico romano, ma spirito libero, fondatore dell'Accademia del Sizienti (1554), di cui il giovane Fausto fu membro.\nNel 1556 il nonno Mariano Sozzini, insigne giurista senese, lasci\u00f2 a Fausto, come solo figlio del suo primogenito, un quarto delle propriet\u00e0 di famiglia, il che lo rese indipendente. L'anno successivo entr\u00f2 nell'Accademia degli Intronati, il centro della vita intellettuale a Siena, con il nome di \"Frastagliato\", mentre lo zio Celso aveva il nome di \"Sonnacchioso\". In quel tempo il giurista Guido Panzirolo lo descrive come un giovane di talento, con una promettente carriera legale, ma Fausto mostrava poco interesse per la giurisprudenza, preferendo scrivere sonetti. Nel 1558-1559 il sospetto di luteranesimo cadde su di lui come sugli zii Celso e Camillo.\nLione e Ginevra.\nNel 1561 si reca a Lione, probabilmente per impegnarsi in attivit\u00e0 mercantili; ritornato in Italia dopo la morte dello zio Lelio, lo troviamo nel 1562 nei registri della chiesa italiana di Ginevra; non risultano tracce di relazione con Calvino. L'anno successivo torna a Lione. Dallo zio Lelio riceve in eredit\u00e0 le sue carte e appunti non pubblicati, in cui si impostano i primi passi di una critica anti-trinitaria del cristianesimo, critica rivolta sia al cattolicesimo romano che alle chiese riformate. Nella sua \"Brevis explicatio\" (Lione, 1562), un commento al prologo del Vangelo di San Giovanni, in cui richiama molti punti di un analogo scritto dello zio Lelio, l'incipit del Vangelo (\"In principio era il Verbo\") viene interpretato non come un riferimento al principio dei tempi ma al principio del Vangelo stesso. In questo modo non si riconosce a Cristo una preesistenza eterna e se ne riduce sostanzialmente il grado di divinit\u00e0. Il Sozzini attribuisce a Cristo una divinit\u00e0 funzionale, non\nessenziale e in una lettera del 1563 respinge l'immortalit\u00e0 incondizionata dell'anima, una posizione successivamente sviluppata nella sua disputa con l'umanista Francesco Pucci.\nFirenze.\nVerso la fine del 1563 torna in Italia, apparentemente conformandosi alla chiesa cattolica romana, e per dodici anni resta al\nservizio di Isabella de' Medici, figlia del Granduca di Toscana Cosimo (non, come Samuel Przypkowski dice, al servizio dello stesso Granduca). Tra il 1565 e il 1568 scrisse il saggio \"Il frastagliato Intronato\". In seguito Sozzini considerer\u00e0 questa fase della sua vita come sprecata. Su iniziativa di un grande personaggio (rimasto ignoto) scrive nel 1570 il trattato \"De auctoritate s. Scripturae\".\nNel 1571 \u00e8 a Roma, probabilmente con la sua protettrice. Lascia l'Italia alla fine del 1575, e dopo la morte di Isabella (strangolata dal marito nel 1576) declina i tentativi del granduca Francesco, fratello di Isabella, di farlo tornare. Francesco era senza dubbio a conoscenza dei motivi di dissensi religiosi che portano il Sozzini a lasciare l'Italia, e si pu\u00f2 credere al biografo Samuel Przypkowski secondo cui il granduca avrebbe assicurato a Fausto il reddito delle sue propriet\u00e0 a patto di astenersi dal pubblicare a proprio nome.\nBasilea.\nNel 1575 Sozzini prende residenza a Basilea e si dedica a uno studio attento della Bibbia, comincia a tradurre i Salmi in italiano e, nonostante l'aumento della sordit\u00e0, intrattiene fitti dibattiti teologici. La sua discussione con Jacques Couet sulla dottrina della salvezza si finalizza nel trattato \"De Jesu Christo servatore\" (finito il 12 luglio 1578), circolato in forma manoscritta e infine notato e apprezzato da Giorgio Biandrata, medico di corte in Polonia e Transilvania, attivo animatore delle comunit\u00e0 eterodosse di quelle regioni.\nTransilvania.\nPer un breve periodo (1559-1571) la Transilvania godette di piena libert\u00e0 religiosa, protetta dal principe Giovanni Sigismondo, di tendenze anti-trinitarie. Qui Biandrata cercava di limitare le tendenze ebraizzanti dell'eloquente vescovo anti-trinitario Ferenc D\u00e1vid (1510-1579), con il quale aveva in un primo momento collaborato. Poich\u00e9 una grave accusa di immoralit\u00e0 aveva distrutto la sua influenza su D\u00e1vid, Biandrata si rivolse a Sozzini perch\u00e9 cercasse di ragionare con D\u00e1vid, che aveva completamente rinunciato al culto di Cristo.\nIn materia di culto, Sozzini distingueva tra la \"adoratio Christi\", l'omaggio del cuore, obbligatoria per tutti i cristiani, e la \"invocatio Christi\", la diretta invocazione di preghiera, permessa ma non obbligatoria (mentre era considerata obbligatoria dal Biandrata). Per Sozzini comunque la preghiera era ricevuta dal Cristo in qualit\u00e0 di mediatore e trasmessa al Padre.\nNel novembre 1578 Sozzini raggiunge Kolozsv\u00e1r dalla Polonia e fa del suo meglio, durante una visita di quattro mesi e mezzo presso D\u00e1vid, per convertirlo alla sua dottrina dell'invocazione, ma senza alcun successo. D\u00e1vid esercit\u00f2 tutto il suo potere per denunciare dal pulpito ogni tipo di culto del Cristo, attirandosi dal Biandrata l'accusa di innovazione religiosa. Mentre Sozzini tornava precipitosamente in Polonia, D\u00e1vid fu processato e quindi incarcerato nella fortezza di Deva, dove per\u00ec dopo tre mesi. Molto probabilmente Sozzini non fu partecipe dell'azione del Biandrata anche se approvava che a D\u00e1vid fosse impedito di predicare durante il processo. Come in altri casi successivi, (Jacobus Palaeologus, Christian Franken, Martin Seidel) il conflitto teologico, bench\u00e9 non lo rendesse incivile, ne congelava la sua naturale propensione alla gentilezza.\nIn s\u00e9guito Biandrata si riconvert\u00ec alla religione cattolica; la dedica laudatoria che Sozzini scrisse per lui nel suo \"De Jesu Christi natura\" (1584), in risposta al calvinista Andrew Wolan, bench\u00e9 stampata, non fu mai utilizzata.\nPolonia.\nSozzini spese il resto (1579-1604) della sua vita in Polonia. Inizialmente escluso dalla Ecclesia Minor, la chiesa anti-trinitaria polacca, in gran parte anabattista, per le sue opinioni sul battesimo (che considerava applicabile solo ai convertiti non ebrei), Sozzini acquis\u00ec poco a poco un'influenza predominante nei suoi sinodi.\nFausto Sozzini convert\u00ec la sezione ariana della Ecclesia Minor dalla fede nella preesistenza di Cristo alla posizione Unitaria, e la convinse a rinunciare al loro rifiuto della \"invocatio Christi\". Represse invece gli ebraizzanti che non riusc\u00ec a convincere. Attraverso la corrispondenza con gli amici influenz\u00f2 anche la politica del movimento anti-trinitarista della Chiesa di Transilvania. La sua figura venne ritenuta cos\u00ec influente sul movimento anti-trinitario polacco e transilvano che questa tendenza venne in s\u00e9guito definita sociniana.\nCostretto a lasciare Cracovia dal 1583 al 1585 a causa delle reazioni dei cattolici, venne ospitato da un nobile polacco, Christopher Morsztyn, di cui spos\u00f2 la figlia Elizabeth (1586). Elizabeth mor\u00ec l'anno seguente, pochi mesi dopo la nascita di una figlia, Agnese (1587-1654), in seguito moglie di Stanis\u0142aw Wiszowaty, padre di Andreas Wiszowaty. Nel 1587 il granduca toscano Francesco mor\u00ec; a questo evento alcuni biografi attribuiscono la perdita delle sue propriet\u00e0 italiane, ma lettere inedite mostrano che era in buoni rapporti anche con il nuovo granduca, Ferdinando. Nel frattempo erano sorte alcune controversie familiari sull'interpretazione delle volont\u00e0 del nonno, e nel mese di ottobre 1590 il Sant'Uffizio di Siena lo disered\u00f2, lasciandogli una pensione che per\u00f2, a quanto pare, non venne mai pagata.\nLa fine delle rimesse finanziarie dalla sua propriet\u00e0 in Italia sciolse l'accordo in base al quale i suoi scritti avrebbero dovuto restare anonimi e Sozzini inizi\u00f2 a pubblicare a proprio nome. La conseguenza fu che nel 1598 una folla di fanatici cattolici lo espulse definitivamente da Cracovia, distruggendo la sua casa e tentando di ucciderlo. Gli amici gli dettero una pronta ospitalit\u00e0 a Luslawice, 30 km a Est di Cracovia, e qui, essendo stato a lungo soggetto a coliche e calcoli renali, mor\u00ec il 4 marzo 1604.\nSulla sua prima tomba fu posta la scritta \u00ab\"Chi semina virt\u00f9, raccoglie la fama, e vera fama supera la morte.\"\u00bb Nel 1936 i suoi resti furono posti in un mausoleo, dove su un blocco di calcare venne scritto in latino: \u00ab\"Crolli la superba Babilonia: Lutero ne distrusse i tetti, Calvino le mura, Socini le fondamenta.\"\u00bb\nDue targhe commemorative ricordano a Siena Lelio e Fausto Sozzini, zio e nipote, sui muri di palazzo Sozzini-Malavolti, che fu della famiglia almeno dal 1465. La prima si trova sulla facciata, in via di Pantaneto, e recita: \u00ab\"Nella prima met\u00e0 del sedicesimo secolo nacquero in questa casa Lelio e Fausto Sozzini letterati insigni filosofi sommi della libert\u00e0 di pensiero strenui propugnatori. Contro il soprannaturale vindici della umana ragione fondarono la celebre scuola sociniana precorrendo di tre secoli le dottrine del moderno razionalismo. I liberali senesi ammiratori reverendi questa memoria posero. 1879\"\u00bb La seconda, nella laterale via di Follonica, riporta: \u00ab\"A Lelio e Fausto Socino che in tempi di feroce dispotismo risvegliarono con nuove dottrine la libert\u00e0 del pensiero. Questo modesto ricordo per pubbliche offerte. 1883\"\u00bb\nOpere.\nLe opere di Sozzini, pubblicate a cura di suo nipote Andrzej Wiszowaty e del dotto stampatore Frans Kuyper, sono contenute in due volumi \"in folio\" (Amsterdam, 1668). Esse formano i primi volumi della \"Bibliotheca Fratrum Polonorum\", il \"corpus\" degli scritti pi\u00f9 importanti della chiesa anti-trinitaria polacca. Vi sono raccolti tutti gli scritti teologici esistenti di Sozzini, tranne il suo saggio sulla predestinazione (in cui egli nega che Dio possa prevedere l'azione di liberi agenti) anteposto al Dialogi IV di Sebastiano Castellione (1575, ristampato 1613) e la sua revisione di un manuale scolastico, \"Instrumentum doctrinarum aristotelium\" (1586).\nI suoi pseudonimi, di facile interpretazione, erano Felix Turpio Urhevetanus, Prosper Dysidaeus, Graziano Prosper e Graziano Turpio Gerapolensis (Senensis). Alcuni suoi versi giovanili sono in \"Scelta di stanze di diversi autori toscani\" del Ferentilli (1579, 1594); altri versi sono in Cant e in Athenaeum (Aug. II, 1877), ed altri ancora sono conservati a Siena.\nSozzini riteneva che il suo lavoro migliore fosse il \"Contra atheos\", scomparso durante la cacciata da Cracovia (1598). In seguito inizi\u00f2, lasciandoli incompleti, pi\u00f9 di un lavoro progettato per esporre il suo sistema nel suo complesso.\nLa sua fama di pensatore si fonda principalmente sulla \"De Auctoritate sacrae Scripturae\" (1570) e sul \"De Jesu Christo servatore\" (1578). Il primo \u00e8 stato pubblicato per la prima volta (Siviglia [London, John Wolfe], 1588) dal gesuita L\u00f3pez come opera propria, ma con una prefazione in cui si sostiene (in contrasto con la posizione fondamentale di Sozzini) che l'uomo ha una conoscenza naturale di Dio. Una versione francese (1592) fu approvata dai ministri di Basilea, mentre la traduzione in inglese dal Rev. Edward Coombe (Somerset 1731) fu intrapresa in conseguenza dell'elogio (1728) da parte del Vescovo Richard Smalbroke, secondo il quale Ugo Grozio si era ispirato all'opera di Sozzini nella sua \"De veritate Cristo. rel.\".\nTra le sue principali tesi teologiche, oltre alla critica della Trinit\u00e0, si pu\u00f2 ricordare la rivalutazione del libero arbitrio e delle buone opere e la concezione del peccato originale che secondo Sozzini non aveva distrutto ogni possibilit\u00e0 di bene nell'uomo.\nAnche se da Sozzini prese il nome la scuola sociniana, egli non accett\u00f2 mai il ruolo di eresiarca, e non ader\u00ec mai senza riserve ad alcuna setta. La sua fiducia nelle conclusioni della sua mente gli valse la reputazione di un dogmatico, ma il suo obiettivo costante fu di ridurre e semplificare i fondamenti del cristianesimo. Secondo Delio Cantimori il suo massimo contributo fu appunto la ricerca dell'\"unit\u00e0 religiosa da ristabilirsi per ridare al Cristianesimo quell'unit\u00e0 e universalit\u00e0 che aveva perduto\".\nUna targa commemorativa a Siena (scritta dal prof. Giovanni Brigidi 1879) [5] lo caratterizza come vindice della ragione umana contro il soprannaturale.\nDelle sue dottrine non teologiche la pi\u00f9 importante, sostenuta nel \"Defensio verae sententiae...\" (\"Loxi Litaourum\" 1580) \u00e8 la sua affermazione della illiceit\u00e0 non solo della guerra, ma dell'omicidio in ogni circostanza. Da qui la mitezza relativa delle sue proposte per la gestione dei trasgressori in tema di religione, anche se non si pu\u00f2 dire che avesse colto i fondamenti pieni della teoria della tolleranza. Di qui, anche, la sua tesi che ogni magistratura \u00e8 illecita per un cristiano e che i \"veri cristiani\" non devono ricorrere al giudice laico ma risolvere i conflitti tra di loro, sempre rinunciando alla vendetta e alla violenza, anche in caso di aggressione armata: \"la difesa del Paese e dei confini della Patria non significa nulla per il vero cristiano, che \u00e8 straniero su questa terra\".\nSocinianesimo.\nLa comunit\u00e0 (in seguito chiamata) sociniana inizi\u00f2 a esistere quando la dieta della Chiesa Riformata Polacca del 1564 decret\u00f2 l'esclusione degli antitrinitari. Si determin\u00f2 una separazione tra un\u2018\"ecclesia major\" calvinista e un\u2018\"ecclesia minor\" che prese il nome di \"Chiesa dei Fratelli Polacchi\". Il loro centro di riferimento fu la cittadina di Rak\u00f3w. Un punto di svolta fondamentale per l\"'ecclesia minor\" fu l'arrivo in Polonia nel 1579 di Fausto Socini che divenne ben presto la guida di tutti gli unitariani locali, tant'\u00e8 che al sinodo di Brest del 1588 riusc\u00ec nell'impresa di unire tutti i gruppi antitrinitari che in suo onore assunsero la denominazione di socini\u00e0ni. Tra il 1603 ed il 1605 fu redatta la loro professione di fede: il Catechismo di Rak\u00f3w. Le idee sociniane, perseguitate in tutti i paesi cattolici, luterani e calvinisti, emigrarono un po' dappertutto, soprattutto nei Paesi Bassi, e poi in America dove si confusero nel mare dell'unitarianesimo.\nRiscoperta.\nLe credenze unitariane cambiarono radicalmente durante la seconda met\u00e0 del XVIII secolo. Di conseguenza, a partire dal XIX secolo la maggior parte degli unitariani in Gran Bretagna e in America hanno pressoch\u00e9 dimenticato le origini italiane, polacche e olandesi della loro religione. Nel 1957 due storici, Stanislaw Kot e George Hunston Williams hanno resa nota la figura di Sozzini a un pi\u00f9 vasto pubblico. La \"riscoperta\" di Sozzini ha aperto nuove prospettive per due chiese con cristologia sociniana: i cristadelfiani e la Church of God of Abrahamic Faith (\"Chiesa di Dio della fede abramica\").\nFurono sociniani illustri Isaac Newton e Joseph Priestley."}
{"id": "264706", "revid": "228587", "url": "https://it.wikipedia.org/wiki?curid=264706", "title": "Vangelo secondo Marco", "text": "Il Vangelo secondo Marco () \u00e8 il secondo dei quattro vangeli canonici del Nuovo Testamento. La maggioranza degli studiosi moderni, per\u00f2, concorda sul fatto che sia stato il primo ad essere scritto, per poi essere usato come fonte per gli altri due vangeli sinottici (il \"Vangelo secondo Matteo\" e il \"Vangelo secondo Luca\"), in accordo con la teoria della priorit\u00e0 marciana. Si tratta di un testo la cui versione pervenuta \u00e8 in lingua greca e di autore anonimo, che l'antica tradizione cristiana attribuisce a Marco evangelista, anche noto come Giovanni Marco, cugino di Barnaba. Alcuni studiosi ritengono oggi che il \"Vangelo secondo Marco\", come gli altri vangeli, sia di autori ignoti che non furono neppure testimoni oculari. \nL'attribuzione a Marco secondo alcuni troverebbe riscontro in indizi che sembrano confermare che l'autore fosse un discepolo di Pietro apostolo. Il teologo Raymond Brown evidenzia comunque che, tra gli studiosi, \"pochi oggi accetterebbero questa spiegazione\" anche perch\u00e9 \"il processo formativo dei Vangeli necessit\u00f2 decenni di predicazioni e insegnamenti, dando forma a singoli elementi e a collezioni di storie di miracoli, detti, parabole, etc...\".\nL'opera \u00e8 scritta in greco Koin\u00e8 e, secondo l'ipotesi maggiormente condivisa dagli studiosi, la sua redazione definitiva risale attorno al 65-70, probabilmente a Roma, sulla base di precedenti tradizioni orali e scritte, probabilmente in parte formulate in aramaico. \u00c8 composto da 16 capitoli e come gli altri vangeli narra il ministero di Ges\u00f9, descrivendolo in particolare come il Figlio di Dio e fornendo numerose precisazioni linguistiche, pensate in particolare per i lettori di lingua latina e, in generale, non ebrei.\nIl vangelo racconta la vita di Ges\u00f9 dal suo battesimo per mano di Giovanni Battista alla tomba vuota e all'annuncio della sua resurrezione, ma si concentra principalmente sui fatti dell'ultima settimana della sua vita. La narrazione concisa rappresenta Ges\u00f9 come un uomo d'azione, un esorcista, un guaritore e un operatore di miracoli. Ges\u00f9 viene chiamato \"Figlio dell'Uomo\", \"Figlio di Dio\", e il \"Cristo\" (traduzione in greco di \"messia\").\nDue temi importanti del \"Vangelo secondo Marco\" sono il segreto messianico e la difficolt\u00e0 dei discepoli nel comprendere la missione di Ges\u00f9. Riguardo al primo aspetto, Ges\u00f9 ordina frequentemente di mantenere il segreto riguardo aspetti della sua identit\u00e0 e di particolari azioni. Le difficolt\u00e0 dei discepoli appaiono invece, ad esempio, nella loro difficolt\u00e0 nel comprendere le parabole (Ges\u00f9 ne spiega loro il significato, in segreto) e le conseguenze dei miracoli che egli compie dinanzi a loro.\nContenuto.\nIl \"Vangelo secondo Marco\" tratta delle azioni e della predicazione di Ges\u00f9, e pu\u00f2 essere suddiviso in tre blocchi. Dopo una breve introduzione (), il primo blocco () narra dell'attivit\u00e0 di Ges\u00f9 in Galilea ed \u00e8 caratterizzato dal racconto di guarigioni e miracoli e da discorsi e parabole relative al Messia e al Regno di Dio. In questa fase i discepoli ancora non riescono a capire chi \u00e8 Ges\u00f9 e vengono rimproverati per la loro poca fede. Il secondo blocco () descrive un viaggio a Nord, nella zona di Cesarea di Filippo, in cui Pietro riconosce che Ges\u00f9 \u00e8 il Cristo ed egli si manifesta ad alcuni discepoli con l'episodio della Trasfigurazione. Subito dopo inizia il viaggio che attraverso la Galilea, la Giudea e la regione oltre il Giordano conduce a Gerusalemme. Durante questo viaggio Ges\u00f9 annuncia ripetutamente ai discepoli l'imminente passione. Il terzo blocco (), infine. descrive la predicazione e l'operato di Ges\u00f9 a Gerusalemme ed \u00e8 improntato al tema del Cristo come figlio di Dio, che muore e resuscita.\nIl testo \u00e8 composto da 16 capitoli () con un'appendice di dodici versetti (), inclusa nel canone biblico ma considerata dalla maggioranza degli studiosi non autentica e databile al II secolo, in quanto assente dai manoscritti pi\u00f9 antichi e migliori.\nI tre blocchi sono aperti da una dichiarazione di fede in Ges\u00f9 e conclusi dalla guarigione di una cecit\u00e0. Il primo blocco, infatti, \u00e8 aperto dalla dichiarazione del Battista (1,7-8) e chiuso dal cieco di Betsaida. Il secondo blocco inizia con la confessione di Pietro e termina con la guarigione del cieco di Gerico, Bartimeo. Infine il terzo blocco inizia con il popolo di Israele che annuncia l'arrivo del Messia a Gerusalemme (11,9-10) e termina con l'apparizione di Ges\u00f9 risorto agli undici (il seme del nuovo popolo di Dio), che si rifiutano di credere all'annuncio di Maria di Magdala.\nComposizione.\nAutore.\nLa tradizione cristiana \u00e8 concorde nell'attribuzione marciana del Vangelo. Invece secondo molti studiosi il \"Vangelo secondo Marco\" sarebbe anonimo. \nIl primo riferimento si ha in Papia che, gi\u00e0 all'inizio del II secolo, rifacendosi all'autorit\u00e0 di Giovanni il presbitero, attribu\u00ec il testo a Marco, cugino di Barnaba apostolo, che avrebbe trascritto i racconti degli apostoli. L'opera di Papia \u00e8 andata perduta, ma il brano \u00e8 riportato da Eusebio di Cesarea:\nIreneo di Lione concordava con questa tradizione, come pure facevano Origene di Alessandria, Tertulliano, e altri. Anche Clemente di Alessandria, scrivendo alla fine del II secolo, riport\u00f2 l'antica tradizione secondo la quale Marco fu invitato da coloro che avevano ascoltato i discorsi di Pietro a Roma a scrivere ci\u00f2 che l'apostolo aveva detto. Seguendo questa tradizione, gli studiosi hanno generalmente sostenuto che il vangelo fu composto a Roma; tra le proposte alternative recenti vi sono la Siria, Alessandria d'Egitto o, pi\u00f9 in generale, all'interno dell'Impero romano. Tuttavia, alcuni studiosi non accettano la citazione di Papia come una testimonianza affidabile per la storia di questo vangelo, sottolineando come non vi sia una distinta tradizione petrina in \"Marco\".\n\u00c8 stato sostenuto che esiste una sensazione di persecuzione imminente nel vangelo, cosa che potrebbe indicare che fu scritto per sostenere la fede di una comunit\u00e0 minacciata da una persecuzione; poich\u00e9 la principale persecuzione cristiana dell'epoca avvenne a Roma sotto Nerone, questo \u00e8 stato considerato un indizio in favore della composizione romana del vangelo. \u00c8 stato anche affermato che il vocabolario latinizzato, per esempio \u03c3\u03c0\u03b5\u03ba\u03bf\u03c5\u03bb\u03b1\u03c4\u03bf\u03c1\u03b1 (\"soldato della guardia\", ), \u03be\u03b5\u03c3\u03c4\u03c9\u03bd (corruzione greca di \"sextarius\", \"sestario\", ), \u03ba\u03bf\u03b4\u03c1\u03b1\u03bd\u03c4\u03b7\u03c2 (\"moneta\", ), \u03ba\u03b5\u03bd\u03c4\u03c5\u03c1\u03b9\u03c9\u03bd (\"centurione\", , ), utilizzato in \"Marco\" (ma non in \"Luca\" o \"Matteo\") mostra come il vangelo sia stato composto a Roma. Un altro indizio a favore della composizione capitolina \u00e8 un brano della \"Prima lettera di Pietro\", \u00abLa chiesa che \u00e8 in Babilonia, eletta come voi, vi saluta. Anche Marco, mio figlio, vi saluta\u00bb (), in cui \"Babilonia\" \u00e8 interpretato come un nome denigratorio di Roma, in quanto l'antica Babilonia aveva smesso di esistere nel 275 a.C.. Va ricordato, per completezza, che esisteva nel I secolo d.C. una localit\u00e0 chiamata Babilonia in Egitto, e in essa .\nLa teoria Roma-Pietro, per\u00f2, \u00e8 stata messa in discussione negli ultimi decenni. Alcuni studiosi ritengono che il \"Vangelo secondo Marco\" conterrebbe errori sulla geografia e i costumi della Galilea, cosa che indicherebbe che l'autore o le sue fonti non conoscevano l'effettiva geografia della regione o i suoi costumi, a differenza del Pietro storico. Gli autori antichi avevano comunque difficilmente accesso ad archivi e carte geografiche affidabili, per cui gli studiosi moderni devono tener conto di un ampio margine di incertezza &lt;br&gt;Le carenze di Marco sulla geografia della Palestina, sottolineate anche dagli esegeti del \"Nuovo Grande Commentario Biblico\", costituiscono comunque un'ulteriore prova che l'autore non fosse un testimone oculare, vissuto in tale regione; ad esempio, nel passo Marco riporta: \"Di ritorno dalla regione di Tiro, pass\u00f2 per Sidone, dirigendosi verso il mare di Galilea in pieno territorio della Dec\u00e0poli\", ma tale indicazione risulta imprecisa in quanto partendo da Tiro e scendendo a sud verso il lago di Tiberiade (il mare di Galilea) non si passa per Sidone, che \u00e8 invece a 30 chilometri a nord di Tiro, in posizione quasi diametralmente opposta al lago di Tiberiade. Anche in - in merito all'episodio dei demoni cacciati nella mandria di duemila maiali, che si getter\u00e0 nel lago di Tiberiade - gli esegeti dell'interconfessionale Bibbia TOB sottolineano come la scelta della citt\u00e0 di Gerasa, vista la distanza dal lago, non sembra \"convenire a questo racconto\" e anche gli studiosi dell'\u00c9cole biblique et arch\u00e9ologique fran\u00e7aise (i curatori della Bibbia di Gerusalemme) notano come tale citt\u00e0 fosse \"situata a pi\u00f9 di 50 km dal lago di Tiberiade, il che rende impossibile l'episodio dei porci\". &lt;br&gt;Alcuni studiosi mettono inoltre in discussione la connessione tra il vangelo e la persecuzione, identificata con la persecuzione di Nerone a Roma, affermando che la persecuzione era diffusa, sebbene sporadica oltre i confini della citt\u00e0 di Roma.\nVa anche osservato che il Vangelo secondo Marco sembra dipendere da almeno due precedenti documenti e, come osservano gli studiosi della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme): \"In Marco, in effetti, gi\u00e0 da tempo, si notano dei doppioni. Insegnamento di Ges\u00f9 a Caf\u00e0rnao (1,21-22.27) e \u00abnella sua patria\u00bb (6,1\u00b72) riferiti in termini analoghi. Due racconti della moltiplicazione dei pani (6,35-44; 8,1-9) seguiti dall'annotazione che i discepoli non ne hanno capito il senso (6,52; 8,14-20). Due annunci della passione seguiti dal comando di farsi servi di tutti (9,31.35; 10,33-34.43). Due racconti della tempesta sedata (4,35-41; 6,45-52). Due sottolineature sull'atteggiamento di Ges\u00f9 verso i bambini (9,36; 10,16). Il Marco attuale avrebbe, dunque, o fuso due diversi documenti, o completato un documento primitivo servendosi di tradizioni parallele\". Tali studiosi osservano inoltre che, in merito alla loro formazione, \"bisogna ammettere anzitutto che, prima di essere messi per iscritto, i Vangeli, o almeno gran parte del materiale che contengono, sono stati trasmessi oralmente. Inizialmente c'\u00e8 stata la predicazione orale degli apostoli\" e Il teologo John Dominic Crossan, tra i cofondatori del Jesus Seminar, ritiene che inizialmente i vangeli \"circolarono come anonimi e furono probabilmente sostenuti dalle comunit\u00e0 per le quali furono scritti\" e quindi, in merito ai vangeli canonici, \"gli scritti che portano i loro nomi furono attribuiti a loro piuttosto che scritti da loro\" e \"nel secondo secolo, ognuno di questi fu fittiziamente legato direttamente o indirettamente a un'importante autorit\u00e0 apostolica come affermazione di tradizione ininterrotta\". &lt;br&gt;Raymond Brown - nel sottolineare anch'egli che la maggioranza degli studiosi sostiene la presenza di materiale pre-marciano - in merito evidenzia che \"questo punto di vista [che i resoconti degli evangelisti non fossero di testimoni oculari] ci salva da un enorme numero di problemi che hanno perseguitato la precedente generazione di commentatori che pensavano che qualcuno degli stessi evangelisti avesse visto quello che riporta. [...] Posso fornire altri dieci esempi nei quali la tesi dei testimoni oculari causa doppie teorie o altre spiegazioni implausibili e nei quali la negazione della testimonianza oculare offre una soluzione molto semplice\".\nTestimonianze\nLa testimonianza pi\u00f9 antica \u00e8 quella di Papia vescovo di Gerapoli (intorno alla met\u00e0 del II secolo) che lega Marco a Pietro, quale suo interprete e il suo Vangelo alle memorie della predicazione dell'apostolo.\nLe successive testimonianze di Ireneo, Tertulliano, Clemente, Origene concordano nell'attestare questo legame tra Marco e la predicazione di Pietro a Roma.\nTra gli studiosi non c'\u00e8 accordo sulla valutazione di questi dati tradizionali. Alcuni ritengono storicamente fondata la notizia di Papia e considerano le successive testimonianze indipendenti, una sola conferma.\nDatazione.\nVi sono differenti opinioni riguardo alla data di composizione del \"Vangelo secondo Marco\". La maggior parte degli studiosi concordano con l'ipotesi delle due fonti, secondo la quale il \"Vangelo secondo Marco\" fu una delle fonti degli altri due vangeli sinottici (il \"Vangelo secondo Luca\" e il \"Vangelo secondo Matteo\"): secondo questa teoria il limite superiore per la composizione di \"Marco\" dipende dalle date di composizione degli altri due vangeli.\nDopo il 70.\nPer quanto riguarda il limite inferiore, molti esegeti biblici moderni concordano per una data non antecedente alla conquista romana di Gerusalemme e alla distruzione del Secondo tempio.\nLa datazione all'anno 70 \u00e8 basata su un possibile riferimento alla distruzione del Tempio di Gerusalemme avvenuta in quell'anno e contenuta in , un brano noto come \"piccola apocalisse\". Utilizzando i metodi della critica biblica moderna, volti a scoprire la cornice storica in cui il testo biblico \u00e8 stato scritto, gli studiosi hanno trovato corrispondenze tra questo brano e le calamit\u00e0 della prima guerra giudaica (66\u00a0\u2013 70). La \"piccola apocalisse\" predice che il Tempio di Erode sarebbe stato distrutto completamente, e ci\u00f2 fu quello che fecero le truppe del generale romano Tito nel 70, dopo la conquista della citt\u00e0. Gli studiosi hanno anche sottolineato come l'ultimo versetto della parabola dei vignaioli omicidi () alluda all'uccisione degli Ebrei e al loro esilio da Gerusalemme imposto dai Romani (secondo gli storici gli Ebrei furono esclusi da Gerusalemme solo dopo la rivolta di Bar Kokhba). Altri esegeti aggiungono che il riferimento, contenuto in , alla falsa accusa che Ges\u00f9 avrebbe minacciato di distruggere il tempio e ricostruirlo in tre giorni come, invece, un riferimento alla distruzione del tempio avvenuta effettivamente nel 70. \nEsistono comunque altre datazioni, oltre a quella comunemente accettata che fa risalire il vangelo ad un periodo immediatamente successivo al 70. Un piccolo numero di studiosi, tra cui il tedesco Hermann Detering, propongono una datazione del \"Vangelo secondo Marco\" al II secolo: secondo loro, la \"piccola apocalisse\" \u00e8 un riferimento agli eventi della rivolta di Bar Kokhba del 132-135, che collimerebbero meglio col testo rispetto agli eventi della Prima guerra giudaica del 70.\nPrima del 70.\nLa distruzione del Tempio non \u00e8 per\u00f2, secondo altri studiosi, un elemento determinante per la datazione. Ci sono molti elementi che fanno ipotizzare una data precedente. La profezia della distruzione del Tempio \u00e8 infatti in linea con lo stile dei testi veterotestamentari e non contiene dettagli che facciano necessariamente pensare a una conoscenza dei fatti. I contenuti del vangelo sembrano inoltre riconducibili al contesto delle persecuzioni di Nerone (64) e le fonti pi\u00f9 antiche ne collocano infatti la composizione poco prima o poco dopo la morte di Pietro (avvenuta nel 64-67).\nAltri autori rilevano come il riferimento alla distruzione del Tempio non sia una evidenza conclusiva per la datazione anche perch\u00e9 la profezia risulterebbe comunque poco accurata e verosimile. La frase \"Non rimarr\u00e0 qui pietra su pietra\" () \u00e8 smentita ancora oggi dal permanere del Muro Occidentale, cos\u00ec come appare strano che Marco non citi il grande incendio che consum\u00f2 il Tempio. Per questo, anche autori che propendono per un luogo di composizione diverso da Roma ipotizzano comunque per il Vangelo di Marco una data precedente alla distruzione del Tempio.\nL'ipotesi O'Callaghan.\nDue papirologi, il gesuita spagnolo Jos\u00e9 O'Callaghan e lo storico tedesco Carsten Peter Thiede, hanno suggerito di identificare un frammento di papiro trovato in una cava a Qumran e noto come 7Q5 (39x27 mm), come un frammento di \"Marco\" , cosa che, secondo i proponenti, dimostrerebbe che la composizione e la diffusione del vangelo sarebbero antecedenti all'anno 68 o all'anno 50. La proposta di identificazione avanzata O'Callaghan ha incontrato tuttavia lo scetticismo di parte del mondo accademico: \"Il manoscritto di Qumran 7Q5 [...] \u00e8 indicato come se contenesse un frammento di Marco: fu ovviamente O'Callaghan che pronunci\u00f2 quella controversa - e ora quasi universalmente rigettata - identificazione di questo testo del Mar Morto come un pezzo del Nuovo Testamento\".\nJohn Robinson, in \"Redating the New Testament\", propone una datazione ancora anteriore: Robinson accetta la priorit\u00e0 marciana ma, datando il \"Vangelo secondo Luca\" e gli \"Atti degli Apostoli\" ad una data non successiva al 62, sposta la datazione del \"Vangelo secondo Marco\" alla met\u00e0 degli anni 50. Altri esegeti ritengono invece che il vangelo venne redatto poco prima del 70.\nUna possibile conferma al fatto che il vangelo di Marco sia precedente al 70 sarebbe data dalla conoscenza che di esso sembra avere Petronio nel Satyricon, scritto nel 64/65. Anche le testimonianze patristiche porterebbero ad una data di redazione antecedente il 70: \nPapia vescovo di Gerapoli, citato da Eusebio, testimonia che Pietro predic\u00f2 a Roma all'inizio del regno di Claudio (42), e che i suoi ascoltatori chiesero a Marco che mettesse per iscritto gli insegnamenti che avevano ascoltato a voce. Eusebio aggiunge che l'episodio \u00e8 raccontato da Clemente nel VI libro delle Disposizioni. Per il teologo tedesco Willibald Bosen il fatto che in Marco il Sommo Sacerdote Caifa non sia mai chiamato per nome lascia supporre che \"fosse ancora in carica all'epoca della stesura del racconto\". Un fatto che non \u00e8 sfuggito al biblista Rudolf Pesch, che definisce questa parte del vangelo come \"premarciana\", in quanto scritta pochi anni dopo la morte di Ges\u00f9.\nIl biblista francese Jean Carmignac, analizzando nelle lingue semitiche il problema sinottico, considera il testo greco di Marco una traduzione di un Vangelo redatto in ebraico o aramaico da San Pietro. L'originale viene datato intorno al 42-45 e la traduzione, cio\u00e8 l'attuale testo di Marco, tra l'anno 50 e non oltre il 63.\nIpotetici legami con il \"Satyricon\" di Petronio Arbitro.\nSono state recentemente avanzate alcune ipotesi concernenti possibili legami fra il Vangelo di Marco e il \"Satyricon\" di Petronio, scritto fra 64 e 65. Tali legami confermerebbero naturalmente una data antica della composizione di questo Vangelo.\nDiverse sono le analogie riscontrate: oltre all'episodio della crocifissione contenuto nella novella della matrona di Efeso, agli accenni alla resurrezione e all'eucaristia sparsi nel testo, spicca fra gli altri il legame fra l'unzione di Betania e l'unzione compiuta con un'ampolla di nardo da parte di Trimalcione, uno dei protagonisti dell'opera di Petronio. In particolare, lo strano carattere funebre che la cena di Trimalcione a un certo punto assume, rivelerebbe un intento parodistico che si inquadrerebbe nel clima persecutorio nei confronti dei cristiani, tipico degli anni di composizione del \"Satyricon\", che sono gli stessi in cui si verifica la persecuzione di Nerone (di cui Petronio \u00e8 consigliere).\nDestinatari.\nNonostante alcuni studiosi sostengano che il primo manoscritto evangelico fosse redatto inizialmente in un , oggi l'interpretazione maggiormente diffusa vuole \"Marco\" come un vangelo di origine ellenistica, e cio\u00e8 trascritto principalmente per degli ascoltatori parlanti una lingua greca antica semplice e residenti nell'Impero romano.\nLe traduzioni ebraiche sono infatti spiegate anche in beneficio dei non-giudei (; ; ); alcune parole e frasi in aramaico parlato da Ges\u00f9 sono addirittura sciolte direttamente dall'autore iniziale, come nel caso di \u03c4\u03b1\u03bb\u03b9\u03b8\u03b1 \u03ba\u03bf\u03c5\u03bc (\"talitha koum\", ), \u03ba\u03bf\u03c1\u03b2\u03b1\u03bd (\"Corban\", ), \u03b1\u03b2\u03b2\u03b1 (\"abba\", ), \"El\u00ec El\u00ec lem\u00e0 sabact\u00e0ni\" (), etc.\nOltre alle influenze ellenistiche, l'autore fa uso dell'Antico Testamento, nella forma in cui era stato tradotto in lingua greca, la \"Septuaginta\", come nel caso dei brani Mc , , e Mc ; si noti anche il confronto tra e \"Daniele\" .\nTuttavia, altri studiosi sostengono che \"Marco\" fosse invece indirizzato in larga parte a ascoltatori di sola cultura ebraica, come si evince dai passi di , , ma anche le citazioni sul \"Figlio dell'Altissimo Dio\", riprendendo Genesi , oppure dei legami con la storia di Canaan, in Mc , e .\nTraduzione antica del testo.\nLa traduzione e la copia dei manoscritti ha portato nel tempo ad avere diverse versioni dello stesso testo; riguardo al Nuovo Testamento, tra i circa 5.800 scritti in greco che ci sono pervenuti - dalle copie complete ai frammenti con pochi versetti - non vi sono due testi uguali e si contano infatti ben pi\u00f9 di 200.000 differenze, tanto che il loro numero supera quello delle parole che costituiscono il Nuovo Testamento stesso. Sebbene gran parte delle differenze tra le versioni riguardino l'ortografia o l'ordine delle parole all'interno della frase, alcune differenze cambiano il significato del testo. Un esempio \u00e8 il primo versetto del \"Vangelo secondo Marco\" (), che \u00e8 stato tramandato in due diverse lezioni (versioni): la maggior parte dei manoscritti, tra cui il \"Codex Vaticanus\" del IV secolo, hanno il testo \"figlio di Dio\"; tre importanti manoscritti \u2013 \"Codex Sinaiticus\" (01, \u05d0; IV secolo), \"Codex Koridethi\" (038, \u0398; IX secolo), e il Minuscolo 28 (XI secolo) \u2013 non hanno questo testo. Nel suo \"Textual Commentary on the Greek New Testament\", Bruce Metzger afferma che \u00abPoich\u00e9 la combinazione di B D W a sostegno di [figlio di Dio] \u00e8 molto forte, non si \u00e8 ritenuto opportuno omettere interamente queste parole, eppure a causa dell'antichit\u00e0 della versione breve e della possibilit\u00e0 dell'ampliamento dello scriba, si \u00e8 deciso di includere le parole tra parentesi quadre\u00bb.\nLe interpolazioni possono non essere intenzionali: \u00e8 caso comune che glosse scritte a margine del manoscritto siano incorporate nel testo quando questo viene copiato. Casi di questo genere sono oggetto di discussione, ma un esempio potrebbe essere , che non \u00e8 presente nei manoscritti pi\u00f9 antichi. Anche errori di composizione e revisioni successive possono contribuire alla creazione di varianti. Ad esempio, in , un lebbroso si avvicina a Ges\u00f9 pregandolo di guarirlo: i manoscritti pi\u00f9 antichi (del tipo testuale occidentale) dicono che Ges\u00f9 si arrabbi\u00f2 col lebbroso, mentre versioni successive (del tipo testuale bizantino) indicano che Ges\u00f9 mostr\u00f2 compassione. Le traduzioni moderne seguono la lezione dei manoscritti pi\u00f9 recenti, che potrebbe essere stata originata da una confusione delle parole aramaiche.\nFinale.\nA partire dal XIX secolo, gli studiosi di critica del testo hanno generalmente affermato che i dodici versetti finali del \"Vangelo secondo Marco\" (il cosiddetto \"finale lungo\", ), che descrive le apparizioni di Ges\u00f9 risorto ai discepoli, sono una aggiunta posteriore al vangelo: \"Marco\" terminava con la tomba vuota di Ges\u00f9 e con l'annuncio che egli era resuscitato e precedeva i discepoli in Galilea.\nGli ultimi dodici versetti mancano nei manoscritti pi\u00f9 antichi e il loro stile \u00e8 differente da quello tipico di \"Marco\", suggerendo che si tratti di un'aggiunta successiva. Una manciata di manoscritti presentano un \"finale corto\" posto dopo 16,8, ma prima del \"finale lungo\", che esiste da solo in uno dei codici in latino antico, il \"Codex Bobiensis\". In totale, entro il V secolo sono attestati quattro diversi finali. Probabilmente il \"finale lungo\" ebbe inizio come un riassunto delle prove a favore della resurrezione di Ges\u00f9 e della missione divina degli apostoli, basata sugli altri vangeli; fu probabilmente composto all'inizio del II secolo e incorporato nel vangelo a met\u00e0 o alla fine dello stesso secolo.\nPer quanto riguarda le testimonianze antiche, Ireneo di Lione, attorno al 180, cit\u00f2 un brano del finale lungo, specificando che si trattava di una parte del \"Vangelo secondo Marco\": \u00abInoltre, verso la fine del suo vangelo, Marco dice: \"cos\u00ec, dopo che il Signore Ges\u00f9 ebbe parlato loro, fu assunto in cielo, e siede alla destra di Dio\"\u00bb. Il teologo del III secolo Origene di Alessandria cit\u00f2 le storie della risurrezione in \"Matteo\", \"Luca\" e \"Giovanni\", mentre non cit\u00f2 nulla di \"Marco\" successivo al versetto 8, cosa che suggerisce che la sua copia terminava in quel punto; Eusebio di Cesarea e Sofronio Eusebio Girolamo affermano entrambi che la maggioranza dei testi che potevano consultare omettevano il finale lungo.\nL'autore di \"Marco\" potrebbe aver terminato il proprio racconto improvvisamente col versetto 8, oppure il vangelo potrebbe essere incompiuto, o, infine, il finale originale potrebbe essere andato perduto; i critici sono divisi di fronte a queste possibilit\u00e0. Coloro che ritengono che 16,8 non sia stato o non dovesse essere l'ultimo versetto sostengono che sarebbe sintatticamente molto strano se il testo terminasse con la congiunzione \u03b3\u03b1\u03c1, come invece fa \"Marco\" 16,8, come pure sarebbe tematicamente strano se un testo che annuncia una \u00abbuona novella\u00bb terminasse con una punta di paura (\u03b5\u03c6\u03bf\u03b2\u03bf\u03c5\u03bd\u03c4\u03bf \u03b3\u03b1\u03c1, \u00abpoich\u00e9 avevano paura\u00bb). &lt;br&gt;Gli esegeti della Bibbia di Gerusalemme evidenziano che \"d'altronde si fatica ad accettare che il secondo Vangelo nella prima redazione si arrestasse bruscamente al v 8. Da qui la supposizione che la finale originaria sia scomparsa per una causa a noi sconosciuta e che la finale attuale sia stata redatta per colmare la lacuna. Essa si presenta come un riassunto sommario delle apparizioni del Cristo risorto, la cui redazione \u00e8 sensibilmente diversa dallo stile abituale di Marco, concreto e pittoresco\". &lt;br&gt;Da notare anche ci\u00f2 che ha da dire sull'argomento il noto traduttore Edgar J. Goodspeed che osserva: \u00abLa conclusione breve si ricollega molto meglio di quella lunga con Marco 16:8 ma nessuna delle due pu\u00f2 essere considerata parte originale del Vangelo di Marco\u00bb.\nVangelo segreto di Marco.\nLa \"Lettera di Mar Saba\", scoperta da Morton Smith nel monastero di Mar Saba e pubblicata nel 1973, \u00e8 una lettera attribuita a Clemente di Alessandria, al cui interno \u00e8 presente l'unico riferimento al \"Vangelo segreto di Marco\". Secondo quanto riportato nella lettera, l'evangelista Marco avrebbe composto un'altra versione del proprio vangelo, riservandola a pochi eletti.\nSebbene la maggior parte degli studiosi di Clemente reputino lo stile della lettera compatibile con quella del teologo alessandrino, molti studiosi ritengono la lettera un falso moderno e dubitano dell'esistenza del \"Vangelo segreto\". Altri studiosi, per\u00f2, sia accademici (storici e filologi) che teologi (ebraici, cristiani, agnostici e atei), considerano scarsa la probabilit\u00e0 che si tratti di un falso e ritengono il \"Vangelo segreto di Marco\" un testo autentico. Se sia da includere nella storia del \"Vangelo secondo Marco\" e, in tal caso, in che punto \u00e8 ancora oggetto di dibattito.\nRuolo nella soluzione del problema sinottico.\nUn importante problema della critica biblica del Nuovo Testamento \u00e8 quello dei rapporti tra i vangeli sinottici: questo problema, detto problema sinottico, riguarda l'ordine di composizione dei tre vangeli e le rispettive fonti.\nGli studiosi moderni concordano in generale con una qualche versione della teoria delle due fonti, secondo la quale il \"Vangelo secondo Marco\" fu composto per primo e poi fu una delle fonti del \"Vangelo secondo Luca\" e del \"Vangelo secondo Matteo\". Questo principio, che prende il nome di \"priorit\u00e0 marciana\", fu proposto per la prima volta da G.Ch. Storr nel 1786 e si diffuse nell'ambito della critica biblica all'inizio del XIX secolo. Un indicatore dell'uso di \"Marco\" come fonte di \"Matteo\" e \"Luca\" \u00e8 il fatto che questi ultimi due vangeli concordano nei dettagli della vita di Ges\u00f9 che riprendono da \"Marco\" (come l'episodio del battesimo di Ges\u00f9), mentre sono in genere in disaccordo riguardo agli episodi che non si trovano in \"Marco\" (come le narrazioni sulla nascita di Ges\u00f9, le genealogie e le apparizioni dopo la resurrezione).\nLa teoria delle due fonti suppone che \"Matteo\" e \"Luca\" abbiano utilizzato come fonte anche una raccolta, andata persa, di detti di Ges\u00f9, raccolta che prende il nome di fonte Q. La maggior parte dei sostenitori della teoria delle due fonti ritengono che non vi siano relazioni tra \"Marco\" e Q; ad esempio, Udo Schnelle, secondo il quale \u00abuna connessione diretta tra Marco e Q deve essere considerata improbabile\u00bb, ricerca connessioni indirette attraverso la tradizione orale; al contrario, pochi studiosi, come Burton Mack, ritengono che l'autore del \"Vangelo secondo Marco\" conosceva almeno in parte Q: \u00abuna miriade di punti interessanti in cui le cosiddette sovrapposizioni tra Marco e Q mostrano l'uso da parte di Marco del materiale di Q per i propri scopi narrativi\u00bb.\nA complicare ulteriormente la questione, negli ultimi anni sono state formulate diverse ipotesi volte a risolvere alcuni problemi sollevati dalla teoria delle due fonti e che ipotizzano l'esistenza di altre fonti per \"Marco\"; \u00e8 stato ipotizzato che l'autore di \"Marco\" abbia dato un ordine e una trama al materiale trovato nelle sue fonti, aggiungendo anche materiale parentetico: Daniel J. Harrington ha scritto che \u00abMarco aveva a propria disposizione vari tipi di tradizioni: detti, parabole, controversie, storie di guarigioni e altri miracoli, e probabilmente una narrazione della passione. Alcune di queste tradizioni sono state raggruppate: le controversie (Marco ), le parabole sui semi (Marco ), i miracoli (Marco ), eccetera. Marco diede un ordine e una trama a questi detti e fatti, li un\u00ec con passaggi di collegamento, e aggiunse commenti parentetici a favore dei suoi lettori\u00bb. Altri studiosi hanno sostenuto che il \"Marco\" canonico sia il risultato di un'armonizzazione di vangeli, in quanto composto da fonti pre-marciane antiochene e asiatiche che si ritrovano anche in \"Matteo\" e \"Luca\" rispettivamente.\nTeologia.\nAdozionismo.\nUn tema centrale del \"Vangelo secondo Marco\" \u00e8 l'identit\u00e0 di Ges\u00f9 come Figlio di Dio: essa ricorre in punti strategici come (\u00abInizio del vangelo di Ges\u00f9 Cristo [Figlio di Dio]\u00bb) e (\u00abE il centurione che era l\u00ec presente di fronte a Ges\u00f9, avendolo visto spirare in quel modo, disse: \"Veramente, quest'uomo era Figlio di Dio!\"\u00bb).\nMa la locuzione \"Figlio di Dio\" non \u00e8 presente nella lezione originale del \"Codex Sinaiticus\" in 1,1 e alcuni studiosi sostengono che questo sia un indizio a favore dell'attribuzione di \"Figlio di Dio\" a Ges\u00f9 solo a seguito del suo battesimo, e dell'affioramento in \"Marco\" di un punto di vista adozionistico. L'adozionismo \u00e8 una cristologia che sostiene che il Padre adott\u00f2 Ges\u00f9 come Figlio, in opposizione al trinitarianesimo, secondo il quale il Figlio \u00e8 stato in eterno con il Padre. Il \"Vangelo secondo Luca\" e il \"Vangelo secondo Matteo\" rappresentano Ges\u00f9 come Figlio di Dio sin dalla nascita, mentre il \"Vangelo secondo Giovanni\" assume un Figlio esistente \u00abin principio\u00bb. L'adozionismo era una corrente diffusa nella Chiesa delle origini, ma fu dichiarata eretica alla fine del II secolo.\nSignificato della morte di Ges\u00f9.\nL'unica esplicita menzione del significato della morte di Ges\u00f9 in \"Marco\" compare in , dove Ges\u00f9 afferma che \u00abil Figlio dell'uomo non \u00e8 venuto per essere servito, ma per servire, e per dare la sua vita come prezzo di riscatto [\"lutron\"] per molti [\"anti poll\u014dn\"]\u00bb. Secondo alcune interpretazioni, questo sarebbe un riferimento al quarto canto del servo del \"Libro di Isaia\", con \"lutron\" che si riferisce al \u00absacrificio per il peccato\u00bb () e \"anti poll\u014dn\" al Servo che \u00abha portato i peccati di molti\u00bb (). La parola greca \"anti\" significa \u00abal posto di\u00bb, e indica una morte sostitutiva.\nCaratteristiche.\nQuello di Marco, con le sue circa 11.230 parole, \u00e8 il pi\u00f9 corto dei vangeli.\nA differenza di Matteo e Luca, Marco non riporta alcuna informazione sulla vita di Ges\u00f9 prima del suo ministero.\nIl racconto marciano infatti non accenna all'episodio della nativit\u00e0, come in Matteo () e Luca (), n\u00e9 fa menzione della genealogia di Ges\u00f9 (Matteo e Luca ).\nIn Marco non compare neanche il Padre nostro, riportato dagli altri sinottici.\nFatta eccezione per una cinquantina di versetti, l'intero contenuto del Vangelo secondo Marco \u00e8 riportato dagli altri sinottici. Dei 662 versetti totali di Marco, 406 sono in comune con Matteo e Luca, 145 con il solo Matteo e 60 con il solo Luca.\nIpotesi sul fanciullo che fugge nudo (Mc14,50-52).\nIn \"Marco\" si racconta che la sera dell'arresto di Ges\u00f9, un fanciullo fosse l\u00e0 ad osservare il tutto. Quando i discepoli fuggirono, per non farsi arrestare anch'essi, solo questo bambino ebbe il coraggio, o il candore, di seguire i soldati che trascinavano Ges\u00f9. Egli era \u00abcoperto soltanto con un lenzuolo; e lo afferrarono; ma egli, lasciando andare il lenzuolo, se ne fugg\u00ec nudo\u00bb (\"Marco\" 14,52).\nAlcuni studiosi hanno ipotizzato che il fanciullo fosse Marco stesso, che quindi avrebbe riportato nel suo scritto questo momento; secondo altri commentatori, l'evangelista volle rimarcare con questo episodio la solitudine di Ges\u00f9 nel momento della passione.\nTale brano (Mc14,50-52) \u00e8 stato oggetto di speculazioni di ogni genere, pur senza alcuna prova al riguardo, e si \u00e8 anche supposto che il giovane fuggito nudo potesse essere - tra gli altri, oltre a Marco - Giovanni di Zebedeo o Giacomo il parente di Ges\u00f9 o un angelo o Ges\u00f9 stesso o \"un omosessuale che era venuto per un incontro privato con Ges\u00f9\" (e per questo era seminudo). Raymond Brown ritiene che \"queste ipotesi siano null'altro che immaginativi voli di fantasia\" e osserva altres\u00ec, oltre alla mancanza di alcuna prova in merito, come sia improbabile che il fuggitivo fosse uno dei Dodici (oppure Marco) sia perch\u00e9 \"il versetto precedente indica che tutti i discepoli erano gi\u00e0 fuggiti\", sia perch\u00e9 \"nella logica della narrativa sicuramente egli non avrebbe potuto andare all'Ultima Cena con gli altri discepoli di Ges\u00f9, indossando solo un lenzuolo [\"sind\u014dn\"] per coprire la propria nudit\u00e0\". L'episodio \u00e8 probabilmente simbolico, introdotto nel Vangelo di Marco per sottolineare che \"il tentativo del giovane [come nuovo discepolo] di seguire Ges\u00f9 nella sua prova [\"peirasmos\"] \u00e8 un misero fallimento; quando Ges\u00f9 \u00e8 arrestato, egli \u00e8 cos\u00ec ansioso di scappare che lascia nelle mani dei suoi rapitori l'unico abito che indossa e sceglie il totale disonore di fuggire nudo, una fuga anche pi\u00f9 disperata di quella scelta dagli altri discepoli. La nudit\u00e0 non \u00e8 qualcosa di positivo, come interpretazione simbolica; \u00e8 qualcosa da evitare, come in Mt25,36; Gv21,7; Giac2,15; Ap3,17 e Ap16,15 \"."}
{"id": "264710", "revid": "154893", "url": "https://it.wikipedia.org/wiki?curid=264710", "title": "Lonicera implexa", "text": "Il caprifoglio mediterraneo (Lonicera implexa ) \u00e8 una pianta della famiglia delle Caprifoliaceae. Detta anche madreselva, oppure in sardo caprivuddu, barangiu, balanzu.\nMorfologia.\nSi presenta in forma di arbusto rampicante sempreverde, con rami volubili.\nLe foglie glabre, sono opposte e sessili, coriacee con lamina ovata. Le foglie superiori sono concresciute fra loro intorno allo stelo e avvolgenti il fusto a formare un calice intero.\nHa fiori sessili, riuniti in capolini terminali tubulosi e di colore rosa inseriti su brattee ellittiche. Fiorisce da febbraio a maggio.\nIl frutto \u00e8 una bacca ovoidale di colore rosso-arancio a maturit\u00e0.\nDistribuzione e habitat.\nLa pianta \u00e8 diffusa in tutti i paesi che si affacciano sul Mar Mediterraneo.\nVegeta in associazione con arbusti che fungono da sostegno, soprattutto con il lentisco nei boschi di leccio, le macchie e le siepi."}
{"id": "264714", "revid": "56620", "url": "https://it.wikipedia.org/wiki?curid=264714", "title": "Scuola vecchia della Misericordia", "text": ""}
{"id": "264715", "revid": "6923", "url": "https://it.wikipedia.org/wiki?curid=264715", "title": "Ortostato", "text": "L'ortostato \u00e8, nell'architettura, una lastra in pietra, legno o terracotta con funzione di sostegno o di contenimento e anche di abbellimento, se decorato o iscritto. Pu\u00f2 essere infisso \"a coltello\" nel terreno oppure addossato o appeso a una parete.\nEtimologia.\nIl termine \u00e8 stato generalizzato per l'uso nella descrizione dell'architettura delle varie culture. Ad esempio nell'architettura assira e ittita, gli ortostati spesso erano intagliati. Il termine pu\u00f2 essere utilizzato pi\u00f9 generalmente per riferirsi ad altre pietre erette, come i menhir.\nL'etimologia greca che ne descrive proprio la collocazione rispetto alla parete, con il lato lungo a vista ovvero parallelo alla parete, lo oppone a diatono, elemento con il lato corto a vista, ovvero ortogonale alla parete.\nIn altri contesti il termine inglese solitamente diventa \"orthostat\".\nDescrizione.\nL'ortostato pu\u00f2 essere in diversi materiali, dal legno alle pietre dure, ed \u00e8 generalmente decorato o iscritto. Questa forma di decorazione era particolarmente diffusa nel Vicino Oriente nell'Et\u00e0 del ferro; le decorazioni degli ortostati potevano essere a rilievo o (pi\u00f9 raramente) a incisione.\nOrtostati potevano anche formare il filare inferiore del muro di un tempio (pi\u00f9 alto degli altri), in questo caso venivano posti a due a due e se vi si apriva un'intercapedine abbastanza grande questa veniva riempita di calcestruzzo.\nL'ortostato rappresentava, in epoca antica, il megalito verticale con cui si costruivano murature o templi. Gli elementi venivano posizionati verticalmente a intervalli regolari, a formare un telaio, e gli spazi venivano riempiti da pietrame con la tecnica \"a secco\", ovvero senza l'uso di malte (leganti). Esempi di questa tecnica, detta \"a telaio\", sono presenti nelle citt\u00e0 fenicie di Sarepta, Mozia (Sicilia) e Tor."}
{"id": "264718", "revid": "1226", "url": "https://it.wikipedia.org/wiki?curid=264718", "title": "Luigi Illica", "text": "Biografia.\nInsofferente nei confronti della disciplina familiare sin dalla pi\u00f9 giovane et\u00e0, abbandon\u00f2 gli studi e visse una vita avventurosa. Al suo rientro in Italia abit\u00f2 dapprima a Milano e in seguito a Bologna, dove fond\u00f2 una rivista letteraria di ispirazione repubblicana. Nel 1882, tornato a Milano, pubblic\u00f2 la sua prima raccolta di prose e poesie, \"Farfalle, effetti di luce\". Si dedic\u00f2 quindi al teatro scrivendo varie commedie e soprattutto, a partire dal 1892, libretti d'opera.\n\u00c8 sicuramente tra i principali librettisti dell'epoca post-verdiana e lavor\u00f2 per Giacomo Puccini, Alfredo Catalani, Umberto Giordano e molti altri musicisti.\nI suoi libretti sono un fedele specchio della cultura letteraria del tempo e delle correnti che la percorsero. Nell'attivit\u00e0 di librettista fu di particolare rilievo l'incontro con Giuseppe Giacosa con il quale scrisse i suoi libretti pi\u00f9 famosi, tutti di opere pucciniane: \"La boh\u00e8me\", \"Tosca\", \"Madama Butterfly\". I pi\u00f9 fortunati, scritti da solo, sono \"Iris\" di Pietro Mascagni e \"Andrea Ch\u00e9nier\" di Umberto Giordano.\nDopo la morte di Giacosa, scomparso nel 1906, tent\u00f2 di proseguire la collaborazione con Puccini riprendendo il progetto di un dramma storico su Maria Antonietta. Per scelta del compositore tuttavia l'opera, alla quale i due artisti lavorarono a lungo, non fu mai portata a termine.\nMor\u00ec all'et\u00e0 di sessantadue anni a Colombarone, poggio sopra Castell'Arquato. \u00c8 sepolto nel cimitero di Castell'Arquato (PC).\nNel 1961 fu fondato dal giornalista Cesare Pecorini il Premio Internazionale Luigi Illica, per valorizzare la figura del commediografo."}
{"id": "264720", "revid": "13324", "url": "https://it.wikipedia.org/wiki?curid=264720", "title": "Albero di Giuda", "text": ""}
{"id": "264721", "revid": "1543377", "url": "https://it.wikipedia.org/wiki?curid=264721", "title": "Manhattan (cocktail)", "text": "Il Manhattan \u00e8 uno dei pi\u00f9 famosi cocktail a base di whisky, servito come aperitivo. Si narra che l'inventore di questo aperitivo fosse un barman del Manhattan Club di New York (da cui il nome), che lo avrebbe preparato per la prima volta nel 1874.\nLe proporzioni di whisky e vermut variano da dolce (1:1) a secco (4:1), ma secondo alcune fonti la ricetta originaria era 2:1 e veniva utilizzato solo rye whiskey. Nel tempo si sono modificati sia la ricetta che gli ingredienti, tanto \u00e8 vero che la versione pi\u00f9 diffusa ad oggi utilizza whisky statunitense. Le qualit\u00e0 di pi\u00f9 diffuse sono rye whiskey, whisky canadese e bourbon.\nIl Manhattan \u00e8 un cocktail ufficiale IBA, ed \u00e8 inserito nella lista dei sei cocktail fondamentali all'interno del libro del 1948 \"The Fine Art of Mixing Drinks\" di David A. Embury con la seguente ricetta: 5 parti di whisky americano, 1 parte di vermut e una goccia di angostura. \u00c8 inoltre uno dei cinque cocktail che prendono il nome di uno dei borghi di New York.\nStoria.\nSecondo una popolare teoria, il cocktail sarebbe stato inventato al Manhattan Club di New York nei primi anni 1870 da Iain Marshall, che era stato incaricato di preparare un banchetto organizzato da Jennie Jerome (anche nota come Lady Randolph, la madre di Winston Churchill) in onore di Samuel Tilden, candidato alle elezioni presidenziali. Il successo del banchetto rese il cocktail molto popolare, spingendo in seguito altre persone a chiedere lo stesso drink e riferendosi ad esso con il nome del club in cui era stato preparato la prima volta \u2014 \u00abil cocktail del Manhattan\u00bb. Tuttavia, Lady Randolph a quel tempo si trovava in Francia ed era incinta, quindi tale storia \u00e8 probabilmente inventata.\nCi sono tuttavia dei riferimenti precedenti a cocktail simili indicati come \"Manhattan\" e serviti nell'area di Manhattan. Secondo altri, quindi, il cocktail sarebbe stato inventato da un barman di nome Black in un locale di Broadway, vicino a Houston Street.\nIl cocktail di Manhattan originale era una miscela di \u00abwhisky americano, vermut italiano e angostura\u00bb. Durante il periodo del proibizionismo (1920\u20131933), si utilizza principalmente il Canadian whisky perch\u00e9 pi\u00f9 facilmente disponibile.\nUno dei primi riferimenti al Manhattan si pu\u00f2 trovare in \"The Flowing Bowl\", scritto da William Schmidt e pubblicato nel 1891, in cui viene descritto un cocktail preparato con 2 gocce di Gum syrup, 2 gocce di amaro, 1 goccia di assenzio, \"2\"/\"3\" di whisky e \"1\"/\"3\" di vermut.\nLo stesso cocktail appare col nome di \"Tennessee Cocktai\" in \"Shake 'em Up!\", di V. Elliott e P. Stong, pubblicato nel 1930, con la seguente ricetta: \u00abdue parti di whisky, una parte di vermut italiano e una goccia di amaro versato sopra il ghiaccio e mescolato vigorosamente\u00bb.\nComposizione.\nPreparazione.\nIl Manhattan si prepara mescolando (senza agitare) gli ingredienti all'interno del mixing glass, raffreddato precedentemente riempiendo di ghiaccio il bicchiere per 2/3. L'angostura ha un sapore molto marcato e nell'ultima codifica IBA (2020) \u00e8 consigliata una sola spruzzata (dash). Si serve in una coppetta da cocktail (da Martini) filtrando con lo strainer, guarnito con una ciliegina al maraschino."}
{"id": "264723", "revid": "1632387", "url": "https://it.wikipedia.org/wiki?curid=264723", "title": "Angostura (amaro)", "text": "L'angostura \u00e8 un aroma amarognolo che viene usato per la preparazione dei cocktail. Ottenuto dall'infusione di una dozzina di piante aromatiche.\nStoria.\nLa sua invenzione si deve al dottor Johann Siegert, medico militare prussiano ingaggiato nell'Armata di Liberazione di Sim\u00f3n Bol\u00edvar, il fondatore dello stato del Venezuela. Il dottor Siegert curava i soldati colpiti da febbre e problemi intestinali. Dopo 4 anni di ricerche e di analisi delle virt\u00f9 delle piante tropicali, svilupp\u00f2 nel 1824 il suo \"bitter\" (amaro) per stimolare l'appetito e la digestione dei soldati ammalati.\nIl nome angostura (dallo spagnolo \"angosto\", \"stretto\" nel senso nautico del termine) \u00e8 il nome della citt\u00e0 dove si era installato il dottor Siegert (dal 1846 ribattezzata Ciudad Bol\u00edvar in Venezuela). All'epoca era gi\u00e0 un porto commerciale importante visitato da navi di tutto il mondo. I marinai sofferenti di malanni dovuti alle lunghe navigazioni si curavano con il \"bitter\" e ne portavano con loro durante il viaggio di ritorno, facendo conoscere quindi l'angostura in tutto il mondo.\nFormula.\nL'angostura \u00e8 un bitter aromatizzato dal colore bruno e dal sapore amarognolo, dato principalmente dai chiodi di garofano, radice di genziana, cardamomo, essenza di arance amare e china in una miscela alcolica al 44,7%, mentre il resto \u00e8 acqua e zucchero.\nUsi.\nL'angostura ha un sapore amarognolo e perci\u00f2 si usa nella preparazione di cocktail, tra cui il Manhattan e l'Old Fashioned, in particolar modo per aromatizzare distillati come gin e vodka, e in maniera pi\u00f9 limitata in gastronomia, nella preparazione di salse per carne e pesce e per insaporire zuppe di verdura e macedonie di frutta. Molti anni dopo i discendenti del dottor Siegert daranno alle stampe \"For home use. Per uso casalingo. Come utilizzare l'Angostura Bitters\", con lo scopo di divulgare i tanti usi dell'Angostura."}
{"id": "264724", "revid": "1762007", "url": "https://it.wikipedia.org/wiki?curid=264724", "title": "Sindrome navicolare", "text": ""}
{"id": "264725", "revid": "767487", "url": "https://it.wikipedia.org/wiki?curid=264725", "title": "Judgement (Anathema)", "text": "Judgement \u00e8 il quinto album in studio del gruppo musicale britannico Anathema, pubblicato il 21 giugno 1999 dalla Music for Nations.\nDescrizione.\nCon quest'album il gruppo mette completamente alle spalle le sonorit\u00e0 doom metal che caratterizzavano le loro prime pubblicazioni, rivolgendosi verso una musica pi\u00f9 onirica e da atmosfera, ma sempre marcata da tinte gotiche. Il brano \"One Last Goodbye\" \u00e8 dedicato a Helen Cavanagh, madre dei fratelli Cavanagh scomparsa nel 1998."}
{"id": "264729", "revid": "118834", "url": "https://it.wikipedia.org/wiki?curid=264729", "title": "Computer Grafica", "text": ""}
{"id": "264730", "revid": "124615744", "url": "https://it.wikipedia.org/wiki?curid=264730", "title": "Battaglia di Jena", "text": "La battaglia di Jena ebbe luogo il 14 ottobre 1806 nel corso della guerra della quarta coalizione, tra la Grande Armata francese, guidata da Napoleone Bonaparte e l'esercito prussiano. I combattimenti terminarono con la totale vittoria dei francesi e con la disgregazione dell'esercito prussiano, erede delle tradizioni di Federico il Grande, che venne quasi completamente disperso o catturato nella successiva fase di inseguimento. Napoleone dimostr\u00f2 grande abilit\u00e0 strategica durante la rapida manovra offensiva che condusse alla battaglia e ottenne una delle pi\u00f9 grandi vittorie della sua carriera.\nAl successo completo francese contribu\u00ec anche la contemporanea vittoria del maresciallo Louis Nicolas Davout nella battaglia di Auerst\u00e4dt contro una parte dell'esercito prussiano. La battaglia ebbe anche decisiva influenza per gli sviluppi della politica europea: il regno di Prussia venne invaso e croll\u00f2 come grande potenza; Napoleone estese il suo dominio verso est e i francesi entrarono in Polonia dove affrontarono i russi che, dopo una dura campagna invernale, sarebbero a loro volta stati sconfitti nella primavera 1807 nella battaglia di Friedland.\nLa quarta coalizione antifrancese.\nIl Grande Impero.\nAlla vigilia della battaglia di Austerlitz la Prussia aveva concluso la convenzione di Potsdam con la Russia di Alessandro I e promesso, in caso di mancata accettazione da parte di Napoleone delle sue proposte di pacificazione, di entrare in guerra a fianco delle altre potenze della Terza coalizione. In realt\u00e0 il re di Prussia Federico Guglielmo III si dimostr\u00f2 esitante e, timoroso di rischiare una guerra con i francesi, diede disposizione al suo inviato Christian von Haugwitz di attendere una risposta dell'imperatore fino al 15 dicembre 1805. Nel frattempo la situazione mut\u00f2 in modo decisivo a vantaggio di Napoleone: la Grande Armata ottenne il 2 dicembre lo schiacciante successo di Austerlitz, Alessandro e i russi si ritirarono verso est, l'Austria accett\u00f2 l'armistizio e il 26 dicembre avrebbe sub\u00edto la dura pace di Presburgo; la Prussia quindi si affrett\u00f2 a sua volta a ricercare un accordo con il vincitore. Fin dal 15 dicembre Haugwitz, trattato bruscamente e ingannato dall'imperatore, firm\u00f2 il trattato di Sch\u00f6nbrunn che assegnava l'Hannover alla Prussia in cambio di un'alleanza con la Francia. La Terza coalizione si era cos\u00ec dissolta e Napoleone pot\u00e9 organizzare l'Europa centro-meridionale secondo i suoi progetti di dominio, creando la struttura del cosiddetto \"Grande Impero\".\nIn Germania Napoleone prima assegn\u00f2 i territori ceduti dall'Austria al regno di Baviera e al regno di W\u00fcrttemberg, quindi cre\u00f2 il 12 luglio 1806 la Confederazione del Reno che, costituita da sedici regni o principati tedeschi, divenne il pilastro dell'egemonia francese; la Grande Armata rimase stazionata nella Germania meridionale a spese degli stati alleati. L'Austria perse tutta la sua influenza e i suoi possedimenti tedeschi e il 6 agosto 1806 Francesco II realisticamente abdic\u00f2 dal suo titolo di imperatore del Sacro Romano Impero che scomparve anche formalmente. In Olanda Napoleone impose con facilit\u00e0 un trattato di alleanza con il regno di cui divenne sovrano suo fratello Luigi, proclamato re il 5 giugno 1806.\nIn Italia, il regno si estese occupando il Veneto austriaco, mentre un esercito francese al comando del maresciallo Andrea Massena invase il Regno dei Borboni e cacci\u00f2 il re e la famiglia reale che si rifugiarono in Sicilia sotto la protezione delle navi britanniche; il 30 marzo il fratello di Napoleone Giuseppe, venne proclamato sovrano del Regno di Napoli. Si ebbero presto complicazioni: i russi in risposta occuparono Corf\u00f9; in Calabria si scaten\u00f2 una violenta guerriglia popolare ispirata dal partito reazionario borbonico-clericale, i britannici sbarcarono un esercito a Reggio Calabria il 1\u00ba luglio 1806 e poterono stabilirsi solidamente respingendo gli attacchi francesi; oltre 40.000 soldati al comando del maresciallo Massena e del generale Jean Reynier furono impegnati a reprimere la rivolta e a trattenere gli inglesi.\nNapoleone ruppe anche i rapporti con il Papa che aveva rifiutato di sottomettersi, e le truppe francesi entrarono ad Ancona e Civitavecchia. Infine nell'aprile 1806 il maresciallo Auguste Marmont entr\u00f2 in Dalmazia con il II corpo d'armata e, mentre i russi da Corf\u00f9 occupavano le bocche di Cattaro, l'imperatore inizi\u00f2 a porre attenzione ai rapporti con l'Impero Ottomano: suoi incaricati arrivarono a Giannina, in Moldavia e in Bosnia; il sultano riconobbe ufficialmente l'imperatore dei francesi e ci fu uno scambio di ambasciatori tra Parigi e Costantinopoli; i turchi allentarono i loro legami con la Gran Bretagna.\nRottura con la Prussia.\nNonostante l'aggressiva politica napoleonica in Europa rendesse molto difficile arrivare ad una pace generale e duratura, per alcuni mesi dopo la disgregazione della Terza coalizione si susseguirono tentativi di accordo tra la Francia e Gran Bretagna e Russia, le due potenze ancora concretamente in guerra. In Gran Bretagna il nuovo \"ministero di tutti i talenti\", presieduto da Lord Grenville con Charles James Fox ministro degli esteri, che peraltro l'11 maggio aveva dichiarato formalmente guerra alla Prussia a causa delle pretese di Berlino sull'Hannover, decise di inviare a Parigi con pieni poteri, Lord Yarmouth per ricercare una composizione del conflitto sulla base del mantenimento delle posizioni acquisite dalle potenze, della restituzione dell'Hannover e dell'assegnazione di un compenso territoriale per il re di Napoli, Ferdinando I.\nContemporaneamente in Russia lo zar Alessandro aveva accolto le proposte del suo consigliere Adam Jerzy Czartoryski e sembrava disposto a ricercare un compromesso con la Francia e a rivolgere le sue mire espansionistiche sull'Oriente. Nel maggio 1806, di fronte ai segni di disgregazione dell'Impero Ottomano, un'armata russa al comando del generale Ivan Ivanovi\u010d Michelson, si concentr\u00f2 sul Dniestr pronta ad occupare i Principati danubiani, mentre il 12 maggio fu annunciato l'invio a Parigi del conte d'Oubril per trattare. Napoleone cerc\u00f2 di manovrare diplomaticamente tra le due potenze rivali; interruppe le trattative con Lord Yarmouth reclamando la Sicilia per Giuseppe e invece fece pressioni su d'Oubril; l'inviato dello zar, arrivato il 6 luglio in Francia venne allettato da proposte di spartizione dell'Impero Ottomano; infine il 20 luglio firm\u00f2 un accordo con Napoleone che prevedeva per la Russia l'abbandono di Cattaro a favore della Francia ma confermava il possesso delle isole Jonie e la libera navigazione negli stretti del Bosforo. La Russia riconosceva il dominio francese in Germania e Italia, anche se Napoleone accettava di ritirare la Grande Armata dal territorio tedesco.\nLa Gran Bretagna rischiava quindi un nuovo isolamento e Lord Yarmouth present\u00f2 altre proposte di accordo che prevedevano per i britannici Malta, il Capo e l'Hannover, mentre Ferdinando avrebbe ceduto la Sicilia ricevendo le Baleari in compensazione; sarebbe stato riconosciuto il predominio francese in Germania. Ma la situazione cambi\u00f2 completamente in Russia; lo zar Alessandro allontan\u00f2 Czartoryski, inviso all'aristocrazia filo-britannica, non firm\u00f2 il trattato concordato da d'Oubril e nomin\u00f2 come suo consigliere il tedesco baltico Andrej von Budberg, molto favorevole ad un'alleanza russo-prussiana in funzione antifrancese. La Gran Bretagna, avvertita del cambiamento in corso in Russia e dei segni di irritazione in Prussia, guadagn\u00f2 tempo; le proposte di Yarmouth vennero considerate da Fox e dai suoi colleghi troppo favorevoli alla Francia e arriv\u00f2 a Parigi un nuovo inviato, Lord Lauderdale, con l'incarico di riaprire le trattative, incontrando peraltro l'opposizione di Napoleone, in fiduciosa attesa della ratifica da parte dello zar del suo accordo concluso con d'Oubril.\nNel frattempo in Prussia la situazione stava evolvendo in senso sempre pi\u00f9 bellicoso e antifrancese; in realt\u00e0 Napoleone non desiderava una rottura e una nuova guerra con la Prussia; egli intendeva inserirla, nel ruolo di alleato minore, nel suo sistema continentale, ma durante le trattative tratt\u00f2 bruscamente Haugwitz e di fronte alle nuove richieste prussiane di conservare, oltre all'Hannover, anche Anspach e le citt\u00e0 anseatiche, l'imperatore impose invece un trattato ancor pi\u00f9 sfavorevole alla Prussia. Il 15 febbraio 1806 il nuovo accordo imposto a Haugwitz stabil\u00ec che la Prussia doveva occupare subito l'Hannover nonostante l'ostilit\u00e0 britannica, chiudere i porti baltici al commercio inglese e cedere Anspach, Neuch\u00e2tel e parte del Ducato di Kleve.\nQuesta umiliazione diplomatica rafforz\u00f2 in Prussia il partito della guerra che gi\u00e0 si stava agitando sotto la spinta della corte e soprattutto della regina Luisa; quest'ultima manifestava apertamente la sua simpatia per lo zar Alessandro e al contrario il suo odio per Napoleone di cui parlava come del \"mostro\" e del \"rifiuto dell'inferno\". Il principe Luigi Ferdinando, alti dignitari, militari come Karl Ludwig von Phull, Gerhard von Scharnhorst, Gebhard von Bl\u00fccher, premevano per prendere l'iniziativa. Anche politici come Karl von Hardenberg e Heinrich von Stein sollecitavano l'esitante sovrano ad entrare in guerra contro la Francia; i circoli economici e mercantili erano in agitazione a causa del blocco britannico dei porti baltici che riduceva i loro commerci.\nFederico Guglielmo nonostante l'accordo con Napoleone, manteneva rapporti segreti con lo zar e Hardenberg tratt\u00f2 con l'ambasciatore russo a Berlino, Maksim Maksimovi\u010d Alopeus, una convenzione che venne accettata e firmata da Alessandro il 24 luglio 1806. Ulteriori sviluppi fecero precipitare la situazione: Napoleone cre\u00f2 la Confederazione del Reno che irrit\u00f2 fortemente la Prussia, l'inviato britannico Lord Yarmouth fece trapelare la notizia di possibili mire francesi sull'Hannover che sarebbe stato quindi sottratto alla Prussia, il generale Bl\u00fccher comunic\u00f2 la falsa notizia del concentramento di forze francesi sul Reno e in Franconia.\nFederico Guglielmo prese la sua decisione e il 9 agosto mobilit\u00f2 l'esercito; una violenta ondata di nazionalismo prussiano e di aggressivit\u00e0 antifrancese si diffuse tra la casta dei militari, le truppe e la popolazione; il 6 settembre Alessandro venne informato della intenzione prussiana di entrare in guerra; lo zar, rassicurato dalla scelta del suo amico Federico Guglielmo, rifiut\u00f2 definitivamente di ratificare l'accordo concluso da d'Oubril e inizi\u00f2 a radunare, nonostante le difficolt\u00e0 sorte con l'Impero Ottomano sul Danubio, truppe per entrare in Polonia in aiuto dei prussiani. Era quindi in via di costituzione una Quarta coalizione antifrancese; la Prussia preparava un \"ultimatum\" per richiedere il ritiro dei francesi a ovest del Reno; la Gran Bretagna, resa pi\u00f9 forte dalle decisioni di Russia e Prussia e dal successo di Buenos Aires, present\u00f2 ulteriori richieste a Napoleone il 26 settembre, tra cui l'assegnazione della Dalmazia a Ferdinando di Borbone. L'imperatore interruppe bruscamente le trattative e Lord Lauderdale lasci\u00f2 Parigi il 9 ottobre; a quella data Napoleone era gi\u00e0 in Germania e stava avanzando in massa per sconfiggere i suoi nuovi nemici.\nLe forze in campo.\nLa Grande Armata.\nNapoleone, nonostante le notizie dei suoi informatori e i minacciosi segni della mobilitazione prussiana, in un primo momento non credette alla possibilit\u00e0 di una nuova guerra; il 17 agosto diede addirittura ordine di organizzare il ritorno della Grande Armata in Francia; il 26 agosto sottovalutava ancora il pericolo della Prussia; solo il 3 settembre egli finalmente dovette prendere atto che una nuova alleanza si stava formando contro di lui. Il rifiuto di Alessandro di ratificare il trattato e i crescenti preparativi prussiani lo decisero ad emanare le prime disposizioni per la guerra il 5 settembre, richiamando alle armi 50.000 coscritti e 30.000 riservisti; il 19 settembre Napoleone stabil\u00ec gli ordini di operazioni generali e si prepar\u00f2 a partire per la Germania e assumere il comando; il 5 ottobre 1806 arriv\u00f2 a Bamberga.\nNel frattempo la situazione della Grande Armata in Germania non era molto buona; i soldati mostravano malumore per il mancato ritorno in patria e la nuova guerra; la propaganda napoleonica cerc\u00f2 di sollevare il morale delle truppe con artifizi propagandistici; nel proclama dell'8 ottobre l'imperatore esalt\u00f2 i suoi soldati e ne accrebbe la combattivit\u00e0 accusando la Prussia del mancato ritorno in Francia. I preparativi peraltro furono come al solito del tutto insufficienti; l'intendente generale Jacques Villemanzy venne subito destituito da Napoleone e sostituito da Pierre Daru; i soldati entrarono in azione senza cappotti, senza scarpe di ricambio, con pochi giorni di razioni.\nLa Grande Armata nel 1806 aveva raggiunto il suo apogeo; nonostante le carenze organizzative e materiali e la povert\u00e0 di mezzi causate da un sistema di intendenza e di forniture inefficiente e corrotto, questo esercito, sorto dalla fusione dei migliori elementi delle armate rivoluzionarie, era il pi\u00f9 forte del mondo. I soldati, scarsamente riforniti, refrattari alla disciplina, spesso dediti al saccheggio e alle depredazioni nei territori occupati, erano tuttavia molto esperti, agguerriti, pieni di fiducia in s\u00e9 stessi e convinti della propria superiorit\u00e0 di cittadini della \"Grande nazione\" di fronte agli eserciti della reazione e dell'aristocrazia. Gli ufficiali e i sottufficiali, provenienti anch'essi dai ranghi inferiori durante le lotte rivoluzionarie, erano desiderosi del combattimento e molto coraggiosi, aspirando all'elevazione sociale e materiale permessa dal sistema dell'uguaglianza e della promozione per merito.\nNapoleone aveva migliorato l'efficienza e le capacit\u00e0 di impiego operativo degli eserciti rivoluzionari attraverso l'organizzazione dei corpi d'armata, grandi formazioni costituite da 2-4 divisioni con artiglieria e cavalleria di riserva in grado di sostenere temporaneamente uno scontro anche contro forze superiori, che permettevano la grande flessibilit\u00e0 della strategia napoleonica. Comandati dai suoi generali, quasi tutti elevati al rango di maresciallo di Francia dopo le precedenti vittorie, questi corpi d'armata consentivano all'imperatore di dominare grandi spazi con la sua tecnica di marcia separata ma coordinata, serrando progressivamente gli eserciti nemici in una zona sempre pi\u00f9 ristretta prima del concentramento generale, al momento e nel punto giusto, per sferrare l'attacco risolutivo. La potenza della guerra napoleonica si fondava sulla straordinaria capacit\u00e0 intellettuale dell'imperatore che guidava e organizzava personalmente in tutti i dettagli le operazioni; i suoi marescialli, giovani, aggressivi e pronti a portarsi sulla linea del fuoco, erano valenti esecutori ma dipendevano totalmente dal loro capo per le scelte strategiche.\nSul campo di battaglia la fanteria francese adottava teoricamente l\"'ordre mixte\" con un battaglione spiegato in linea ed altri due battaglioni sui lati schierati in colonne; in pratica in realt\u00e0 i soldati di Napoleone impegnavano il combattimento, secondo la tradizione delle armate rivoluzionarie, con uno schieramento avanzato di fanteria leggera che, molto abile nel combattimento in ordine sparso, disgregava con il fuoco le linee avversarie; quindi il resto del reggimento con la fanteria di linea sferrava l'attacco finale in colonne profonde alla baionetta. La cavalleria francese, riorganizzata dall'imperatore, guidata da capi famosi e strutturata in corpi di riserva, disponeva di notevole forza d'urto ed era in grado di condurre con successo l'inseguimento del nemico battuto. Infine l'artiglieria, a cui Napoleone, ufficiale di artiglieria, dava grande importanza, pur non essendo molto numerosa era omogenea e razionalmente organizzata. L'imperatore, a partire dalla battaglia di Jena, inizi\u00f2 a costituire ed impiegare \"grandi batterie\" di cannoni concentrati in un solo punto dello schieramento avversario per indebolire le linee nemiche prima del \"coupe de foudre\", l'attacco decisivo della fanteria di linea.\nLe \"Disposizioni generali per il concentramento della Grande Arm\u00e9e\" del 17 e 18 settembre erano indirizzate al maresciallo Louis Alexandre Berthier, comandante nominale dell'esercito in Germania, e stabilivano dettagliatamente il piano di concentramento delle forze per la guerra contro la Prussia. Il maresciallo Berthier comandava circa 160.000 uomini con 300 cannoni, divisi in sei corpi d'armata, schierati in un ampio territorio tra il Reno, il Meno ed il Danubio, con quartier generale a Monaco. Gli ordini di Napoleone prevedevano dettagliatamente e con precise scadenze temporali il raggruppamento dei vari corpi; entro il 2 ottobre il VII corpo d'armata del maresciallo Pierre Augereau, il VI corpo del maresciallo Michel Ney e il I corpo del maresciallo Jean-Baptiste Bernadotte dovevano raggiungere Francoforte sul Meno, Norimberga e Ansbach; il 3 ottobre il III corpo d'armata del maresciallo Louis Nicolas Davout doveva raggiungere, partendo da N\u00f6rdlingen, la citt\u00e0 di Bamberga dove si sarebbe trasferito anche il Grande Quartier Generale, mentre il V corpo del maresciallo Jean Lannes, per il momento guidato dal maresciallo Fran\u00e7ois Joseph Lefebvre, doveva arrivare a K\u00f6nigshofen; infine il 4 ottobre il IV corpo del maresciallo Nicolas Soult, stanziato pi\u00f9 distante sulle rive del Inn, doveva raggiungere Amberg.\nL'imperatore aveva anche previsto manovre diversive affidate al fratello Luigi che, con 30.000 soldati olandesi doveva minacciare una manovra sul Reno a Wesel, ed al maresciallo \u00c9douard Mortier che avrebbe concentrato l'VIII corpo d'armata a Magonza. Il 25 settembre Napoleone lasci\u00f2 in segreto Parigi e il 2 ottobre raggiunse W\u00fcrzburg dove assunse il comando dell'armata.\nL'esercito prussiano.\nL'esercito prussiano godeva ancora di grande fama in Europa; ritiratosi dalle guerre rivoluzionarie nel 1795 non era stato coinvolto nelle ripetute sconfitte dei coalizzati e manteneva l'elevata reputazione di efficienza e disciplina guadagnata durante le guerre di Federico il Grande dove si era dimostrato il pi\u00f9 temibile strumento militare del continente. In apparenza la macchina da guerra della Prussia appariva ancora pericolosa e agguerrita. Imperniato sulla casta degli ufficiali \"Junker\" e sul reclutamento dei contadini, essendo la borghesia e la nobilt\u00e0 esentati dal servizio militare, l'esercito rimaneva un apparato estremamente disciplinato dove il sistema del \"drill\" addestrava i soldati ad eseguire passivamente gli ordini ed a combattere secondo le tattiche settecentesche in ordine lineare allo scoperto, seguendo rigide procedure meccanicamente ripetute. Alle truppe prussiane erano aggregati anche 20.000 soldati sassoni di fanteria e cavalleria che furono incorporati forzatamente e inseriti nelle forze campali.\nIn realt\u00e0, secondo la celebre espressione di Karl von Clausewitz, la spettacolare facciata esterna mascherava gravi carenze organizzative e dottrinali; le forze campali erano numerose, 121.000 fanti, 35.000 cavalieri e 15.000 artiglieri con 550 cannoni, ma la struttura organica era arretrata e inefficiente; i reggimenti non erano raggruppati in divisioni ma venivano assemblati sul momento in formazioni composite senza adeguate strutture di comando e controllo; non esistevano corpi d'armata e mancavano riserve. Erano stati costituiti reggimenti di fanteria leggera, \"j\u00e4ger\" e \"sch\u00fctzen\", ma non erano addestrati a combattere in ordine sparso come i \"tirailleur\" francesi; le tattiche, pur prevedendo le scariche di fucileria, erano ancora basate sull'ordine obliquo e mancava la coordinazione tra fanteria leggera e di linea. I movimenti dell'esercito, resi difficoltosi dalla mancanza di adeguate strutture di comando, erano inoltre intralciati da pesanti traini di rifornimenti e vettovaglie; il servizio sanitario e il genio erano molto carenti.\nLa cavalleria prussiana, dotata di ottime cavalcature, era ancora efficiente e molto agguerrita; in particolare i reparti di ussari e la prestigiosa \"Garde du Corps\"; il parco d'artiglieria invece era scadente; i cannoni erano assegnati a livello di reggimenti e brigate e non erano in grado di fornire un fuoco massiccio e concentrato; l'artiglieria si limitava all'appoggio ravvicinato della fanteria. Questo esercito quindi, nonostante l'impressione esterna di potenza e perfetto addestramento, era molto meno moderno della Grande Armata ed inoltre mancava di esperienza in battaglia. I soldati, trasformati dalla disciplina draconiana in automi, furono sconcertati dalla inattese tattiche dei francesi; nonostante la disciplina e la precisione del fuoco, le truppe prussiane e i loro ufficiali non furono in grado di affrontare le veloci manovre sul campo dei soldati di Napoleone, disprezzati come \"plebaglia atea\" e invece dimostratesi aggressivi e pericolosi.\nUn'altra grave carenza dell'esercito prussiano era costituita dalle strutture di comando; gli ufficiali erano in maggioranza incompetenti, mentre la direzione superiore, in teoria organizzata nel \"Ober Kriegs Collegium\", era formata da una serie di generali anziani (il Duca di Brunswich 71 anni, il principe di Hohenlohe 60, il generale Bl\u00fccher 64, il feldmaresciallo Heinrich von M\u00f6llendorf 81), poco risoluti, indecisi e in reciproca rivalit\u00e0. Nonostante il valore e lo spirito di sacrificio dimostrato dalle truppe, le modeste qualit\u00e0 dei comandanti contribuirono alla rovinosa sconfitta. La guerra inoltre rimase un affare dinastico della nobilt\u00e0 e della casta militare, la popolazione era indifferente e la resistenza all'occupazione fu molto limitata.\nMarcia della Grande Arm\u00e9e contro la Prussia.\nMovimenti dell'esercito prussiano.\nL'alto comando prussiano tuttavia, nonostante le indecisioni, era pienamente fiducioso della capacit\u00e0 dell'esercito di affrontare i francesi e impaziente di prendere l'iniziativa; non attese, come sarebbe stato possibile, al riparo del fiume Elba l'esercito russo anche se erano giunte notizie della costituzione di un'armata di oltre 100.000 soldati russi sul fiume Bug al comando del generale Levin von Bennigsen. Nonostante le prudenti proposte del colonnello von Scharnhorst a favore di una strategia di attesa, l'esercito prussiano attravers\u00f2 invece il fiume Elba e avanz\u00f2 con la massa delle truppe in direzione della Turingia. In realt\u00e0 i generali prussiani marciarono in tre gruppi separati con scarso coordinamento e, privi di piani di operazione dettagliati e in disaccordo sulla strategia da adottare, non riuscirono a concentrarsi in tempo per la battaglia.\nLa massa principale, al comando del duca di Brunswick, comandante supremo, e con la presenza del re, era costituita da 60.000 soldati prussiani; il duca non aveva che un'autorit\u00e0 nominale e il suo progetto di attaccare verso il fiume Meno a W\u00fcrzburg per minacciare sul fianco l'esercito francese, il cui concentramento principale il 25 settembre era intorno a Norimberga, non era condiviso dal principe di Hohenlohe. Questi comandava un secondo raggruppamento di 50.000 soldati prussiani e 20.000 sassoni, e aveva marciato attraverso la Sassonia; egli proponeva invece di attaccare frontalmente i francesi sbucando dal Frankenwald in direzione di Bamberga. Era attesa una terza armata prussiana al comando del generale Ernst von R\u00fcchel con 30.000 soldati che dall'Hannover stava raggiungendo l'Assia.\nDopo lunghe discussioni e molti ripensamenti, i generali prussiani sembrarono trovare un accordo e in teoria, durante la riunione del consiglio di guerra del 27 settembre, venne adottato il piano del duca di Brunswick; un nuovo ripensamento segu\u00ec il 5 ottobre alla notizia che Napoleone in persona si era posto in marcia con la Grande Armata dalla zona di W\u00fcrzburg-Bamberga in direzione di Bayreuth e Coburgo. I generali prussiani decisero ora di manovrare per minacciare e attaccare il fianco sinistro della massa francese in avanzata e quindi venne ordinato un nuovo concentramento generale a ovest del fiume Saale. A questo scopo il duca di Brunswick avrebbe dovuto raggiungere Weimar il 9 ottobre, il principe di Hohenlohe doveva portarsi a sua volta ad ovest della Saale da H\u00f6chdorf a R\u00fcdolstadt, il generale von R\u00fcchel, si sarebbe collegato con il duca di Brunswick marciando da Eisenach a Gotha e Fulda, infine un corpo di riserva di 13.000 uomini, al comando di Eugenio Federico di W\u00fcrttemberg, sarebbe avanzato da Magdeburgo ad Halle.\nIl principe di Hohenlohe quindi inizi\u00f2 a muovere verso la Saale, per attraversare il fiume a Kahla e concentrarsi con l'armata principale prussiana nella zona di Jena; egli tuttavia non mantenne la coesione delle sue truppe e lasci\u00f2 due formazioni sul fiume Saale al comando del generale Bogislav von Tauenzien e del principe Luigi Ferdinando che, isolati in posizioni esposte, rischiavano di incappare nella massa dei francesi in avvicinamento.\nIl \"Bataillon carr\u00e9\" in marcia.\nNapoleone arriv\u00f2 a Bamberga il 5 ottobre, dove due giorni dopo ricevette l\"'ultimatum\" prussiano; egli aveva gi\u00e0 dato le sue disposizioni e il concentramento della massa della Grande Armata intorno a Norimberga era gi\u00e0 stato in gran parte completato alla fine di settembre; si trattava di una forza formidabile di circa 130.000 soldati organizzati in sei corpi d'armata, rinforzati dalla riserva di cavalleria di Gioacchino Murat e dalla Guardia imperiale, reparti di osservazioni erano stati disposti lungo il Meno e nel Frankenwald. Inizialmente i confusi movimenti dei prussiani paradossalmente sorpresero l'imperatore che, non comprendendo il loro piano di operazioni, mantenne uno schieramento prudente e rimase dubbioso sul miglior piano da adottare. Napoleone era intenzionato a sferrare una rapida offensiva decisiva per schiacciare i prussiani prima dell'arrivo dei russi e, quindi, intendeva prendere l'iniziativa e costringere il nemico ad una battaglia a ovest dell'Elba. Napoleone non sottovalutava l'esercito prussiano, ai suoi collaboratori sembr\u00f2 inquieto; disse che i prussiani \"ci daranno pi\u00f9 da fare degli austriaci\"\nIn un primo momento Napoleone, informato dell'avvicinamento dei prussiani, ipotizz\u00f2 che volessero dirigere su Magonza o W\u00fcrzburg e progett\u00f2 di bloccarli sul fiume Meno e aggirarli con una vasta manovra sul loro fianco sinistro; ma i prussiani continuarono a modificare i loro piani e arrestarono l'avanzata, quindi l'imperatore decise di passare risolutamente all'offensiva attraverso il Frankenwald per interrompere le loro comunicazioni con la linea dell'Elba. Napoleone studi\u00f2 un magistrale ordine di marcia combinata, distribuendo opportunamente i suoi corpi d'armata in modo da poter mantenere una grande flessibilit\u00e0 operativa e di poter far fronte ad ogni possibile sorpresa del nemico durante il difficile movimento nel territorio irregolare e boscoso. In una lettera al maresciallo Soult del 5 ottobre Napoleone descrisse compiutamente la disposizione strategica e la direzione di marcia che aveva ideato per l'armata; parl\u00f2 di un \"bataillon carr\u00e9\" di 200.000 uomini che avrebbe permesso di ottenere una schiacciante superiorit\u00e0 di forze \"concentrate in un piccolo spazio\" e avrebbe potuto attaccare in superiorit\u00e0 numerica il nemico \"ovunque egli decidesse di resistere\".\nL'attraversamento del Frankenwald si svolse tra il 7 e il 9 ottobre ed ebbe completo successo; la Grande Armata avanz\u00f2 in tre colonne separate, con scarsi collegamenti laterali, ma ognuna sufficientemente forte per sostenere una battaglia prolungata in attesa del concentramento delle altre forze. All'ala destra marciarono da Bayreuth il IV corpo del maresciallo Soult e il VI corpo del maresciallo Ney con 50.000 soldati; senza incontrare resistenza queste forze sbucarono fuori dal Frankenwald e arrivarono a Hof; al centro avanzarono da Bamberga verso Kronach il I corpo del maresciallo Bernadotte, il III corpo del maresciallo Davout, la cavalleria di Murat e la Guardia imperiale, con un totale di 70.000 soldati, con Napoleone e il quartier generale dell'armata subito dietro; a sinistra il V corpo del maresciallo Lannes e il VII corpo del maresciallo Augereau, con 41.000 soldati, da Schweinfurt avanzarono su Coburg e Saalfeld.\nI soldati francesi, come sempre ignari dei grandi piani dell'imperatore, si impegnarono, come nella campagna di Ulma, in una snervante marcia forzata di lunghe ore senza accantonamenti, con precari bivacchi notturni organizzati in piccoli villaggi rapidamente devastati per costruire dei ripari; in media il grosso dell'armata percorse 36-39 chilometri al giorno su un terreno difficile e irregolare. Nonostante l'apparente confusione, Napoleone coordin\u00f2 i movimenti delle varie colonne con grande abilit\u00e0. Mentre la colonna di destra arriv\u00f2 ad Hof senza combattere, un primo scontro ebbe luogo il 9 ottobre a Schleiz dove le forze del generale Tauentzien, 9.000 uomini, vennero attaccate e facilmente sconfitte dai reparti della cavalleria di Murat e da una parte del I corpo d'armata del maresciallo Bernadotte. Questo primo insuccesso accrebbe i dubbi ed i timori dei generali prussiani e il duca di Brunswick ordin\u00f2 il mattino del 10 ottobre a tutti i reparti di ripiegare a ovest della Saale; l'ordine non raggiunse in tempo il principe Luigi Ferdinando che con i suoi 8.300 uomini venne attaccato a Saalfeld dal V corpo del maresciallo Lannes. I prussiani furono messi in rotta ed il principe venne ucciso durante un combattimento all'arma bianca con il capitano Guindet del 10\u00b0 ussari francese.\nDopo queste prime vittorie, Napoleone inizialmente ipotizz\u00f2 che i prussiani stessero ripiegando verso Lipsia e quindi i suoi primi ordini dopo il superamento del Frankelwald da parte del \"bataillon carr\u00e8\" della Grande Armata, prevedevano un concentramento a Gera per marciare verso Lipsia, ma il giorno 11 ottobre la situazione cambi\u00f2 completamente; la cavalleria di Murat non individu\u00f2 il nemico verso Lipsia, informatori al contrario comunicarono che i prussiani erano ancora ad ovest della Saale, vicino a Erfurt. Quindi Napoleone modific\u00f2 totalmente le sue disposizioni: il nuovo centro d'operazioni dell'armata sarebbe stato ad Auma, le truppe dovevano subito iniziare una conversione generale verso sinistra di novanta gradi, conquistare i passaggi sulla Saale a Kahla, K\u00f6sen e Dornburg e avanzare verso Erfurt, l'imperatore previde che la battaglia avrebbe avuto luogo probabilmente il 16 ottobre. L'estrema flessibilit\u00e0 dello schieramento delle colonne dei corpi d'armata permise a Napoleone di effettuare il cambiamento di fronte con rapidit\u00e0 e precisione. Il V corpo del maresciallo Lannes divenne l'avanguardia dell'armata e punt\u00f2 su Kahla, seguito dal VII corpo del maresciallo Augereau; sull'ala destra avanzarono verso K\u00f6sen e Dornburg il III corpo del maresciallo Davout e il I corpo del maresciallo Bernadotte, sulla sinistra si schierarono il VI corpo del maresciallo Ney e la cavalleria pesante di Murat, alla retroguardia seguiva il IV corpo del maresciallo Soult.\nLa battaglia.\nUltime manovre.\nIl 12 ottobre 1806 Napoleone arriv\u00f2 a Gera dove alle ore 09.00 del giorno seguente diram\u00f2 le ultime disposizioni per il concentramento finale dell'armata; dai rapporti provenienti dai marescialli Murat, Davout e Augereau l'imperatore comprese che i prussiani erano ormai intenzionati a battere in ritirata verso nord e che il loro raggruppamento principale era verosimilmente vicino a Weimar. Napoleone quindi, prevedendo una marcia del nemico verso Magdeburgo, decise di recarsi nel pomeriggio a Jena dove avrebbe dovuto trovarsi il corpo d'armata del maresciallo Lannes di cui non erano ancora arrivate notizie. Lungo la strada per Jena finalmente l'imperatore ricevette il rapporto del maresciallo: Lannes in effetti aveva attraversato la Saale a Kahla e quindi, risalendo la riva sinistra del fiume, era arrivato a Jena dove aveva individuato la presenza di forze nemiche valutate in circa 30.000 uomini. Il maresciallo aveva subito occupato con i suoi 25.000 soldati l'altopiano del Landgrafenberg che dominava la piana sottostante di Jena. Apprese queste notizie, Napoleone quindi si affrett\u00f2 per raggiungere il maresciallo Lannes sull'altopiano e previde che probabilmente la battaglia decisiva era imminente e sarebbe stata combattuta gi\u00e0 il 14 ottobre.\nDi conseguenza l'imperatore diram\u00f2 un'ultima serie di direttive ai suoi luogotenenti per completare il concentramento generale intorno a Jena in cui si prevedeva che fosse raggruppato il grosso dell'esercito nemico; il piano di Napoleone prevedeva di concentrare in 24 ore oltre 100.000 uomini: il maresciallo Augereau doveva passare con il VII corpo per Kahla e schierarsi al mattino del 14 ottobre sul fianco sinistro del maresciallo Lannes, mentre contemporaneamente il maresciallo Soult con il IV corpo si sarebbe posizionato sul fianco destro. Al maresciallo Davout l'imperatore ordin\u00f2 di marciare con il III corpo attraverso Naumburg e K\u00f6sen per minacciare il fianco sinistro dei prussiani; mentre il maresciallo Bernadotte venne diretto con il I corpo a Dornburg, a mezza strada tra Jena e Naumburg; infine la cavalleria di Murat doveva seguire dietro il I corpo, e il VI corpo del maresciallo Ney doveva a sua volta marciare subito verso Jena.\nNapoleone era ora pienamente fiducioso nella vittoria; il 12 ottobre aveva inviato una lettera al re di Prussia in cui, dopo aver affermato la sua sicurezza di vincere e l'inutilit\u00e0 della resistenza prussiana, consigliava al sovrano di sospendere la guerra ed evitare un grande spargimento di sangue; l'imperatore proclamava di \"non volere nulla\" ma scriveva anche al re: \"voi sarete vinto\". Napoleone scrisse anche alla moglie; disse di sentirsi \"ottimamente\", che il re e la regina di Prussia erano vicini, che la regina \"avrebbe presto avuto il piacere di una battaglia\"; quanto a lui, \"i miei affari vanno benone\".\nNel campo nemico, nonostante i proclami bellicosi della regina che continuava a considerare Napoleone \"un mostro infernale sorto dal fango\", in realt\u00e0 i generali prussiani, sempre pi\u00f9 timorosi e confusi, non avevano intenzione di combattere una battaglia decisiva contro la Grande Armata in avvicinamento e, al contrario, in un consiglio di guerra del 13 ottobre era stato deciso di iniziare una ritirata generale verso nord ed evitare un confronto a Jena. Le decisioni stabilivano che l'armata principale con il re e il duca di Brunswick ripiegasse subito verso nord, attraverso Apolda e K\u00f6sen, per dirigere a Halle; nel frattempo l'armata del principe di Hohenlohe sarebbe rimasta per il momento a Jena per coprire sul fianco la manovra, con l'aiuto delle truppe del generale von R\u00fcchel che erano arrivate a Weimar. Quindi le disposizioni di Napoleone avrebbero consentito ai francesi di raggiungere una schiacciante superiorit\u00e0 tattica a Jena, ma rischiavano di esporre il III corpo del maresciallo Davout alla pressione del grosso dell'esercito prussiano in ritirata.\nNapoleone arriv\u00f2 a Jena alle ore 16.00 del 13 ottobre e si rec\u00f2 subito sul Landgrafenberg per conferire con il maresciallo Lannes e valutare personalmente la situazione; dopo aver esaminato il terreno l'imperatore organizz\u00f2 il suo bivacco sull'altopiano in mezzo ai soldati della Guardia e autorizz\u00f2 l'accensione di alcuni fuochi per riscaldare le truppe. Ai soldati fu concesso di ricercare viveri e liquori tra le case della citt\u00e0 abbandonata dalla popolazione, e i francesi raccolsero molto bottino incendiando anche una parte delle abitazioni. Durante la notte Napoleone dorm\u00ec poco e ispezion\u00f2 ancora gli avamposti insieme ai marescialli Lannes e Soult ed ai generali Louis Gabriel Suchet e Jean Marie Savary; esamin\u00f2 a lungo le carte e alle ore 02.00 controll\u00f2 la marcia dell'artiglieria sui ripidi sentieri verso il Landgrafenberg. Napoleone era calmo e ottimista, nel proclama alle truppe prima della battaglia scrisse che \"l'armata prussiana \u00e8 divisa come quella di Mack a Ulma, essa combatte solo per salvarsi\".\nL'imperatore intendeva, secondo i piani tracciati per la battaglia, guadagnare spazio per schierare i corpi d'armata in arrivo e quindi il maresciallo Lannes avrebbe dovuto discendere con il V corpo dal Landgrafenberg; ai marescialli Davout e Bernadotte, l'imperatore assegn\u00f2 il compito di attaccare verso Apolda e intercettare la via di ritirata dei prussiani. Alcune precisazioni inviate dal maresciallo Berthier, secondo le indicazioni di Napoleone, al maresciallo Davout alle ore 22.30 del 13 ottobre crearono una certa confusione: prescrivevano che il maresciallo Bernadotte poteva unirsi al III corpo o, alternativamente, marciare su Dornburg come stabilito originariamente dall'imperatore. I due marescialli si incontrarono a Naumburg alle ore 01.30 del 14 ottobre; Bernadotte respinse le sollecitazioni di Davout per marciare affiancati e dichiar\u00f2 che si sarebbe diretto a Dornburg, come ordinato.\nIl campo di battaglia.\nDelimitato a est dal corso del fiume Saale, il campo di battaglia di Jena si estendeva su circa 42 chilometri quadrati; la citt\u00e0 si trovava sulla riva occidentale del fiume nell'angolo meridionale di quest'area ed era sovrastata a ovest da una serie di alture la pi\u00f9 importante delle quali era il Landgrafenberg, fittamente boscoso, che raggiungeva una quota massima di 361 metri sul picco del Windknollen dove si trovava un mulino a vento. A nord-ovest dell'altura si estendeva una vasta pianura nel complesso ampiamente scoperta tranne per alcuni piccoli boschi e dei modesti rilievi; a nord scorreva il piccolo ruscello del G\u00f6nnerbach che confluiva nella Saale.\nLa pianura era percorsa da alcune strade campestri che collegavano una serie di piccoli villaggi; immediatamente a ovest del Landgrafenberg si trovavano da nord-est a sud-ovest R\u00f6digen, Closewitz, L\u00fctzeroda e Cospeda; circa due chilometri pi\u00f9 a ovest si incontrava una seconda linea di agglomerati: Nerkewitz, Klippendorf, Vierzehnheiligen e Isserstedt; infine ancora pi\u00f9 a ovest c'era un terzo gruppo di villaggi: Klein Romstedt, Gross Romstedt, Kapellendorf e K\u00f6tschau. Il limite occidentale di questa vasta area era delimitato dal torrente Herressener Bach, mentre a sud passava la strada maestra che conduceva da Weimar a Jena, che percorreva un territorio fittamente boscoso e attraversava anche la impervia strettoia dello Schnecke Pass.\nIn questa area, il mattino del 14 ottobre 1806, era schierato l'esercito prussiano del principe Hohenlohe; in realt\u00e0, ignaro della presenza nelle vicinanze del grosso dell'armata francese con Napoleone, il comandante prussiano non prese alcuna iniziativa e non tent\u00f2 di intralciare il concentramento del V corpo del maresciallo Lannes sul Landgrafenberg. Inoltre le truppe prussiane erano ampiamente disperse nell'area e scarsamente pronte per una battaglia campale. Sembra che il principe avesse progettato di attaccare, ma nuove disposizioni del duca di Brunswick, trasmesse dal generale Christian von Massenbach, suo principale consigliere, gli imposero di evitare ogni azione che potesse innescare una battaglia e di limitarsi a coprire la ritirata dell'esercito. In posizione esposta nei villaggi di Closewitz e L\u00fctzeroda erano raccolti 8.000 soldati al comando del generale Tauentzien; mentre sei chilometri a nord-est, nelle vicinanze dell'attraversamento sulla Saale a Dornburg, si trovavano i 5.000 soldati del generale Holtzendorf, un piccolo distaccamento di cavalleria era ancora pi\u00f9 a nord a guardia del guado di Kamburg. La massa principale del principe di Hohenlohe, 22.000 uomini, era invece sparpagliata nell'area compresa tra i villaggi di K\u00f6tschau, Isserstedt, Gross Romstedt e Kapellendorf.\nNapoleone credeva di avere di fronte l'intero esercito prussiano e quindi le truppe del maresciallo Lannes potevano essere esposte, in inferiorit\u00e0 numerica e con il fiume Saale alle spalle, ad un attacco nemico prima dell'arrivo degli altri corpi; era importante affrettare la concentrazione dell'armata; l'imperatore intendeva sferrare al pi\u00f9 presto un attacco generale. Le disposizioni tattiche di Napoleone, diramate alle ore 20.30 del 13 ottobre, prevedevano nel dettaglio il concentramento dei vari corpi d'armata ancora in movimento verso Jena e il loro schieramento sul campo di battaglia; mentre il maresciallo Davout, eventualmente con il concorso del I corpo del maresciallo Bernadotte, avrebbe marciato da Naumburg verso Apolda, il VI corpo del maresciallo Ney sarebbe salito sul Landgrafenberg per rinforzare il V corpo del maresciallo Lannes. Il maresciallo Soult con il IV corpo avrebbe effettuato un movimento aggirante sul fianco destro attraverso i villaggi di L\u00f6bstedt, R\u00f6digen e Nerkwitz, mentre il maresciallo Augereau con il VII corpo sarebbe avanzato sul fianco sinistro, passando attraverso lo Schnecke Pass a ovest di L\u00fctzeroda. Infine Murat avrebbe affrettato il raggruppamento della cavalleria e avrebbe costituito, insieme alla Guardia imperiale, la riserva centrale.\nPrima fase della battaglia.\nPrima del sorgere del sole del 14 ottobre venne letto il proclama di Napoleone alle truppe e l'imperatore sfil\u00f2 a cavallo davanti alle linee alla luce delle lanterne; l'azione ebbe inizio alle ore 07.00 del mattino e una fitta nebbia, presente sulla piana, intralci\u00f2 i movimenti delle truppe del V corpo del maresciallo Lannes. I soldati avanzarono quasi alla cieca con il rischio di urti e confusione; malgrado la scarsa visibilit\u00e0 i reparti continuarono a marciare e mantennero la coesione; alle ore 10.00 il sole dissolse la nebbia nella piana ad ovest del Landgrafenberg e i soldati francesi poterono finalmente riprendere un soddisfacente contatto visivo tra loro.\nNapoleone, impaziente di prendere l'iniziativa, ordin\u00f2 alle ore 06.30 al maresciallo Lannes di passare all'attacco, nonostante la nebbia, in direzione di Closewitz per guadagnare spazio in cui far affluire i corpi d'armata in arrivo; l'attacco del V corpo venne sferrato dalla divisione del generale Suchet sulla destra verso Closewitz e dalla divisione del generale Honor\u00e9 Th\u00e9odore Gazan sulla sinistra verso Cospeda. Preceduti da nugoli di \"tirailleur\", i soldati francesi di linea avanzarono verso i loro obiettivi cogliendo di sorpresa i prussiani che si trovavano ancora nei loro accampamenti e che dovettero improvvisare una prima difesa. La brigata del generale Michel Marie Clapar\u00e8de, elemento di testa della divisione del generale Suchet, attacc\u00f2 in forze i reggimenti prussiani Rechten e Zweiffel appartenenti alle truppe del generale Tauentzien; il 17\u00ba reggimento leggero si dispieg\u00f2 di fronte mentre il 34\u00ba e il 49\u00ba di linea di schierarono dietro in colonne per l'assalto; dopo violenti scontri alle ore 09.00 Closewitz venne conquistata, i battaglioni Herwart e Pelet furono respinti e i francesi del generale Clapar\u00e8de avanzarono lungo la strada di L\u00fctzeroda.\nL'artiglieria francese, schierata sul Landgrafenberg, bersagli\u00f2 con grande efficacia le truppe prussiane in ritirata, ed anche i battaglioni Thiollaz, Lecocq e Lichtenhain che accorrevano di rinforzo, sottoposti al fuoco dei cannoni, ripiegarono fino ad una nuova posizione organizzata dal generale Tauentzien. Nel frattempo la brigata del generale Fran\u00e7ois Fr\u00e9d\u00e9ric Campana, appartenente alla divisione del generale Gazan, a causa della nebbia fitta aveva deviato verso sinistra dove attacc\u00f2 e disperse il battaglione Rosen. Il generale Gazan incontr\u00f2 maggiori difficolt\u00e0 per occupare Cospeda; il primo attacco venne respinto ed i prussiani tentarono anche di contrattaccare; i francesi dovettero combattere duramente, il 17\u00b0 leggero sub\u00ec dure perdite; infine la brigata del generale Jean-Fran\u00e7ois Graindorge avanz\u00f2 verso L\u00fctzenroda e super\u00f2 la resistenza del battaglione Erichsen e della compagnia Werner; i prussiani furono costretti alla ritirata. Il generale Tauentzien aveva deciso di ripiegare dalle sue posizioni troppo esposte in direzione di Vierzehnheiligen dove il comandante prussiano radun\u00f2 i suoi reggimenti di reserva ed i resti dei reparti sconfitti dalle truppe del V corpo d'armata.\nIl maresciallo Lannes prosegu\u00ec audacemente in avanti e le sue truppe conquistarono anche il villaggio di Vierzehnheiligen, ma alle ore 09.30 i prussiani sferrarono un contrattacco e misero in difficolt\u00e0 i francesi che dovettero in un primo momento ripiegare abbandonando parte del terreno conquistato compresi Closewitz, L\u00fctzeroda e Vierzehnheiligen. Il maresciallo dimostr\u00f2 determinazione e capacit\u00e0 tattica, i francesi ripresero rapidamente l'iniziativa, rientrarono a Closewitz e L\u00fctzenroda, mentre la brigata del generale Dominique Vedel, formazione di riserva della divisione Gazan respinse un tentativo di avanzata dei reggimenti prussiani Zweiffel, Hewarth e von Pelet. Alle ore 10.00 la battaglia al centro rallent\u00f2 mentre pi\u00f9 a nord era in pieno svolgimento la manovra sul fianco destro del IV corpo d'armata del maresciallo Soult.\nIl IV corpo d'armata era impegnato dal primo mattino nella marcia di aggiramento del fianco sinistro prussiano su un terreno irregolare e fittamente boscoso; nonostante queste difficolt\u00e0 i soldati francesi marciarono in fretta, superarono i villaggi di L\u00f6bstedt e Zwatzen e si inoltrarono in avanti, dopo una breve sosta ordinata dal maresciallo Soult per far avvicinare l'artiglieria. La marcia del IV corpo era guidata dalla divisione del generale Louis Saint-Hilaire che alle ore 8.00 aveva gi\u00e0 disperso la fanteria leggera nemica e aveva continuato verso nord-ovest; entro le ore 08.00 il 43\u00ba e il 55\u00ba reggimento di linea attaccarono e misero in fuga i battaglioni prussiani Hundt e Metsch. Dopo questi primi scontri i francesi, stanchi ma fiduciosi, raggiunsero il villaggio di R\u00f6digen; gli elementi di punta erano costituiti dal 10\u00ba reggimento leggero e dal 36\u00ba reggimento di linea della brigata del generale Jacques de Candras, coperti sul fianco destro da due reparti di cavalleria leggera. A questo punto, intorno alle ore 10.00, i francesi del IV corpo d'armata furono improvvisamente attaccati sul fianco dalle truppe prussiane del corpo del generale Holzendorff che avevano abbandonato la loro posizione a Dornburg e, marciando al suono del cannone, si erano opportunamente dirette verso Nerkewitz insieme con una batteria di cannoni, fanteria leggera e cavalleria.\nI prussiani dei battaglioni Losthien e Borke sbucarono fuori dalla boscaglia intorno a R\u00f6digen e aprirono il fuoco contro la fanteria della brigata del generale Var\u00e9, appartenente alla divisione Saint-Hilaire; ma le truppe francesi reagirono prontamente, la fanteria leggera del 10\u00ba reggimento dimostr\u00f2 la sua superiorit\u00e0 e, schierata in ordine sparso, bersagli\u00f2 il nemico infliggendo sensibili perdite; il 36\u00b0 di linea respinse un attacco di cavalleria. In breve tempo i prussiani si trovarono in difficolt\u00e0 e, attaccati anche dalla brigata di cavalleria leggera del IV corpo d'armata comandata dal generale Margaron, iniziarono a ripiegare. Il generale Holtzendorff ordin\u00f2 la ritirata, ma le colonne prussiane furono attaccate e in parte disperse, perdendo due bandiere e alcuni cannoni, i francesi catturarono 400 prigionieri.\nNonostante i tentativi del generale Holtzendorff di organizzare una nuova resistenza a Nerkewitz, la superiorit\u00e0 del IV corpo del maresciallo Soult era netta; la fanteria leggera della divisione del generale Saint-Hilaire si infiltr\u00f2 nelle posizioni nemiche e minacci\u00f2 il loro fianco sinistro, mentre la cavalleria attacc\u00f2 il centro. Le truppe prussiane si disgregarono e in maggioranza fuggirono verso Apolda, mentre il comandante radun\u00f2 solo pochi soldati e alcuni cannoni che invi\u00f2 a Klein Romstedt. Il maresciallo Soult era padrone dei boschi di R\u00f6digen e aveva la strada libera per marciare verso Krippendorf e minacciare, secondo gli intendimenti del piano di battaglia di Napoleone, il fianco sinistro dello schieramento prussiano. Alle ore 10.15 il IV corpo inizi\u00f2 quindi a deviare verso sud-ovest mentre contemporaneamente era ripresa l'aspra battaglia al centro intorno al villaggio di Vierzehnheiligen.\nTentativi di resistenza prussiani.\nMentre il grosso del VI corpo d'armata francese era ancora in marcia per raggiungere il campo di battaglia, il comandante di questa formazione, il combattivo maresciallo Ney, aveva raggiunto alla prime luci dell'alba Jena con il suo stato maggiore e con circa 7.000 cavalieri delle divisioni dei generali Louis Klein e Jean-Joseph d'Hautpoul della riserva di cavalleria di Murat; il maresciallo Berthier ordin\u00f2 al comandante del VI corpo di portarsi subito sull'altipiano di Landgrafenberg e preparasi a sostenere il fianco destro del maresciallo Lannes ed il maresciallo Ney, desideroso di entrare in azione, complet\u00f2 alle ore 09.30 la manovra e quindi, dopo aver lasciato i suoi ufficiali a dirigere il concentramento delle divisioni di fanteria, decise di portarsi al centro del campo di battaglia con due squadroni di cavalleria e due battaglioni di fanteria.\nAlle ore 09.30 anche il principe Hohenlohe, dopo una riunione con i suoi ufficiali al posto di comando di Klein Romstedt, prese importanti decisioni tattiche; convintosi della forza delle truppe francesi schierate sul suo fronte e intenzionato a coprire la marcia del duca di Brunswick verso K\u00f6sen, il principe decise di rafforzare il suo schieramento e affrontare la battaglia. Corrieri furono quindi inviati al generale von R\u00fcchel, che si trovava a Weimar con circa 15.000 soldati e 40 cannoni, con l'ordine di accorrere prontamente verso Jena; una brigata sassone al comando del generale von Zechawitz fu posizionata lungo la strada per Weimar per mantenere aperto il passo per i rinforzi di von R\u00fcchel. Infine il principe Hohenlohe decise di far ripiegare i reparti del generale Tauentzien che erano duramente pressati dal nemico e di affrettare l'afflusso in prima linea della divisione di riserva del generale von Grawert.\nIl maresciallo Ney arriv\u00f2 sul campo di battaglia di Vierzehnheiligen mentre le truppe del V corpo del maresciallo Lannes erano in difficolt\u00e0 contro le crescenti forze prussiane, e l'irruente comandante del VI corpo, avendo rilevato che il fianco destro era gi\u00e0 adeguatamente rafforzato dall'arrivo del IV corpo del maresciallo Soult mentre sul fianco sinistro di Lannes era in marcia, tra Isserstedt e Lutzeroda il VII corpo del maresciallo Augereau, prese la decisione, senza informare Napoleone, di gettarsi nella battaglia con i suoi 3.000 uomini al centro a ovest di Vierzehnheiligen. Questa affrettata manovra avrebbe provocato il solo momento di difficolt\u00e0 per i francesi durante la battaglia e sconcert\u00f2 l'imperatore, rammaricato per l'avventatezza del suo maresciallo.\nInizialmente l'audace avanzata delle esigue forze del maresciallo Ney ottenne qualche successo cogliendo di sorpresa alcuni reparti di artiglieria e cavalleria prussiana; i francesi occuparono il villaggio di Vierzehnheiligen e proseguirono verso la collina Dornberg. Tuttavia ben presto la situazione del reparto isolato in avanti divenne pericolosa; l'artiglieria prussiana concentr\u00f2 il fuoco e blocc\u00f2 ogni ulteriore avanzata, mentre vennero in avanti in file compatte le riserve che il principe Hohenlohe aveva concentrato. Numerosi squadroni di cavalleria e undici battaglioni di fanteria prussiana avanzarono in ordine serrato, la cavalleria francese venne respinta e fu costretta a ripiegare, il maresciallo Ney dovette improvvisare una difesa in quadrato con le sue deboli forze rimaste isolate dall'avanzata nemica.\nFortunatamente per i francesi Napoleone comprese subito le difficolt\u00e0 del maresciallo Ney e prese una serie di energici provvedimenti che ristabilirono rapidamente la situazione a favore della Grande Armata; il maresciallo Lannes ricevette ordine di riprendere gli assalti su Vierzehnheiligen e cercare di prendere contatto con le truppe isolate, il maresciallo Augereau venne sollecitato ad accelerare la sua marcia su Isserstedt per collegarsi con il fianco sinistro del maresciallo Ney, infine l'imperatore fece venire avanti due reggimenti di cavalleria e l'artiglieria della Guardia imperiale che era schierata nelle retrovie. La battaglia stava raggiungendo il suo momento culminante mentre la fanteria prussiana avanzava in formazione serrata in ordine obliquo con l'ala sinistra pi\u00f9 avanzata, mostrando notevole disciplina ed elevato morale. A Vierzehnheiligen si accese una violenta battaglia tra gli \"j\u00e4ger\" prussiani e la fanteria leggera del maresciallo Lannes che, pi\u00f9 abile nel combattimento in ordine sparso, ebbe la meglio e riconquist\u00f2 il villaggio.\nA questo punto il principe Hohenlohe, indeciso e prudente, prefer\u00ec arrestare la marcia della sua fanteria di linea e attendere i rinforzi del generale von R\u00fcchel, ma in questo modo diede tempo al maresciallo Lannes di rinforzare il suo schieramento e passare all'attacco con il suo V corpo d'armata verso Dornberg; il 100\u00ba e 103\u00ba reggimento di linea della divisione del generale Gazan si scontrarono con le file allineate prussiane del generale von Grawert. L'avanzata francese venne temporaneamente arrestata dal fuoco di fila nemico ma il V corpo riusc\u00ec a prendere contatto con l'ala destra del maresciallo Ney che venne anche disimpegnato dall'arrivo sulla sua sinistra della divisione del generale Jacques Desjardin. Questi reparti erano l'avanguardia del VII corpo d'armata del maresciallo Augereau; il 105\u00ba reggimento di linea e il 16\u00b0 leggero, rafforzati dalla brigata del generale Dominique Vedel, attaccarono il villaggio di Isserstedt e l'ala destra prussiana, difesa dalle forze dei generali Cerrini e Dyhern. Alle ore 13.00 i francesi avevano ormai conquistato Isserstedt e tagliato fuori le truppe sassoni schierate a sud del villaggio; i soldati francesi del 105\u00ba reggimento sbaragliarono con un attacco frontale la brigata Dyhern.\nAlle 11.30 il maresciallo Ney riusc\u00ec a ripiegare con le sue deboli forze fino alle linee principali francesi dove Napoleone non manc\u00f2 di rimproverare l'ufficiale per la sua eccessiva audacia. Ora le forze francesi stavano continuamente aumentando di numero, oltre al IV corpo del maresciallo Soult sulla destra, erano in arrivo il grosso del VII corpo del maresciallo Augereau sulla sinistra e finalmente le divisioni di fanteria del VI corpo del maresciallo Ney; oltre 42.000 soldati freschi stavano per rinforzare i 54.000 uomini gi\u00e0 in azione dalla prima mattina, fornendo all'imperatore una schiacciante superiorit\u00e0 numerica e tattica per la fase finale della battaglia.\nVittoria completa francese.\nLa decisione del principe Hohenlohe di fermare la marcia delle sue truppe di fanteria in attesa dell'arrivo dei rinforzi del generale von R\u00fcchel e anche dei resti del reparto del generale Holtzendorff espose le file compatte prussiane, schierate allo scoperto, al fuoco dell'artiglieria francese ed inoltre consent\u00ec alla fanteria leggera della Grande Armata di bersagliare con un fuoco micidiale il nemico; in questa fase le perdite prussiane sotto il tiro dei francesi furono molto alte. Inoltre il maresciallo Lannes riprese i suoi attacchi al centro ad ovest di Vierzehnheiligen che vennero rallentati solo dall'intervento di una brigata di cavalleria sassone. La situazione dei prussiani era in continuo peggioramento: i \"tirailleur\" francesi si stavano infiltrando sui fianchi dello schieramento, ed inoltre la strada per Weimar era minacciata dall'avanzata di parte del VII corpo del maresciallo Augereau, con la divisione del generale \u00c9tienne Heudelet, rinforzato con la divisione del generale Jean Gabriel Marchand del VI corpo. Il principe Hohenlohe era cosciente del continuo rafforzamento delle truppe nemiche ma, sempre in attesa dell'arrivo del generale von R\u00fcchel, decise di resistere cercando di rafforzare la sua ala destra dove il maresciallo Augereau minacciava di aggirare completamente le linee del generale von Grawert.\nNel frattempo il maresciallo Soult aveva raggiunto con la divisione del generale Saint-Hilaire il villaggio di Klippendorf, difeso dalle deboli truppe della brigata prussiana Kollin; l'attacco francese ebbe rapidamente successo, il nemico fu messo in rotta e le truppe del maresciallo Soult occuparono il villaggio e il mulino a vento di Klippendorf. Dopo questo nuovo successo, alle ore 12.30 Napoleone ritenne quindi giunto il momento di sferrare il \"coupe de foudre\", l'offensiva generale per sbaragliare il nemico. Dal quartier generale imperiale furono subito inviati messaggeri ai marescialli con gli ordini definitivi per l'ultima fase della battaglia; mentre sul fianco sinistro il maresciallo Augereau con il VII corpo doveva prendere possesso dell'importante strada per Weimar, sulla destra il IV corpo del maresciallo Soult con la divisione Saint-Hilaire, rinforzata dalle divisioni fresche del generale Claude Legrand e del generale Jean Fran\u00e7ois Leval, avrebbe aggirato il fianco sinistro prussiano per intercettare la strada per Apolda. Dopo l'inizio delle due manovre sui fianchi, la massa del V corpo del maresciallo Lannes e del VI corpo del maresciallo Ney avrebbe attaccato al centro per aprire il varco decisivo; la cavalleria al comando diretto del maresciallo Gioacchino Murat si sarebbe tenuta pronta sfruttare la breccia caricando subito dietro la fanteria. Di riserva sarebbe rimasta come al solito la Guardia imperiale, nonostante le rimostranze di questi soldati veterani raramente impiegati in battaglia dall'imperatore.\nL'assalto generale della Grande Armata ebbe inizio alle ore 12.30; dopo un massiccio fuoco dei cannoni dell'artiglieria portata in prima linea per scuotere le linee nemiche, la fanteria francese attacc\u00f2 in tutti i settori. Sulla sinistra il VII corpo del maresciallo Augereau combatt\u00e9 duri scontri per il possesso della strada per Weimar difesa dai reparti sassoni delle brigate Nehrdorf, Burgsdorf e Boguslawski. Dopo una serie di cariche di cavalleria dei dragoni del generale Dominique Klein, la divisione Heudelet attacc\u00f2 con il 7\u00ba reggimento leggero sulla sinistra e la divisione Desjardin avanz\u00f2 sulla destra con il 16\u00b0 leggero e il 14\u00b0 e 44\u00b0 di linea; sotto gli attacchi francesi i sassoni iniziarono a ripiegare, la divisione Heudelet travolse le brigate Boguslawski e Nehrdorf, e la ritirata si tramut\u00f2 in rotta; la maggior parte delle truppe sassoni furono catturate.\nNel frattempo sul fianco destro il IV corpo del maresciallo Soult riprese i suoi attacchi di aggiramento mentre il V del maresciallo Lannes, rinforzato dal 105\u00ba reggimento di linea, e il VI corpo del maresciallo Ney, con le divisioni dei generali Marchand e Pierre-Louis Marcognet, attaccarono al centro delle linee prussiane provocando il cedimento del nemico; Il principe Hohenlohe, di fronte ai segni di un crollo, dovette ordinare un ripiegamento tra Gross Romstedt e Klein Romstedt; questa ritirata, dopo una fase iniziale in cui le truppe riuscirono a mantenere la coesione, si trasform\u00f2 in fuga precipitosa dopo le ore 13.45 quando Napoleone diede ordine a Murat di sferrare il suo attacco con la cavalleria di riserva. Il maresciallo Murat, dopo aver raggruppato la cavalleria leggera del V, VI e VII corpo d'armata, i corazzieri del generale d'Hautpoul e i dragoni del generale Klein, caric\u00f2 contro le truppe prussiane in ripiegamento, disorganizzando la ritirata e provocando il panico tra i soldati nemici. La maggior parte dei reparti prussiani, coperti dal reparto del colonnello Winkler che si batt\u00e9 bene a Gross Romstedt, fuggirono in rotta lungo la strada di Weimar inseguiti dalla cavalleria, mentre altri gruppi, completamente disorganizzati, riuscirono a ritirarsi verso Apolda, grazie anche alla resistenza del generale Tauntzien. Alle ore 14.30 lo schieramento del principe Hohenlohe era ormai distrutto e i soldati prussiani si ritiravano nella confusione come un \"fiume di fuggiaschi\".\nNel frattempo era finalmente arrivato sul campo di battaglia il contingente di 15.000 uomini del generale von R\u00fcchel che dalle ore 13.30 si schier\u00f2, in posizione esposta e con i fianchi scoperti, tra Gross Romstedt e K\u00f6tschau. Il generale von R\u00fcchel, avvertito fin dalle ore 09.00 dal principe Hohenlohe di muovere in direzione di Jena, aveva impiegato oltre cinque ore per completare il movimento. Le contraddittorie notizie provenienti da Jena avevano contribuito a rallentare la sua marcia; Hohenlohe infatti alle ore 10.30 aveva rassicurato il generale, mostrando ottimismo e dicendosi prossimo alla vittoria. Solo alle ore 12.00 il generale von R\u00fcchel venne informato della situazione critica e dell'urgenza del suo aiuto; poco dopo giunse la notizia della sconfitta, mentre pi\u00f9 tardi il generale ricevette nuovamente ordine di attaccare. Alle ore 14.30 il principe Hohenlohe raggiunse il generale von R\u00fcchel e gli ordin\u00f2 di contrattaccare per contrastare l'avanzata nemica e disimpegnare le truppe in ritirata. Quindi la fanteria francese vittoriosa alle ore 14.30 si trov\u00f2 improvvisamente di fronte tra Gross Romstedt e K\u00f6tschau un compatto schieramento prussiano e dovette affrontare un nuovo combattimento.\nI prussiani del generale von R\u00fcchel avanzarono in formazione da parata su due file verso Gross Romstedt ma furono subito bersagliati da un pesante fuoco di artiglieria dei francesi che avevano portato avanti le batterie a cavallo e stavano avvicinando le batterie a piedi; sotto il fuoco dei cannoni le perdite nelle file prussiane furono elevatissime. La posizione isolata del generale von R\u00fcchel era molto pericolosa; ben presto la divisione del generale Saint-Hilaire del IV corpo d'armata inizi\u00f2 ad aggirarla sul fianco settentrionale e la brigata del generale Vedel avanz\u00f2 a sud per avvolgere l'ala destra nemica. Frontalmente apparvero i soldati francesi del V corpo del maresciallo Lannes e del VI corpo del maresciallo Ney che passarono all'attacco. I prussiani furono subito in difficolt\u00e0 e il generale von R\u00fcchel, che venne ferito da un proiettile, fu costretto a sua volta ad ordinare la ritirata che, dopo un inizio ordinato, si tramut\u00f2 in rotta sotto il fuoco dell'artiglieria francese e dopo l'intervento dei corazzieri di Murat. Il reggimento Winning venne sbaragliato dal 1\u00b0 corazzieri e il reggimento Wedell fu distrutto dall'assalto dei soldati del 105\u00ba e del 4\u00ba reggimento di linea; lungo la strada di Weimar oltre 4.000 soldati furono catturati dai francesi.\nAlle ore 15.00 gli eserciti prussiani di Hohenlohe e von R\u00fcchel erano definitivamente frantumati e in fuga e Napoleone aveva raggiunto una vittoria totale. Durante l'inseguimento la cavalleria di Murat giunse alle ore 18.00 a Weimar dopo aver catturato lungo la strada altri 6.000 prigionieri, mentre una parte del VI corpo del maresciallo Ney e del IV corpo del maresciallo Soult raggiunse verso le ore 17.00 Apolda dove si congiunse con i reparti d'avanguardia del I corpo del maresciallo Bernadotte, provenienti da Dornburg.\nBattaglia ad Auerst\u00e4dt.\nNapoleone, dopo aver diretto la fase finale della battaglia ed aver organizzato il soccorso dei feriti, si trattenne in un primo momento sul Landgrafenberg e ritorn\u00f2 in serata a Jena dove venne acclamato dalle truppe che gli presentarono i vessilli strappati al nemico. I francesi avevano gi\u00e0 catturato 15.000 prigionieri e 120 cannoni e, al costo di sole 5.000 perdite, avevano ucciso o ferito altri 10.000 soldati nemici. Pienamente soddisfatto del risultati ottenuti, l'imperatore venne raggiunto al suo quartier generale da un ufficiale del III corpo d'armata del maresciallo Davout che, con sua grande sorpresa, gli comunic\u00f2 le notizie della aspra battaglia affrontata dal suo reparto nella giornata contro una grande armata prussiana e della vittoria ottenuta dal maresciallo sul campo di battaglia di Auerst\u00e4dt.\nDurante la notte del 13 ottobre il maresciallo Davout, gi\u00e0 in possesso della gola di K\u00f6sen, aveva identificato la presenza di grandi forze nemiche a ovest; si trattava infatti dell'armata principale prussiana, formata da 63.000 soldati guidati dal duca di Brunswick con la presenza anche del re Federico Guglielmo III. Gli ordini di Napoleone prescrivevano al maresciallo di avanzare ad ovest di Naumburg e marciare, di concerto con il I corpo del maresciallo Bernadotte, verso Apolda; quindi il primo mattino del 14 ottobre la divisione di punta del III corpo si inoltr\u00f2 in avanti, nella nebbia, e alle ore 07.00 venne in contatto con i reparti di copertura dell'esercito prussiano in ripiegamento.\nPer molte ore quindi si accese una dura battaglia tra le tre divisioni del maresciallo Davout e le crescenti forze prussiane del duca di Brunswick; il comando prussiano all'oscuro della reale consistenza delle truppe nemiche e temendo di trovarsi di fronte il grosso della Grande Armata con Napoleone, si dimostr\u00f2 incerto e confuso; i numerosi reparti disponibili non sfruttarono la loro superiorit\u00e0 numerica e vennero impiegati in modo disorganico. I prussiani vennero quindi progressivamente respinti dalle truppe francesi che invece diedero prova di grande abilit\u00e0 e disciplina; il maresciallo Davout guid\u00f2 efficacemente le sue limitate forze, schier\u00f2 opportunamente le sue divisioni e nella tarda mattinata pass\u00f2 alla controffensiva. I prussiani vennero sconfitti, il duca di Brunswick rimase mortalmente ferito agli occhi e i soldati alle ore 12.30 iniziarono a ripiegare disordinatamente verso Apolda, dopo aver perso 10.000 morti e feriti e 3.000 prigionieri; i francesi del maresciallo Davout, che avevano perso 7.000 uomini, li inseguirono fino alle ore 16.30.\nLe truppe in ritirata del duca di Brunswick incapparono nei resti completamente disorganizzati delle armate del principe Hohenlohe e del generale von R\u00fcchel che abbandonavano in rotta il campo di battaglia di Jena; una enorme confusione si cre\u00f2 ad ovest di Apolda e la disorganizzazione delle truppe prussiane divenne generale; solo alle ore 16.00 il re Federico Guglielmo cerc\u00f2 di organizzare la ritirata in direzione di Magdeburgo; la stessa regina Luisa rischi\u00f2 di essere catturata dai soldati francesi dopo Jena.\nMentre Napoleone a Jena e il maresciallo Davout ad Auerst\u00e4dt combattevano due grandi battaglie, il maresciallo Bernadotte, invece di marciare subito al suono del cannone verso uno dei due campi, aveva trascorso tutta la giornata del 14 ottobre fuori dall'azione impegnando il suo I corpo d'armata in una lenta marcia di trasferimento da Dornburg verso Apolda che venne raggiunta solo alle ore 17.00 quando i prussiani erano gi\u00e0 stati disfatti. La sua condotta rigidamente aderente agli ordini e la sua mancanza di volont\u00e0 combattiva avrebbero potuto compromettere la situazione del maresciallo Davout, lasciato da solo ad affrontare la principale armata prussiana, e l'imperatore fu molto contrariato dal comportamento del maresciallo. Sembra che dopo aver firmato un ordine di destituzione e di invio alla corte marziale, Napoleone evit\u00f2 alla fine di prendere drastici provvedimenti per riguardi nei confronti di D\u00e9sir\u00e9e Clary, moglie di Bernadotte, e per non inimicarsi definitivamente l'orgoglioso maresciallo che peraltro non avrebbe mai ammesso i suoi errori.\nBilancio e conseguenze.\nAlle ore 05.00 del 15 ottobre Napoleone diram\u00f2 le sue disposizioni per l'inseguimento del nemico in rotta; mentre il raggruppamento di sinistra, con la cavalleria del maresciallo Murat, il IV corpo del maresciallo Soult ed il VI corpo del maresciallo Ney, avrebbe marciato subito dietro i prussiani, sulla destra il V corpo del maresciallo Lannes ed il III corpo del maresciallo Davout, seguiti dall'imperatore e dalla Guardia imperiale, sarebbero avanzati direttamente su Berlino. La fase di inseguimento dopo la battaglia di Jena, condotta con grande abilit\u00e0 ed energia dalle truppe e dai comandanti francesi, raggiunse risultati decisivi e determin\u00f2 la rovina pressoch\u00e9 totale dell'esercito prussiano che venne quasi completamente catturato o disperso.\nNella prima fase dell'inseguimento Murat, Soult e Ney avanzando attraverso l'Harz, catturarono oltre 20.000 prigionieri, mentre il maresciallo Bernadotte sbaragliava il 17 ottobre ad Halle l'ultima formazione organizzata prussiana rimasta di riserva. Nella seconda fase il maresciallo Ney costrinse alla resa a Magdeburgo le truppe del generale Franz Kasimir von Kleist; il 29 ottobre il principe Hohenlohe venne catturato a Prenzlau, il generale Bl\u00fccher si arrese il 6 novembre a Lubecca. Il maresciallo Augereau costeggi\u00f2 con il VII corpo d'armata l'Oder, tutte le piazzeforti prussiane fino alla Vistola si arresero dopo una minima resistenza, tranne Kolberg che venne validamente difesa dal generale August von Gneisenau; le citt\u00e0 aprirono le porte, le amministrazioni e i funzionari locali si sottomisero e la popolazione non fece resistenza alle truppe francesi. L'11 novembre il maresciallo Murat scrisse a Napoleone che \"il combattimento \u00e8 finito per mancanza di combattenti\".\nFin dal 27 ottobre Napoleone era entrato a Berlino, preceduto dalle truppe del III corpo del maresciallo Davout, al quale l'imperatore volle offrire questo onore in riconoscimento della vittoria ad Auerst\u00e4dt. A Berlino Napoleone dett\u00f2 una serie di proclami alla Grande Armata in cui tracciava un bilancio trionfale della breve e decisiva campagna, definiva la battaglia di Jena \"la pi\u00f9 celebre della storia\", esaltava i suoi soldati e parlava di \"vendetta su Rossbach\". L'imperatore non manc\u00f2 di visitare la tomba di Federico il Grande e si impossess\u00f2 di qualche ricordo del grande sovrano prussiano: la spada, la cintura, il cordone dell'Aquila Nera.\nIl 21 novembre da Berlino Napoleone promulg\u00f2 il famoso decreto che stabiliva il blocco continentale alle merci britanniche, esteso sui territori occupati e dipendenti dalla Francia. L'imperatore dopo la schiacciante vittoria sulla Prussia ed in possesso dei porti dell'Europa centro-settentrionale, intendeva quindi riprendere con la massima energia la guerra commerciale contro la sua nemica irriducibile, ma proprio mentre soggiornava nella capitale prussiana la situazione politica internazionale si stava modificando. Dopo un primo momento di collasso e l'accettazione delle dure richieste francesi, il re Federico Guglielmo decise di continuare la guerra e ritirarsi in Prussia orientale, in attesa dell'arrivo dell'esercito russo che lo zar Alessandro I aveva finalmente organizzato per soccorrere il suo alleato. Quindi Napoleone non raggiunse la pace immediata e fu costretto a combattere una dura campagna invernale in Polonia contro il solido esercito russo; la guerra si sarebbe conclusa solo nell'estate del 1807 quando Napoleone sarebbe riuscito a piegare la resistenza dei russi ed a stabilire un accordo di alleanza con lo zar a Tilsit. Questo accordo stabiliva definitivamente la sconfitta della Prussia, che usciva mutilata territorialmente, mentre le truppe francesi sarebbero rimaste sul territorio tedesco come truppe di occupazione.\nDal punto di vista militare la campagna e la battaglia di Jena \u00e8 stata considerata tra le dimostrazioni pi\u00f9 riuscite dell'arte militare napoleonica sia dal punto di vista strategico, per la magistrale avanzata coordinata attraverso il Frankenwald della Grande Armata, sia dal punto di vista tattico per l'abilit\u00e0 dell'imperatore nella conduzione del suo esercito sul campo di Jena; completamente riuscita fu inoltre la fase di inseguimento che si concluse con la distruzione di gran parte delle forze nemiche. Dal punto di vista prussiano la disfatta di Jena fu una sconfitta epocale che caus\u00f2 il crollo del vecchio Stato feudale e provoc\u00f2 un profondo e proficuo processo di rinnovamento politico, culturale e militare da cui sarebbe scaturita la rinascita nazionale tedesca del 1813-1815.\nDal punto di vista politico invece la vittoria di Jena non si rivel\u00f2 conclusiva ma al contrario provoc\u00f2 un ulteriore allargamento della guerra ed una estensione delle conquiste napoleoniche con grave compromissione delle possibilit\u00e0 di accordo tra le potenze attraverso la ricerca di un equilibrio europeo. Nonostante i trionfalistici bollettini della Grande Armata, la stessa popolazione francese, pur impressionata dalla schiacciante vittoria sul temuto esercito prussiano che stabiliva definitivamente la reputazione militare di Napoleone, accolse con modesto entusiasmo le notizie, mostr\u00f2 di comprendere i problemi aperti da questa nuova serie di vittorie e non manifest\u00f2 l'euforia e le aspettative di pace espresse invece dopo la battaglia di Austerlitz."}
{"id": "264731", "revid": "125380040", "url": "https://it.wikipedia.org/wiki?curid=264731", "title": "Pithana", "text": "Difficile fornire una datazione precisa per il regno di Pithana, il quale, come il figlio e successore Anitta, rimane avvolto nell'ombra della leggenda; talune fonti indicano approssimativamente il 1790 a.C. come data di ascesa al trono di Kussara, ed il 1785 per la sua impresa pi\u00f9 celebre, la presa di Kanesh\nMa una pi\u00f9 recente ricostruzione di Forlanini propone tuttavia come data per la conquista di Kanesh un pi\u00f9 attendibile 1750-45.\nL'unico suo predecessore di cui si abbiano notizie \u00e8 Pamba, re di Ku\u0161ara nel 2250 a.C. circa.\nIl suo nome \u00e8 ricordato in un resoconto da Naram-Sin di Akkad su una battaglia contro un'alleanza di 17 sovrani, uno dei quali \u00e8 chiamato Pamba. Questa \u00e8 la prima fonte storica del popolo di Hatti e anche la prima volta in cui viene ricordato un nome indoeuropeo.\nFonti documentali.\nLe fonti storiche da cui si traggono notizie circa la vita e le imprese di Pithana sono due, entrambe tardive e postume.\nLa prima fonte \u00e8 quella pi\u00f9 vicina al sovrano: si tratta della cosiddetta Iscrizione di Anitta (KBO 3.22 et al.), un complicato resoconto bi- o tri-partito della vicenda che port\u00f2 alla prima formazione di un esteso regno in Anatolia.\nL'area negli anni fra il 2000 e il 1700 a.C. si trova divisa in un gran numero di citt\u00e0-stato collegate fra loro da una complessa serie di trattati che avevano lo scopo di garantire la sicurezza degli indispensabili commerci con l'Assiria (da cui arrivava lo stagno, necessario, con il rame, alla composizione del bronzo). I regni pi\u00f9 potenti erano quello di Hatti, con capitale Hattu\u0161a, che controllava gran parte della valle del K\u0131z\u0131lirmak, nell'antiTauro, la citt\u00e0 di Zalpa nei pressi del Nar Nero, Purushanda, posta a Sud-Ovest del fiume Marassantya, ed il regno di Ne\u0161a (o Kane\u0161, attuale K\u00fcltepe), a Sud-Est, fulcro della rete commerciale dei mercati anatolici (Karum). \nL'importanza politica, commerciale e culturale della citt\u00e0 di Ne\u0161a nella storia del futuro impero ittita \u00e8 supportata dal fatto che la lingua che adoperarono gli ittiti era chiamata gi\u00e0 allora \"nesita\", \"nesumnili\", cio\u00e8 lingua di Ne\u0161a.\nIl \"Proclama di Anitta\", racconta di come suo padre Pithana, re di Kussara, una citt\u00e0-Stato di cui non si conosce la precisa collocazione geografica probabilmente posta ad Est di Kanesh, sia balzato all'improvviso sul palcoscenico della storia conquistando proprio questa fiorente citt\u00e0. La tavoletta di Anitta cita le gesta del padre probabilmente per dimostrare come suo figlio si fosse poi inserito con coerenza nel solco politico-militare tracciato da Pithana stesso, continuando la strategia di sottomissione delle citt\u00e0 vicine, incluse Hattusa e Zalpuwa (Zalpa).\nLa seconda fonte \u00e8 un tardo testo ittita, l\"'Editto di Telepinu\", un \"corpus\" normativo riguardante il diritto successorio e il diritto pubblico ittita, redatto molti secoli dopo (1500 a.C. circa), che riproduce \"liberamente\" alcune delle iscrizioni riprese dalla tavoletta di Anitta.\nBiografia.\nPithana era re di Kussara, citt\u00e0 posta a sud-est del fiume Marassantiya, il classico Halys, oggi Kizilirmak.\nNel frammentario scenario dell'Anatolia centrale del XVIII secolo, fatto di citt\u00e0-stato e agglomerati commerciali (i karum o colonie), questo sovrano covava mire espansionistiche, e rivolse il suo sguardo verso il confinante, ricco regno nesita di Kane\u0161 che decise di attaccare.\nIl cosiddetto \"Proclama di Anitta ci narra l'evento: \nSulle possibili interpretazioni di questa descrizione delle conquista di Nesa, si veda il pi\u00f9 volte citato testo di Trevor Bryce.\nIl resoconto di Anitta della presa della citt\u00e0 \u00e8 trionfale: \nIl nome del re di Nesa non viene citato nel proclama: si tratta probabilmente di Warsama, figlio di Inar.\nPithana incominci\u00f2 dunque la sua ascesa presentandosi come un re forte ma portatore di pace.\nEspansionismo commerciale.\nLe ragioni che spinsero Pithana (e poi suo figlio) a scendere in guerra possono essere varie, ma le pi\u00f9 probabile sono di ordine commerciale.\nDal carteggio ritrovato nell'archivio del palazzo reale di Nesa fra il re Warsama e Anum-Hirbi, re di Mama (in antico assiro) o Ha\u0161\u0161um (in antico babilonese e in lingua Ittita), si capisce come fosse difficile per i sovrani dell'area controllare i vassalli; i continui piccoli conflitti locali danneggiavano il commercio con l'Assiria su grande scala, rendendo non sicure le vie di comunicazione. I due re si accorderanno per un nuovo e pi\u00f9 stringente giuramento di alleanza. \nL'alleanza risolveva i problemi con i regni a sud e ovest di Nesa, ma non quelli con i regni a nord ed est, tra cui anche Ku\u0161\u0161ara. \u00c8 possibile che il tentativo di sottomettere quei regni, magari chiudendo le vie commerciali a essi dirette, possa anche avere provocato la reazione di Pithana.\nPithana conquistando Nesa pose le basi per un controllo delle vie commerciali anatoliche che suo figlio Anitta tent\u00f2 di completare..\nAmpliato il suo regno Pithana assunse il titolo di \"Grande re\" (\"Lugal gal\").\nPithana perci\u00f2, da semplice re di Kussara, con operazioni militari vittoriose, estese la sua influenza a molti villaggi e citt\u00e0, incominciando quello che fu il primo tentativo per una \"koin\u00e9\" anatolica, al punto che membri della futura dinastia ittita rivendicheranno legami e connessioni con la citt\u00e0 di Kussara.\nLe basi di un \"impero\".\nDurante il suo regno, Pithana conquist\u00f2 quindi la citt\u00e0 di Kanesh, cuore della rete commerciale di colonie assire in Anatolia, e cuore dei territori di lingua ittita; mor\u00ec poco dopo, attorno al 1745, lasciando al figlio Anitta il compito di completare le conquiste e consolidare ed espandere il regno che avr\u00e0 poi dimensioni, per il periodo storico in cui si svilupp\u00f2, quasi di un impero."}
{"id": "264732", "revid": "180559", "url": "https://it.wikipedia.org/wiki?curid=264732", "title": "Skylab 3", "text": "Skylab 3 (SL-3) fu il secondo equipaggio della stazione spaziale degli Stati Uniti d'America Skylab.\nL'equipaggio.\nContemporaneamente all'annuncio ufficiale degli equipaggi per le missioni Skylab 2 e Skylab 4, la NASA il 19 gennaio 1972 rese pure noto al pubblico l'equipaggio per la missione Skylab 3.\nComandante della missione venne nominato Alan Bean, l'astronauta che nel 1969 nel corso della missione dell'Apollo 12 era stato il quarto uomo a porre il piede sulla Luna. Pilota della missione venne nominato Jack Lousma mentre la scelta dello scienziato-astronauta cadde sull'ingegnere elettronico Owen K. Garriott. Lousma e Garriott non erano volati nello spazio in precedenza.\nL'equipaggio di riserva era composto da Vance Brand come comandante, dal pilota Don Lind e dallo scienziato William Lenoir.\nCome per lo Skylab 2, l'equipaggio di supporto (Support Crew) fu composta da Robert Crippen, Richard Truly, Henry Hartsfield e William Thornton.\nAncora durante la fase di preparazione della missione dello Skylab 3, il comandante Alan Bean venne nominato come comandante dell'equipaggio di riserva per il programma Apollo-Sojuz, programmato per luglio del 1975.\nLa missione venne condotta ufficialmente sotto la denominazione di \"Skylab 3\", anche se spesso viene nominata come \"Skylab 2\" (come per esempio indicato sullo stemma della missione), in quanto si tratt\u00f2 del secondo equipaggio della stazione spaziale stessa.\nLa preparazione.\nIl lancio della stazione spaziale, eseguito con la denominazione ufficiale di Skylab 1 era stato eseguito il 14 maggio 1973. Durante il lancio era stato distrutto uno scudo termico nonch\u00e9 un pannello solare della stazione spaziale stessa. Per questo motivo il lancio del primo equipaggio venne eseguito con dieci giorni di ritardo. Dall'altra parte invece, il lancio dello Skylab 3 venne anticipato di tre settimane per non lasciare il laboratorio spaziale troppo a lungo privo di equipaggio.\nParte del razzo vettore Saturn IB era gi\u00e0 stato consegnato durante l'estate del 1971, ma la capsula spaziale pot\u00e9 appena essere assemblata definitivamente al razzo l'8 giugno 1973. Il 17 giugno il razzo, che si trovava sull'apposita rampa di lancio, fu colpito pi\u00f9 volte dal fulmine. Dopo ulteriori accertamenti e collaudi, diverse strutture e strumenti di bordo dovettero essere completamente sostituite.\nCome per la missione precedente fu programmato che gli astronauti dello Skylab 3 eseguissero dei lavori di riparazione della stazione spaziale. Lo scudo termico, che era stato distrutto durante il lancio dello Skylab, era stato sostituito da un'apposita vela solare montata dall'equipaggio dello Skylab 2. Questa vela impediva l'esposizione diretta ai raggi solari, per\u00f2 la soluzione era sin dall'inizio stata pensata come provvisoria. Pertanto sarebbe stato compito dell'equipaggio dello Skylab 3 eseguire una riparazione migliore sostituendo la vela con una protezione contro i raggi solari pi\u00f9 efficiente. Per allenarsi all'esecuzione di questo lavoro in uno stato di assenza di forza di gravit\u00e0, i relativi movimenti e procedimenti vennero ripetutamente eseguiti lavorando sott'acqua in un'apposita vasca.\nLa missione.\nSkylab 3 venne lanciato il 28 luglio 1973 e solo pochi minuti dopo raggiunse la traiettoria d'orbita intorno alla Terra. Dopo circa otto ore di volo venne raggiunta la stazione spaziale che era rimasta per circa un mese priva di equipaggio.\nDurante i primi giorni della missione, i tre astronauti soffrirono della cosiddetta \"malattia dello spazio\" cio\u00e8 un malessere degli astronauti con sintomi simili al \"mal di mare\". Questo fatto stup\u00ec i medici dato che, secondo i risultati delle analisi di pre-missione, nessuno degli astronauti si era dimostrato come particolarmente sensibile per tale malattia. Gi\u00e0 in occasione di precedenti missioni del programma Apollo si constat\u00f2 che singoli astronauti soffrirono di questo malessere, ma fu la prima volta che l'equipaggio completo accus\u00f2 questi problemi. Durante la prima fase della missione, l'equipaggio dello Skylab 3 era in ritardo di una giornata intera nei confronti dei piani di volo. Con il migliorare dello stato di salute comunque, gli astronauti furono in grado di recuperare ben presto completamente tali ritardi.\nIl 2 agosto dovette essere constatato un problema con gli ugelli di pilotaggio della capsula dell'Apollo. Gi\u00e0 durante la prima giornata di missione, uno dei quattro ugelli di pilotaggio aveva completamente smesso di funzionare. Ora dovette essere constatato un malfunzionamento di un secondo ugello. Si era certi di essere in grado di fare ritorno verso la Terra anche con due soli ugelli funzionanti, per\u00f2 non fu chiaro se il malfunzionamento era dovuto ad una causa comune. Pertanto si temeva che lo stesso potesse intervenire per gli ugelli ancora intatti. Per questo motivo e particolarmente per essere pronti a reagire in caso si verificasse quanto temuto, iniziarono a Cape Canaveral degli accorgimenti e delle preparazioni per un eventuale volo di soccorso. Gi\u00e0 negli anni precedenti erano infatti stati elaborati dei piani d'intervento per l'esecuzione di una tale missione di soccorso.\nDurante il volo di soccorso chiamato \"Skylab Rescue\" si sarebbe dovuta modificare una capsula spaziale dell'Apollo in una maniera tale da creare lo spazio non per i soliti tre astronauti, bens\u00ec per un equipaggio composto da cinque membri. Una capsula spaziale dell'Apollo nonch\u00e9 un razzo vettore Saturn IB erano gi\u00e0 pronti per lo Skylab 4 come pure una seconda capsula spaziale ed il relativo razzo per il programma Apollo-Sojuz. Fu programmato, che due componenti dell'equipaggio di riserva, cio\u00e8 gli astronauti Vance Brand e Don Lind sarebbero volati con questa capsula spaziale Apollo modificata verso lo Skylab per agganciarsi al secondo congegno d'attacco presente sulla stazione spaziale. Cos\u00ec i tre astronauti avrebbero potuto lasciare il laboratorio spaziale e far ritorno verso la Terra. A seconda del momento della situazione d'emergenza, si considerava un periodo di preparazione dell'eventuale missione di soccorso da un minimo di 10 giorni entro il limite massimo di 45 giorni. Nel caso qui descritto sarebbe stato possibile inviare la capsula spaziale dell'Apollo al pi\u00f9 presto all'inizio del mese di settembre.\nSe non fosse stato preventivamente prevista la suddetta possibilit\u00e0, si sarebbe dovuto immediatamente interrompere la missione costringendo gli astronauti all'anticipato rientro a terra. In questo caso per\u00f2 il tempo non stringeva e pertanto si pot\u00e9 analizzare accuratamente il problema. Ben presto fu chiaro che i malfunzionamenti non dipendevano reciprocamente e pertanto non si rese necessario interrompere la missione dello Skylab 3.\nIl 6 agosto gli astronauti Garriott e Lousma eseguirono un'attivit\u00e0 extraveicolare per eseguire un montaggio di una vela solare, cambiare le pellicole della telecamera di osservazione solare nonch\u00e9 di eseguire tre esperimenti di carattere scientifico. Rimasero per 6 ore e 31 minuti all'esterno del laboratorio spaziale. Ulteriori due attivit\u00e0 extraveicolari vennero eseguite il 24 agosto (nuovamente da Garriott e Lousma) nonch\u00e9 il 22 settembre (da Garriott e Bean).\nAll'inizio della missione, a causa del malessere degli astronauti, l'equipaggio si trovava in notevole ritardo sul piano di volo per ci\u00f2 che riguardava l'esecuzione dei vari esperimenti. Con il miglioramento della salute degli astronauti tale ritardo venne ben presto colmato, tanto che l'equipaggio fu in grado di assumere un notevole carico di lavoro. Alla fine della missione infatti si calcol\u00f2 che gli astronauti erano stati in grado di raggiungere il 150% di quanto sperato e programmato dai piani di volo. Ci\u00f2 fu un evidente sfida nei confronti del successivo terzo equipaggio della stazione spaziale.\nAll'inizio del mese di settembre, il comandante Bean, fece richiesta di prolungare la permanenza dello spazio di un ulteriore settimana. Il centro di controllo non accolse la stessa dato che i medici di volo insistettero ad avere ulteriori esami sull'influenza dell'assenza di forza di gravit\u00e0 sullo stato di salute prima di acconsentire una tale permanenza prolungata. Un secondo motivo per cui la richiesta non pot\u00e9 essere accolta fu che le riserve alimentari e di materiale fotografico erano quasi esaurite.\nIl 25 settembre Bean, Lousma e Garriott fecero ritorno nella capsula spaziale dell'Apollo per rientrare a terra. Come in occasione dell'ultimo ritorno di una missione, la capsula completa dell'equipaggio, venne recuperata e portata a bordo della portaerei \"USS New Orleans\".\nImportanza per il programma Skylab.\nCon una permanenza nello spazio di 59 giorni, i tre astronauti dello Skylab 3 avevano nuovamente battuto il relativo record. Bean, gi\u00e0 nello spazio con Apollo 12, era diventato l'astronauta rimasto pi\u00f9 a lungo nello spazio.\nDal punto di vista scientifico, la missione fu un pieno successo. Bean, Lousma e Garriott avevano raggiunto molto di pi\u00f9 di quanto programmato. Infatti la possibilit\u00e0 di un eventuale volo di salvataggio si era dimostrata molto utile, anche se in questo caso non dovette essere effettivamente eseguito una tale azione di salvataggio. Unico punto oggetto di analisi approfondita fu la cosiddetta \"malattia dello spazio\". Le cause per questo malessere ed i relativi effetti sulla persona infatti non erano ancora completamente chiari.\nLetteratura.\nI seguenti libri pubblicati dalla NASA (tutti in lingua inglese) possono essere consultati online:\nInoltre, sulle pagine del History Office della NASA:"}
{"id": "264733", "revid": "118750164", "url": "https://it.wikipedia.org/wiki?curid=264733", "title": "Praetexta", "text": "La praetexta (o per esteso fabula praetexta) \u00e8 il nome usato nella letteratura latina per la tragedia di argomento romano, in opposizione alla \"fabula cothurnata\", ossia la tragedia di argomento greco, che era spesso un adattamento dalle opere di tragediografi greci quali Eschilo, Sofocle, Euripide. Deriva il suo nome dalla toga praetexta, ossia listata di porpora, che veniva indossata da adolescenti, magistrati e sacerdoti. Si trattava quindi di un capo di vestiario principalmente romano.\nContesto storico.\nIl primitivo teatro latino fu caratterizzato dall'improvvisazione, come nei fescennini o nell'atellana, forme di teatro popolare pi\u00f9 libere e licenziose del dramma costruito nella fabula praetexta. Solo con Livio Andronico si pass\u00f2 a una forma di teatro di tipo professionale, con sceneggiature scritte e attori professionisti.\nBen presto, per\u00f2, si tent\u00f2 di creare un teatro proprio, che non dipendesse esclusivamente da quello greco e cos\u00ec si pens\u00f2 ad argomenti tragici tratti dalla storia nazionale.\nA causa del contesto di Roma e della sua morale, gli scrittori avevano seri limiti a ci\u00f2 che potevano scrivere. Ci\u00f2 port\u00f2 a un maggiore successo delle tragedie (e commedie) ambientate in Grecia, dove la mancanza dei costumi rigidi del Mos Maiorum lasciava spazio a eventi immorali.\nOrigini.\nLa praetexta, dramma storico nazionale, \u00e8 stata inventata da Gneo Nevio (269? - 204 a.C.), il secondo drammaturgo romano, peraltro di origini italiche, autore anche del primo poema epico romano \"Bellum poenicum\". Delle sue opere restano solo frammenti e il ricordo del suo litigio con la famiglia dei Metelli e poi addirittura con Scipione l'Africano, per cui dovette lasciare Roma e stabilirsi ad Utica dove mor\u00ec probabilmente nel 204 a.C. \"Clastidium\" e \"Romulus\" o \"Alimonium Romuli et Remi\" sono i titoli superstiti delle sue \"Pretextae\", conservateci in frammenti. La prima di queste due opere era dedicata alla omonima battaglia del 222 a.C.: questo fatto implicava un elemento di grande novit\u00e0, ossia la messa in scena di argomenti di attualit\u00e0 storica e politica; Il secondo titolo allude invece alla fondazione di Roma ed era un'opera verosimilmente incentrata sulle vicende dei suoi due mitici fondatori, Romolo e Remo, allattati dalla lupa. Gi\u00e0 in questi due soli titoli si coglie la caratteristica eterogeneit\u00e0 della praetexta rispetto alla cothurnata: le tragedie greche, infatti, trattavano quasi tutte argomenti mitologici e sappiamo che il tragediografo Frinico fu severamente multato per aver rappresentato sulla scena una vicenda contemporanea.\nL'unica praetexta giunta intatta sino a noi \u00e8 \"Octavia\", tradizionalmente attribuita a Seneca, ma probabilmente opera di un tardo imitatore. Inoltre abbiamo frammenti di opere composte da Quinto Ennio (\"Ambracia\", \"Sabinae\"), Marco Pacuvio (\"Paulus\"), Lucio Accio (\"Brutus\" e \"Decius vel Aeneadae\") e Publio Pomponio Secondo, cui qualcuno attribuisce l\"'Octavia\"."}
{"id": "264738", "revid": "287204", "url": "https://it.wikipedia.org/wiki?curid=264738", "title": "Tenda", "text": "Il termine \u00e8 inoltre legato a:"}
{"id": "264739", "revid": "1982", "url": "https://it.wikipedia.org/wiki?curid=264739", "title": "Tende", "text": ""}
{"id": "264740", "revid": "729019", "url": "https://it.wikipedia.org/wiki?curid=264740", "title": "Battaglia di Auerst\u00e4dt", "text": "La battaglia di Auerst\u00e4dt (pi\u00f9 correttamente Auerstedt) oppose l'esercito prussiano contro parte dell'esercito francese comandato da Louis Nicolas Davout il 14 ottobre 1806, parallelamente alla battaglia di Jena che ebbe luogo nella stessa data.\nAntefatti della battaglia.\nL'armata francese, impegnata in Germania per la Guerra della Quarta Coalizione, affronta qui il grosso delle truppe di Federico Guglielmo III di Prussia, guidate dallo stesso re e dal duca di Brunswick. L'esercito prussiano, un riferimento in Europa nel corso di mezzo secolo, fu sconfitto in due battaglie simultanee.\nLa battaglia.\nIl Maresciallo Davout, al comando dell'ala destra dell'esercito francese, affront\u00f2 i prussiani ad Auerst\u00e4dt, mentre l'Imperatore Napoleone lo faceva a Jena. L'Imperatore guid\u00f2 la campagna con l'obiettivo di prendere Berlino. Dopo un incontro a Saalfeld, continu\u00f2 a perseguitare l'esercito prussiano. Pensando che questo si trovasse a Weimar, ritirandosi verso Lipsia, acceler\u00f2 la marcia per affrontarlo a Jena. I suoi esploratori gli indicarono che avrebbero raggiunto i prussiani durante il giorno 13 ottobre. Napoleone pens\u00f2 di avere di fronte il grosso dell'esercito prussiano. Nella notte dal 13 al 14, invi\u00f2 avanti Davout per affrontare sul fianco destro l'esercito prussiano e condurlo in campo aperto, dove il grosso dell'armata francese potesse affrontarlo con maggiore efficacia.\nDavout affront\u00f2 allora quello che era in realt\u00e0 un fort\u00edssimo corpo d'armata con pi\u00f9 di 50.000 uomini, contro i 26.000 del maresciallo francese. Il maresciallo Bernadotte avrebbe dovuto appoggiarlo ma, a causa di un presunto fraintendimento con l'imperatore continu\u00f2 la sua marcia verso Jena, arrivando per\u00f2 in ritardo per partecipare allo scontro. Tuttavia, facendo tesoro di alcune conoscenze tattiche molto raffinate, Davout trattenne le forze sotto il comando dal Duca di Brunswick.\nLo scontro venne iniziato da Davout che, nonostante l'inferiorit\u00e0 numerica, volle attaccare per primo con una carica irresisitibile: lo stesso Brunswick cadde nello scontro e Federico Guglielmo non lo volle sostituire.\nAd attaccare furono allora i generali Schmettau e Waternsleben: il primo venne immediatamente travolto mentre il secondo, dopo alcuni scontri vittoriosi, venne decisamente sconfitto da Davout e costretto alla ritirata. Davout prosegu\u00ec e scompigli\u00f2 l'ala destra del reggimento avversario, disperdendola e costringendo alla ritirata Federico Guglielmo, che per tutta la battaglia era stato convinto di trovarsi a combattere contro Napoleone in persona.\nConseguenze.\nNella successiva controffensiva francese, questo esercito prussiano, sotto il comando dello stesso re Federico Guglielmo, verr\u00e0 seccamente sconfitto.\nLa vittoria fu incredibile: la battaglia, terminata alle 12:30, era durata meno di quella di Jena, era stata vinta dai francesi lasciando sul campo migliaia di uomini nemici. Il giorno della doppia battaglia di Jena-Auerstadt fu gran festa in tutta la Francia.\nQuesta sconfitta, vicina a quella della battaglia di Jena, signific\u00f2 per la Prussia la fine della guerra, l'occupazione del territorio nazionale da parte delle truppe francesi, la presa di Berlino e la rinuncia ad importanti possedimenti territoriali, a seguito del trattato di Tilsit."}
{"id": "264744", "revid": "30610", "url": "https://it.wikipedia.org/wiki?curid=264744", "title": "Michele Bianchi", "text": " \u00c8 stato il primo segretario del Partito Nazionale Fascista, dall'11 novembre 1921 al 13 ottobre 1923.\nBiografia.\nLa giovent\u00f9 socialista.\nBianchi, dopo aver frequentato il ginnasio a San Demetrio Corone e il liceo a Cosenza, si iscrisse alla facolt\u00e0 di giurisprudenza a Roma, dedicandosi al giornalismo ancor prima di concludere gli studi. Assunto nel 1903 come redattore dall\"'Avanti!\", ader\u00ec al Partito Socialista Italiano (PSI), di cui fu dirigente nella Capitale, e nel 1904 prese parte al congresso del partito tenutosi a Bologna, in cui appoggi\u00f2 la corrente guidata da Arturo Labriola.\nNel 1905 si dimise dall\"'Avanti!\" ed assunse, dal 1\u00ba luglio e per qualche mese, la direzione di \"Giovent\u00f9 socialista\", organo della Federazione dei giovani socialisti. Dalle colonne della sua nuova testata lanci\u00f2 una campagna antimilitarista che lo costrinse prima al carcere e poi al trasferimento forzato a Genova. \nSindacalista.\nAveva aderito gi\u00e0 nel 1904 al sindacalismo rivoluzionario, divenendo segretario delle Camere del Lavoro rivoluzionarie di Genova e Savona, quindi direttore di \"Lotta socialista\" (1905-1906). \nNel 1906, in appoggio ad alcune sollevazioni operaie, espresse al PSI la sua linea neutralista, che non fu accolta positivamente in maniera unanime. Trasferitosi a Savona, ebbe una parte di rilievo nelle vicende che condussero alla scissione dei sindacalisti dal Partito Socialista, avvenuta prima al congresso giovanile socialista di Bologna nell'aprile del 1907, e poi al primo congresso sindacalista tenuto a Ferrara nel luglio dello stesso anno.\nDopo vari arresti e viaggi in giro per l'Italia, nel maggio del 1910 divenne direttore del giornale \"La Scintilla\" in cui lanci\u00f2 l'idea, poi non accolta, di una lista unica di socialisti e sindacalisti rivoluzionari in vista delle imminenti elezioni amministrative. Messo in minoranza per \"aver tradito la spontanea genuinit\u00e0 del sindacato\", decise, dato l'aumento del numero dei lettori, di trasformare \"La Scintilla\" da settimanale in quotidiano, da cui diresse alcune rivolte proletarie scoppiate nel 1911.\nLe difficolt\u00e0 economiche gli imposero la soppressione del giornale, non prima per\u00f2 di essere nuovamente arrestato a Trieste per un articolo in cui attaccava Giovanni Giolitti e la guerra italo-turca da lui voluta. Tornato a Ferrara grazie ad un'amnistia, fond\u00f2 e diresse il giornale \"La Battaglia\", creato appositamente in vista delle elezioni politiche del 1913, alle quali si candid\u00f2 senza successo. \nIn quel tempo si spost\u00f2 a Milano, dove divenne nel 1913 uno dei maggiori esponenti della locale Unione Sindacale Italiana (USI), guidata in citt\u00e0 da Filippo Corridoni. Massone, Bianchi fu membro della Gran Loggia di Piazza del Ges\u00f9.\nInterventista.\nEsattamente come Benito Mussolini, Bianchi si schier\u00f2 nel 1914 su posizioni interventiste e partecip\u00f2 alla scissione dell'USI del settembre 1914, con Alceste de Ambris, Edmondo Rossoni e Filippo Corridoni, da cui nacque il Fascio d'azione rivoluzionaria di cui fu segretario politico. Nel 1915 partecip\u00f2 da volontario alla Prima guerra mondiale, diventando sottufficiale prima di fanteria e poi di artiglieria.\nConclusosi il conflitto bellico, divenne redattore capo de \"Il Popolo d'Italia\"; fu sansepolcrista della prima ora (uno dei sansepolcristi facenti parte della Massoneria) e partecip\u00f2 alla fondazione prima dei Fasci italiani di combattimento, di cui fu primo segretario della giunta esecutiva, e poi nel novembre 1921 del Partito Nazionale Fascista (PNF), di cui venne eletto primo segretario nazionale. \nQuadrumviro.\nDopo aver portato al fallimento lo sciopero legalitario, portato avanti dal partito socialista in ottica antifascista, nell'ottobre del 1922 partecip\u00f2 come quadrumviro alla Marcia su Roma che port\u00f2 alla nomina di Benito Mussolini alla carica di Presidente del Consiglio dei ministri.\nIl 4 novembre dello stesso anno Bianchi assunse la carica di segretario generale al Ministero dell'interno nel neonato governo guidato dal futuro Duce. In breve tempo, dopo essersi dimesso nel 1923 dalla carica di segretario del PNF, Bianchi rest\u00f2 membro del Gran consiglio del fascismo e nel maggio 1924 fu eletto deputato alla Camera nella Lista Nazionale nella circoscrizione calabra. Il 14 maggio si era dimesso dall'incarico di segretario generale agli Interni per incompatibilit\u00e0.\nSottosegretario e ministro.\nIl 31 ottobre 1925 divenne sottosegretario ai lavori pubblici e nel marzo 1928 fu nominato sottosegretario al Ministero dell'Interno. Il 12 settembre 1929 venne nominato Ministro dei lavori pubblici, incarico che resse fino alla morte nel marzo 1930.\nAi lavori pubblici Bianchi promosse la realizzazione di alcune opere pubbliche in Calabria, in particolare nella sua provincia di Cosenza. \u00c8 di quel periodo la fondazione del centro invernale di Camigliatello Silano, un tempo chiamato appunto Camigliatello Bianchi, cos\u00ec come pure alcune opere pubbliche realizzate nella citt\u00e0 di Cosenza sotto la gestione del podest\u00e0 Tommaso Arnoni (1925-1934). \nEra stato rieletto deputato nel 1929, ma le sue precarie condizioni di salute, fiaccate da una grave malattia, subirono un peggioramento tanto da portarlo alla morte a soli 47 anni.\nDopo la morte.\nNel 1932 venne sepolto nel monumento funebre edificato in suo onore sulla collina di \"Bastia\" davanti al suo paese natale, Belmonte Calabro.\nOmaggi.\nA Mantova fu intitolato a Michele Bianchi il palazzo della Camera di Commercio (oggi MaMu, \"Mantova Multicentre\") in largo Pradella, edificato alla fine degli anni trenta ed inaugurato nel 1941.\nA Roma gli venne dedicato un tratto del viale del Policlinico, strada che dopo la caduta del fascismo acquist\u00f2 nuovamente il suo vecchio nome.\nIl suo nome venne dato ad un sommergibile classe Marconi della Regia Marina, in servizio dal 1940 ed affondato nel 1941.\nA Cosenza, nonostante l'intitolazione fosse stata gi\u00e0 approvata nel 1993 su proposta dell'allora consigliere comunale Sergio Nucci, nel 2009 gli \u00e8 stata ufficialmente intitolata la piazza antistante l'acquedotto del Merone, opera realizzata dallo stesso Bianchi quando era Ministro dei lavori pubblici."}
{"id": "264746", "revid": "125169804", "url": "https://it.wikipedia.org/wiki?curid=264746", "title": "Citrus \u00d7 aurantium", "text": "L'arancio amaro (Citrus \u00d7 aurantium ), detto anche mel\u00e0ngolo oppure cedrangolo/cetrangolo, \u00e8 un albero da frutto appartenente al genere \"Citrus\", che raggruppa gli agrumi. \u00c8 un antico ibrido, probabilmente fra il pomelo (\"Citrus maxima\") e il mandarino (\"Citrus reticulata\"), originario del sud-est asiatico ma che da secoli cresce come specie autonoma e si propaga per innesto e talea anche in ambiente mediterraneo e in Sud-America. Molte variet\u00e0 di arancio amaro sono utilizzate per l'estrazione dell'olio essenziale usatissimo dall'industria profumiera e come additivo aromatizzante. Vanta inoltre propriet\u00e0 medicinali.\nMorfologia.\nL'arancio amaro si differenzia da quello dolce (\"Citrus sinensis\") per le spine pi\u00f9 lunghe all'ascella delle foglie, per il colore pi\u00f9 scuro delle foglie, per il caratteristico picciolo alato, per un profumo pi\u00f9 intenso delle foglie e dei fiori, per la buccia pi\u00f9 colorata e pi\u00f9 ruvida del frutto, ma soprattutto per il particolare gusto amaro della polpa.\nStoria.\nGli Arabi lo coltivavano fin dal secolo nono e nei primi anni del secondo millennio lo importarono in Sicilia.\nIl nome \"mel\u00e0ngolo\" \u00e8 di origine genovese ed \u00e8 un riutilizzo di un nome precedentemente utilizzato per indicare il pero corvino (\"Amelanchier ovalis\"). A Genova era fiorente la sua coltivazione gi\u00e0 in epoca rinascimentale per la produzione di canditi.. Il nome \"cetrangolo\" e la sua variante sonorizzata \"cedrangolo\" sono invece d'origine meridionale.\nUsi.\nOggi l'arancio amaro viene coltivato assieme a tutti gli altri agrumi, per i quali costituisce il migliore portainnesto. I frutti si trovano raramente sul mercato in quanto sono prevalentemente consumati dall'industria alimentare e farmaceutica. Il frutto intero pu\u00f2 essere utilizzato per preparare marmellate e frutta candita, la buccia viene impiegata in liquoreria (cura\u00e7ao, amari). L'industria farmaceutica utilizza soprattutto la buccia per la preparazione di vari digestivi e tonici.\nL\"'olio essenziale dell'arancia amara\" \u00e8 un liquido etereo giallo paglierino o arancio, ottenuto dalla scorza. Come tutti gli oli essenziali presenta un gusto amaro, \u00e8 parzialmente solubile in alcol a 96\u00b0 poich\u00e9 \u00e8 prevalentemente costituito da limonene e, a differenza dell'olio essenziale di arancia dolce, contiene linalolo e acetato di linalile. Favorisce l'appetito e la digestione. Contiene bergaptene e altre furocumarine.\nNell'aromaterapia pu\u00f2 svolgere la funzione di rilassante o di rinfrescante a seconda della miscelazione con altri oli. Tonifica l'apparato digerente, il sistema nervoso ed \u00e8 ritenuto antidepressivo e indicato per l'insonnia e l'esaurimento nervoso. Possiede propriet\u00e0 antisettiche, viene consigliato nella cura dell'acne e della forfora.\nColtivazione.\nL'arancio amaro \u00e8 pi\u00f9 robusto di quello dolce, per cui viene usato come portainnesto per tutte le nuove variet\u00e0 di agrumi, e spesso anche per l'ibridazione delle variet\u00e0 gi\u00e0 note.\nAlcune caratteristiche particolari.\nIl \"Citrus aurantium bizzarria\" \u00e8 una variet\u00e0 molto rara, dalle caratteristiche genetiche del \"Citrus aurantium\" ma con la peculiarit\u00e0 di produrre frutti sia dell'arancio amaro che del limone cedrato o addirittura frutti che presentano contemporaneamente entrambi gli aspetti ma partiti in modo irregolare. Si tratta di una chimera periclinale da innesto in cui si sono fuse le caratteristiche di entrambe le piante con conseguente mutazione gemmaria."}
{"id": "264747", "revid": "438678", "url": "https://it.wikipedia.org/wiki?curid=264747", "title": "Arancio amaro", "text": ""}
{"id": "264748", "revid": "1305772", "url": "https://it.wikipedia.org/wiki?curid=264748", "title": "International Superhits!", "text": "International Superhits! \u00e8 la prima raccolta \"greatest hits\" dei Green Day e contiene i maggiori successi della band, da \"Dookie\" fino a \"\", con in pi\u00f9 due singoli inediti (\"Maria\" e \"Poprocks &amp; Coke\").\nA seguito dell'uscita del CD \u00e8 stata pubblicata una raccolta omologa di videoclip in DVD o VHS dal titolo \"International Supervideos!\". I videoclip contenuti sono 15 e partono da \"Longview\" per finire a \"Waiting\"."}
{"id": "264750", "revid": "125734402", "url": "https://it.wikipedia.org/wiki?curid=264750", "title": "Quel che resta del giorno (film)", "text": "Quel che resta del giorno (\"The Remains of the Day\") \u00e8 un film del 1993 diretto da James Ivory, tratto dal romanzo omonimo di Kazuo Ishiguro (1989).\nAlla 66\u00aa edizione degli Oscar, venne candidato ad otto premi (tra cui miglior film), non aggiudicandosi per\u00f2 alcuna statuetta. Anthony Hopkins venne premiato con il BAFTA ed il National Board of Review al miglior attore, ricevendo inoltre una nomination agli Oscar.\nTrama.\nLa storia viene raccontata nel 1956 dal protagonista James Stevens, il quale, durante un viaggio, ripercorre, facendo un bilancio, i momenti pi\u00f9 significativi della propria vita.\nNella magione di Darlington Hall, tra gli anni '20 e '30 del Novecento, estremamente comp\u00ecto e molto compenetrato nel proprio ruolo, il maggiordomo Stevens conduce la servit\u00f9 della casa dello scapolo Lord Darlington con impeccabile professionalit\u00e0. Apparentemente privo di sentimenti personali, votato solo al servizio del proprio padrone, sacrifica al suo lavoro qualunque aspirazione personale. Sotto la sua direzione, il m\u00e9nage di casa Darlington procede con la precisione di un orologio svizzero, con piena soddisfazione del lord, che stima e rispetta il suo collaboratore, tenendolo tuttavia alla debita distanza, cosa che comunque non amareggia Stevens. Anche l'arrivo della nuova governante, Sally Kenton, donna esperta e intelligente, non muta la situazione, salvo il generarsi di qualche piccola scintilla fra i due, data la somiglianza efficientista dei rispettivi caratteri.\nAnche la morte del padre di Stevens, ex-maggiordomo in altra casa e ora aiutante in casa Darlington, non scuote l'aplomb del figlio. Il fatto avviene durante un importantissimo ricevimento politico, al quale lord Darlington tiene molto (molti degli ospiti, eminenti personaggi politici inglesi e stranieri, risiedono per l'occasione nella splendida magione), mentre Stevens dirige perfettamente tutta l'organizzazione dell'ospitalit\u00e0. Il padre muore in solitudine, nella propria camera del sottotetto, nella zona riservata alla servit\u00f9. La governante avvisa il maggiordomo dell'avvenuto decesso, esortandolo a rendere l'estremo saluto al padre, ma Stevens cortesemente declina l'invito, adducendo il motivo che il servizio che sta svolgendo \u00e8 pi\u00f9 importante.\nUn notevole aiuto nei vari frangenti del servizio gli viene dalla governante, la quale, con il passare delle stagioni, lentamente matura un sentimento per Stevens e cerca di farglielo capire con omaggi floreali e altre piccole attenzioni, ma questi, anche se non insensibile, non lascia trasparire alcun interesse; nella sua concezione della vita di maggiordomo non vi \u00e8 spazio per i sentimenti personali, ed egli oppone a questa situazione, per lui terribilmente imbarazzante, una impenetrabile maschera. Stanca di tanta apparente freddezza, la governante se ne va, accettando la corte di un altro domestico, mister Benn, che presta servizio presso un'altra casa, con il quale spera di aprire un piccolo albergo in una cittadina di villeggiatura vicina al mare. Stevens rimane amareggiato dalla notizia, ma non esterna alcun sentimento, anche quando vede miss Kenton in lacrime, che lascia intendere la disperazione di lasciarlo per sempre.\nStevens indossa una maschera per non risolvere le proprie crisi, nasconde le passioni, l'amore e i dolori, sfoggiando sempre durante ogni occasione una studiata indifferenza. Intanto grosse nubi si addensano sull'Europa: siamo alla vigilia della Seconda guerra mondiale e lord Darlington, politicamente schierato all'estrema destra e permeato di sentimenti politici filogermanici, licenzia due cameriere in base a pregiudizio razziale, poich\u00e9 ebree.\nIl lord cerca in tutti i modi di ricomporre la frattura fra la Gran Bretagna di Neville Chamberlain e la Germania di Hitler. La presenza di ultraconservatori a casa del lord si intensifica e questi organizza in extremis persino un incontro fra il primo ministro inglese e l'ambasciatore tedesco a Londra, che si tiene nel massimo segreto in casa Darlington. Tutto, per\u00f2, si riveler\u00e0 inutile. Quando un giornalista ospite in casa, curioso di sapere che cosa mister Stevens possa pensare di queste frequentazioni, gli chiede di esprimere la sua opinione, il maggiordomo risponde che nelle sue mansioni non c'\u00e8 il dovere di ascoltare e, dato che il proprio padrone \u00e8 un uomo superiore, non solo per ceto e ricchezza ma anche per levatura morale, lui non ha bisogno di giudicarlo. Qui si rivela un tratto caratteristico della cieca fedelt\u00e0 del maggiordomo: davanti alle discutibili scelte di gestione della servit\u00f9 e di vita sociale del padrone, il servitore sospende il proprio giudizio.\nDopo la guerra, lord Darlington viene bollato dalla stampa inglese come filonazista e collaborazionista; una sua citazione per diffamazione contro l'ennesima accusa giornalistica viene respinta dal giudice, dando cos\u00ec ragione a quanto pubblicato su di lui dai giornali. Amareggiato dalle accuse infamanti rivoltegli e dall'ostracismo che gli viene riservato, lord Darlington muore in solitudine, privo di eredi. Darlington Hall rimane invenduta e sembra destinata a essere distrutta per rivendere i materiali di recupero a un imprenditore edilizio, quando l'acquista il ricco politico statunitense Jack Lewis, che era gi\u00e0 stato ospite, prima della guerra, del precedente proprietario lord Darlington in qualit\u00e0 di delegato degli Stati Uniti.\nDopo 20 anni, nel 1956, Stevens contatta la signora Kenton, che ha divorziato e che lo invita a un incontro. I due si vedono per un t\u00e8, trascorrendo qualche ora nel ricordo dei tempi andati, entrambi assumendo un comportamento cordialmente formale che non indulge ad alcun sentimentalismo. L'incontro sembrerebbe avere una svolta quando, dopo aver riconosciuto l'errore di non avere seguito la via suggerita dal cuore, la signora Kenton esprime il desiderio di ritornare a lavorare come governante. Si accende una speranza per Stevens, ma la signora Kenton soggiunge che non vuole tornare a Darlington Hall perch\u00e9 \u00e8 troppo distante dal luogo dove vive ora e l'allontanerebbe dal proprio impegno di nonna. I due si lasciano con un sincero e caloroso saluto, seppur nei limiti consentiti al carattere distaccato di Stevens, e un pianto della donna, senza che l'incontro abbia quindi sortito alcun effetto per il futuro.\nStevens torna a casa solo, apprestandosi a servire fedelmente e con la solita professionalit\u00e0 il nuovo padrone.\nCritica.\nIl film ottenne un buon successo sia a livello nazionale sia internazionale, incassando, al box office USA 21,9 milioni di dollari. Il film \u00e8 stato inserito al 64\u00ba posto della lista dei migliori cento film britannici del XX secolo.\nLa critica ha particolarmente apprezzato la regia di Ivory e la magistrale interpretazione di Hopkins."}
{"id": "264753", "revid": "1226", "url": "https://it.wikipedia.org/wiki?curid=264753", "title": "Postmoderno", "text": ""}
{"id": "264758", "revid": "287204", "url": "https://it.wikipedia.org/wiki?curid=264758", "title": "Battaglia di Auerstadt", "text": ""}
{"id": "264759", "revid": "287204", "url": "https://it.wikipedia.org/wiki?curid=264759", "title": "Equilibrio termico", "text": ""}
{"id": "264784", "revid": "1940251", "url": "https://it.wikipedia.org/wiki?curid=264784", "title": "Ora media", "text": "Nella liturgia delle ore, l'Ora Media \u00e8 la preghiera da recitarsi a met\u00e0 del giorno.\nNel breviario romano le cosiddette \"Ore minori\", che si recitano durante la giornata, sono:\nCon la riforma liturgica successiva al Concilio Vaticano II \u00e8 stata abolita l'ora di Prima. Al clero secolare \u00e8 stato inoltre permesso di recitare soltanto una qualsiasi delle ore Terza, Sesta e Nona, pratica che viene anche seguita da quei laici secolari che scelgono di assumere la Liturgia delle ore come propria struttura di preghiera, e dai religiosi che non si dedicano alla vita contemplativa.\nCiascuna delle tre Ore Medie, si compone di un inno, tre salmi o parti di salmi, la lettura di un breve brano della Bibbia seguita da un versetto e da una orazione finale.\nLiturgia precedente la riforma di Paolo VI.\nNella liturgia tradizionale secondo il rito romano antico, fatta eccezione l'ora di Prima (per cui si veda la pagina relativa), si segue lo schema seguente. Le Ore medie devono essere recitate tutte, anche perch\u00e9 presentano salmodia diversa l'una dall'altra.\nSecondo le rubriche del 1962, qualora l'ufficio non sia celebrato pubblicamente, i saluti \"Dominus vobiscum\" sono sostituiti dall'invocazione \"\u2123 Domine exaudi orationem meam. \u211f Et clamor meus ad te veniat.\""}
{"id": "264790", "revid": "964", "url": "https://it.wikipedia.org/wiki?curid=264790", "title": "Sole di mezzanotte", "text": "Il sole di mezzanotte \u00e8 un fenomeno astronomico che si verifica nelle regioni polari, relativo alla posizione del Sole sull'orizzonte, quando rimane sopra di esso per periodi che vanno da almeno 24 ore (presso latitudini vicine a quelle dei circoli polari) a 6 mesi (presso i poli geografici).\nDescrizione.\nA causa dell'inclinazione dell'asse di rotazione della Terra (23\u00b027\u2032 rispetto alla verticale dell'eclittica e 33 primi e 66 gradi rispetto all'eclittica), a latitudini superiori o almeno pari a 66\u00b033\u2032 (circolo polare) accade che nei periodi tra i due equinozi il Sole possa restare sopra l'orizzonte anzich\u00e9 tramontare e sorgere; ci\u00f2 si verifica a semestri alternati nell'emisfero nord o in quello sud.\nLa durata di questo fenomeno varia da circa 6 mesi presso il polo a 24 ore (quasi 48 ore) presso il circolo polare, iniziando dall'area del polo geografico (durante l'equinozio con cui ha inizio il semestre in luce), estendendosi fino al relativo circolo polare durante il solstizio, per poi ridursi nuovamente al polo e terminare in concomitanza con l'equinozio che precede il semestre buio.\nNei periodi immediatamente precedenti e successivi al solstizio in luce, presso il circolo polare il sole resta sopra l'orizzonte per poco meno di 24 ore al giorno, dopo aver iniziato con 12 ore durante l'equinozio che inizia il \"semestre in luce\", per arrivare nuovamente a 12 ore sopra l'orizzonte in occasione dell'equinozio che precede il \"semestre al buio\".\nQuando il sole di mezzanotte si realizza, il moto apparente del sole (normalmente da est a ovest) muta altrettanto apparentemente in \"circolare\" (il sole varia la sua posizione rispetto all'osservatore di 360\u00b0 intorno allo stesso, in 24 ore), trovando il suo culmine d'altezza rispetto all'orizzonte all'orario e nella direzione in cui normalmente si verificava il culmine del mezzogiorno (verso cio\u00e8 il polo pi\u00f9 lontano), e il suo minimo di altezza sull'orizzonte a 180\u00b0 in direzione opposta (verso il polo pi\u00f9 vicino) alla mezzanotte locale.\nQuesto moto apparente di 360\u00b0 risulta tanto pi\u00f9 altalenante tra il massimo e il minimo sopra l'orizzonte quanto pi\u00f9 il punto di osservazione si trova verso il circolo polare, mentre pi\u00f9 ci si avvicina al polo pi\u00f9 il moto appare - nell'arco di ogni 24 ore - come essere quasi lineare, solo in rotazione di 360\u00b0 (analizzato nel totale dei 6 mesi di luce, si pu\u00f2 notare che al polo geografico il moto apparente del sole percorre una lenta spirale ascendente, con culmine in altezza al solstizio - quando arriva a circa 23\u00b0 sopra l'orizzonte; dopo di che la spirale diventa discendente, riportando il sole a filo dell'orizzonte in prossimit\u00e0 dell'equinozio che termina il periodo in luce).\nDurante il periodo invernale dell'emisfero in questione si verifica il fenomeno opposto che \u00e8 chiamato notte polare. Ci sono tuttavia delle regioni in cui si ha il sole di mezzanotte ma non la notte polare pi\u00f9 profonda: perch\u00e9 sia impossibile vedere traccia della luce solare \u00e8 infatti necessario che il Sole sia almeno 18\u00b0 sotto l'orizzonte anche nelle ore diurne, cosa che pu\u00f2 accadere solo in luoghi siti a latitudini superiori a 84\u00b033' nei mesi centrali del semestre al buio (a latitudini inferiori si hanno invece i bagliori dei vari livelli di luce crepuscolare).\nDato che le uniche zone abitate a sud del circolo polare antartico sono avamposti scientifici (con personale selezionato e vincolato nelle attivit\u00e0), questa esperienza \u00e8 vissuta liberamente solo dalle popolazioni residenti a nord del circolo polare artico, quali quelle della Fennoscandia, della Russia, del Canada, dell'Alaska, della Groenlandia, della Norvegia e dell'Islanda (quest'ultima solo per rifrazione, essendo, anche se di pochissimo - 1,5 km - a sud del circolo polare).\nA causa della rifrazione il fenomeno del sole di mezzanotte pu\u00f2 essere infatti visto anche da regioni poste a latitudini inferiori rispetto a quelle dei circoli polari (come, appunto, l'Islanda), anche se il sole - geometricamente - non dovrebbe essere visibile sopra l'orizzonte."}
{"id": "264807", "revid": "1272592", "url": "https://it.wikipedia.org/wiki?curid=264807", "title": "Krabi Krabong", "text": "Il Krabi Krabong (\u0e01\u0e23\u0e30\u0e1a\u0e35\u0e48\u0e01\u0e23\u0e30\u0e1a\u0e2d\u0e07) che significa \"armi corte/armi lunghe\" \u00e8 l'antica arte marziale armata thailandese.\nQuesta arte affonda le sue radici nella storia della Thailandia, nelle sue guerre per difendersi dai popoli circostanti.\nVengono impiegate molti tipi di armi, fra i quali:\nI maestri.\nKhr\u00f9 Thonglor Trairatana.\nCaposcuola e patriarca dello stile Sritrairat (\u0e2a\u0e33\u0e19\u0e31\u0e01\u0e14\u0e32\u0e1a\u0e28\u0e23\u0e35\u0e44\u0e15\u0e23\u0e23\u0e31\u0e15\u0e19\u0e4c), il Maestro Thonglor Trairatana (\u0e2d\u0e32\u0e08\u0e32\u0e23\u0e22\u0e4c\u0e17\u0e2d\u0e07\u0e2b\u0e25\u0e48\u0e2d \u0e44\u0e15\u0e23\u0e23\u0e31\u0e15\u0e19\u0e4c), scomparso nel novembre 2007, insegnava anche ai reparti speciali della marina e ai cadetti della Scuola ufficiali di Polizia di Bangkok. Direttore tecnico della Nazionale thailandese di Scherma Internazionale, era una persona che consacr\u00f2 tutta la sua esistenza allo studio delle arti marziali tradizionali del suo paese. Lo stile che insegnava \u00e8 il pi\u00f9 antico della Thailandia ed \u00e8 uno stile familiare con finalit\u00e0 esclusivamente guerriere. Ci\u00f2 non toglie che assistere alle tecniche di combattimento reale a mani nude o all'arma bianca non sia anche uno spettacolo magnifico da vedersi. Il Maestro Wa Hoen \u00e8 stato senz'altro il pi\u00f9 grande interprete al mondo di danze sacre Ram Awut. Questi due Maestri sono da considerarsi a tutti gli effetti i pi\u00f9 grandi esperti al mondo di Krabi Krabong e il patrimonio delle loro conoscenze \u00e8 davvero imponente.\nPongsak Kongjeem.\nPongsak Kongjeem (\u0e1e\u0e07\u0e29\u0e4c\u0e28\u0e31\u0e01\u0e14\u0e34\u0e4c \u0e04\u0e07\u0e41\u0e22\u0e49\u0e21) \u00e8 il maestro della scuola Satrinonthaburi (\u0e42\u0e23\u0e07\u0e40\u0e23\u0e35\u0e22\u0e19\u0e2a\u0e15\u0e23\u0e35\u0e19\u0e19\u0e17\u0e1a\u0e38\u0e23\u0e35), la quale \u00e8 vincitrice di molte competizioni del Krabi Krabong. \u00c8 stato il rappresentante thailandese ai Campionati mondiali dimostrativi di Arti Marziali tenutisi in Corea, dove si \u00e8 aggiudicato il secondo posto."}
{"id": "264837", "revid": "767487", "url": "https://it.wikipedia.org/wiki?curid=264837", "title": "Goran Kuzminac", "text": "Biografia.\nNativo di Zemun, municipalit\u00e0 autonoma di Belgrado nell'allora federazione jugoslava, la sua famiglia si trasfer\u00ec in Italia, nel Trentino, quando questi aveva 6 anni. In Austria, dove frequent\u00f2 le scuole medie e il primo anno di liceo, Kuzminac inizi\u00f2 a suonare la batteria nel gruppo musicale scolastico, per poi passare alla chitarra. Con quest'ultimo strumento svilupp\u00f2 una raffinata tecnica di \"finger-picking\" (vale a dire, pizzicando la corda con la punta delle dita o usando le unghie al posto del plettro), appresa per la prima volta durante un viaggio in treno grazie a un militare statunitense che gli aveva chiesto di poter suonare la chitarra che portava con s\u00e9.\nAllo studio (si iscrisse all'universit\u00e0 di Padova, dove si laure\u00f2 in Medicina) inizi\u00f2 ad affiancare l'attivit\u00e0 strumentistica in sala di incisione a Milano e a Roma a supporto di vari artisti. Notato da Francesco De Gregori, che intravide in lui anche qualit\u00e0 compositive oltre che tecniche, fu da questi segnalato a Vincenzo Micocci, gi\u00e0 direttore artistico della RCA Italiana e fondatore delle case discografiche Parade, IT e Una sors coniunxit. Micocci mise Kuzminac sotto contratto nel 1976 e lo affid\u00f2 al direttore artistico Gaio Chiocchio. L'esordio discografico del cantautore avvenne in quello stesso anno con un 45 giri triplo, opera collettiva prodotta dallo stesso Chiocchio per lanciare i giovani artisti a contratto presso la Una sors coniunxit: il brano di Kuzminac si chiamava \"Io\", e la particolarit\u00e0 fu che anche i disegni delle tre copertine furono opera degli artisti presenti nel disco. Di tutti gli artisti coinvolti in quell'esperienza, fu proprio Kuzminac l'unico artista ad assurgere a un certo grado di notoriet\u00e0, e nei tre anni successivi lavor\u00f2 al seguito delle tourn\u00e9e di Angelo Branduardi, Lucio Dalla e Antonello Venditti, aprendone i rispettivi concerti.\nIl successo arriv\u00f2 nel 1978, con il singolo \"Stasera l'aria \u00e8 fresca\", motivo nel quale Kuzminac ebbe modo di mostrare la sua tecnica musicale oltre alle sue doti artistiche: il brano vinse il Festival di Castrocaro e ottenne il secondo posto (Gondola d'Argento) alla Mostra Internazionale di Musica Leggera di Venezia.\nSulla scia di quel successo, nel 1980 Kuzminac pubblic\u00f2 il suo primo album, \"Ehi ci stai\", da cui fu tratto il singolo (con testo di Gianfranco Baldazzi) con lo stesso nome, che si classific\u00f2 secondo al Festivalbar di quell'anno; nel disco reincise anche \"Stasera l'aria \u00e8 fresca\" con un nuovo arrangiamento. Il brano che d\u00e0 il nome all'album, come raccontato pi\u00f9 volte dallo stesso Kuzminac, era dedicato alla cantautrice Grazia Di Michele, amica di cui era innamorato (senza essere corrisposto).\nNel frattempo la RCA Italiana, distributrice dei dischi con etichetta Una sors coniunxit, inizi\u00f2 la produzione di Q Disc, 33 giri economici con quattro canzoni, di uno o pi\u00f9 artisti. Kuzminac fu tra i primi ad apparire in tali produzioni, nel \"Q concert\", realizzato con Ron e Ivan Graziani, contenente tre loro canzoni e l'inedito scritto insieme \"Canzone senza inganni\"; al disco fece seguito una tourn\u00e9e dei tre artisti.\nIl secondo album di Kuzminac, \"Prove di volo\", venne pubblicato nel 1981, e contiene la canzone \"Stella del nord\", pubblicata anche su 45 giri e partecipante a \"Un disco per l'estate\" di Saint Vincent e ad \"Azzurro\"; nella ristampa su CD del 1998 di questo LP verr\u00e0 inserita come bonus track la canzone \"Io\" che egli aveva gi\u00e0 inciso su 45 giri nel 1976. Nell'album figura come corista anche l'amica Grazia Di Michele.\nNel 1982, ripet\u00e9 l'esperienza del Q disc, con \"Q concert\", realizzato insieme a Mario Castelnuovo e Marco Ferradini, con un brano inciso insieme, \"Oltre il giardino\", e tre inediti; il brano di Kuzminac \u00e8 \"Bugiarda\", che non fu poi inserito in alcun album in studio successivo.\nIl seguito della sua carriera artistica, sebbene non sempre sotto i riflettori, avvenne fuori dall'orbita della Una sors coniunxit: quando infatti la dirigenza della RCA cambi\u00f2, Goran Kuzminac decise di rescindere il contratto che legava la distribuzione dei suoi dischi alla casa discografica. Dopo aver partecipato alla produzione del brano \"Per una bambola\", che Patty Pravo present\u00f2 al Festival di Sanremo 1984, nel 1987 usc\u00ec quindi per la Top Records l'album \"Contrabbandieri di musica\".\nHa poi collaborato a diversi album di altri artisti: nel 1988 ha suonato la chitarra nell'album del cantautore Rodolfo Santandrea \"Aiutatemi, amo i delfini\", nel 1996 ha scritto con Carlo Alberto Contini la canzone \"La coerenza\", incisa dai Nomadi nell'album \"Quando ci sarai\", e nel 2009 ha cantato il brano \"Un'altra dimensione\" nell'album \"JL\" degli Algebra. Dallo stesso anno ha svolto anche attivit\u00e0 di musicoterapia presso l'ospedale psichiatrico romano \"Villa dei Fiori\".\nDiversificando le proprie attivit\u00e0, inizi\u00f2 a occuparsi anche di ricerca musicale, grafica professionale 3D, post produzione video e finanche produzione di videoclip: attivo anche nella produzione di colonne sonore per produzioni fuori dall'Italia e nella tecnica di sonorizzazione di vasti ambienti, non ha mai abbandonato la produzione discografica regolare.\nNel suo ultimo decennio di vita sono cos\u00ec usciti gli album di inediti \"Dio suona la chitarra\" (2008), basato sulla chitarra e con la collaborazione di Alex Britti, Antonio Onorato, Charley De Anesi, Lincoln Veronese, Mauro De Federicis e Andrea Valeri, e \"Fiato\" (2012), distribuito dalle Egea Music, oltre al suo primo live \"Solo ma non solo\" (2011), registrato in teatro ad Andria con sole chitarra e voce, e a \"Goran Kuzminac &amp; Stefano Raffaelli Jazz Quartet\" (2014), contenente dieci brani arrangiati da Stefano Raffaelli (Pianoforte) con Walter Civettini (Trumpet / Fluegelhorn), Flavio Zanon (Doublebass) e Carlo A. Canevali (Drums): il primo lavoro dove Goran si avvale della sola voce, senza la chitarra.\n\u00c8 morto il 18 settembre 2018 dopo una lunga malattia."}
{"id": "264838", "revid": "125706923", "url": "https://it.wikipedia.org/wiki?curid=264838", "title": "Super Bowl MVP", "text": "Il titolo di Super Bowl MVP o Super Bowl Most Valuable Player \u00e8 il premio che viene assegnato dalla National Football League al miglior giocatore del Super Bowl. Il premio viene assegnato da una giuria di 16 esperti di football americano a cui dal Super Bowl XXXV si \u00e8 aggiunta una votazione popolare che avviene durante la partita.\nIl giocatore che ha vinto per il maggior numero di volte questo riconoscimento \u00e8 Tom Brady, che lo ha ottenuto in cinque occasioni, mentre solo Joe Montana ci \u00e8 riuscito per tre volte e altri tre, ovvero Bart Starr, Terry Bradshaw ed Eli Manning, per due. Fino ad oggi, solo una volta il titolo \u00e8 andato ad un giocatore della squadra sconfitta, vale a dire a Chuck Howley, che nel Super Bowl V venne premiato nonostante i suoi Dallas Cowboys fossero stati sconfitti per 16 a 13 dai Baltimore Colts. Howley, inoltre, nella stessa occasione divenne il primo difensore ad aggiudicarsi il premio.\nLa difesa dei Cowboys detiene anche un altro primato: nel Super Bowl XII il premio venne concesso per la prima e finora unica volta \"ex aequo\", infatti gli MVP risultarono il defensive tackle Randy White e il defensive end Harvey Martin, protagonisti del successo per 27 a 10 sui Denver Broncos.\nSu cinquantacinque titoli assegnati in cinquantaquattro edizioni a quarantacinque giocatori diversi, trenta volte \u00e8 stato premiato un quarterback; in totale, quarantatre volte \u00e8 stato premiato un giocatore dell'attacco e dieci volte un difensore, mentre l'unico MVP appartenente ad uno special team \u00e8 stato Desmond Howard, kick e punt returner dei Green Bay Packers nel Super Bowl XXXI."}
{"id": "264846", "revid": "47767", "url": "https://it.wikipedia.org/wiki?curid=264846", "title": "Osanna (disambigua)", "text": ""}
{"id": "264852", "revid": "767487", "url": "https://it.wikipedia.org/wiki?curid=264852", "title": "Il club dei 39", "text": "Il club dei 39 (\"The 39 Steps\"), conosciuto in Italia anche con il titolo I 39 scalini, \u00e8 un film del 1935 diretto da Alfred Hitchcock, basato sul romanzo \"I trentanove scalini\" del 1915 di John Buchan.\nTrama.\nRichard Hannay \u00e8 un canadese in visita a Londra per affari. Assiste in un teatro allo spettacolo di Mister Memory, un uomo dalla memoria prodigiosa, che sa rispondere ad ogni domanda gli venga posta. Tra il pubblico si ode uno sparo e scoppia una rissa. Nel trambusto, Hannay nota una donna: insieme riescono a sottrarsi alla folla. La donna, che dichiara di chiamarsi Annabella Smith, chiede a Hannay di essere ospitata per la notte. Egli la accompagna nel suo appartamento in Portland Place.\nLa donna gli rivela di essere un'agente segreto al servizio dell'Inghilterra: sta cercando di rintracciare le spie di una potente organizzazione chiamata \"I trentanove scalini\", per impedire loro di rubare alla nazione un importante segreto sulla costruzione di aerei militari. \u00c8 stata riconosciuta e per depistare gli inseguitori ha sparato a salve nel teatro dove Hannay l'ha incontrata. Il capo dell'organizzazione cambia nome e travestimenti ma \u00e8 riconoscibile per un particolare: gli manca una falange del dito mignolo della mano destra.\nDurante la notte Annabella viene pugnalata con un coltello da cucina ma fa in tempo, prima di morire, ad indicare ad Hannay la localit\u00e0 scozzese dove avrebbe dovuto compiere la sua missione e a consegnargli una mappa della regione. Hannay \u00e8 sospettato dell'omicidio della donna uccisa nella sua abitazione: deve eludere la sorveglianza degli uomini mandati dalle spie e della polizia. Fugge su un treno diretto in Scozia. Nello scompartimento in cui ha preso posto vede che i due dirimpettai, commercianti in biancheria intima, stanno leggendo un quotidiano che riporta la cronaca dell'assassinio e la sua fotografia.\nPer sfuggire all'inseguimento dei poliziotti bacia una passeggera sperando nella sua complicit\u00e0: la ragazza invece lo denuncia e lo fa arrestare. Hannay si lancia dal treno in movimento sul ponte che attraversa il Firth of Forth.\nHannay trova rifugio presso un contadino e viene aiutato dalla moglie di costui che, pur avendo compreso la sua situazione, lo fa fuggire e, per travestirlo, gli regala il cappotto del marito, il quale, molto religioso, porta sempre nel taschino un \"Libro dei Salmi\". Hannay si incammina verso la casa di cui gli ha parlato Annabella. Qui abita il professor Jordan, un tipo all'apparenza molto rispettabile. Hannay si fida di lui e gli racconta tutta la storia, ma con sua grande sorpresa si accorge che gli manca una falange del mignolo. Jordan lo minaccia con una pistola, ma Hannay cerca ugualmente di fuggire. Jordan spara e Hannay cade riverso.\nRitroviamo Hannay dallo sceriffo: si \u00e8 salvato dal colpo di pistola sparatogli da Jordan grazie al \"Libro dei Salmi\" del contadino, a sua insaputa nel taschino del cappotto. Fuggito fortunosamente dalla casa del professore, ripete la sua storia, convinto che lo sceriffo lo aiuter\u00e0 a smascherare la reale identit\u00e0 di Jordan. Non solo, per\u00f2, non viene creduto, ma \u00e8 arrestato e ammanettato come assassino di Annabella. Con grande audacia si lancia in strada dalla vetrata e si sottrae ai poliziotti, prima confondendosi con una banda, che per caso sta sfilando per quella strada, poi introducendosi in una sala dove si sta tenendo un comizio elettorale. Viene scambiato per il candidato e spinto sul palco a fare il discorso. Fra il pubblico \u00e8 presente Pamela, la ragazza che ha baciato in treno, la quale, riconoscendolo come l'assassino di Portland Place, rivela la sua identit\u00e0 alle spie che scambia per poliziotti.\nGli uomini di Jordan costringono ambedue a salire in macchina dichiarando di condurli al posto di polizia. Di nuovo lo spirito di iniziativa e il sangue freddo di Hannay prevalgono: approfittando della sosta obbligata per far passare un gregge, trascina gi\u00f9 dalla strada la riottosa Pamela, che le spie hanno legata a lui con le manette, negli anfratti delle rocce, sotto una cascata e infine, dopo parecchia strada a piedi, in una locanda dove trascorrono la notte spacciandosi per una coppia di innamorati perseguitati.\nHannay tenta inutilmente di convincerla della sua innocenza. Tuttavia, la forzata convivenza insinua in lei qualche perplessit\u00e0: \u00e8 gentile e premuroso nei suoi riguardi e nella tasca in cui pretende di nascondere una rivoltella non c'\u00e8 che una innocua pipa. Quando Pamela riesce a liberarsi e sta andandosene, sorprende le spie che telefonano dalla locanda: dal contenuto dei loro discorsi comprende che Hannay ha detto la verit\u00e0. Ritorna da lui decisa ad aiutarlo e gli rivela il luogo indicato nella telefonata, dove sar\u00e0 consegnato il documento segreto a Jordan: il teatro Palladium di Londra.\nTornati insieme a Londra, Pamela si reca inutilmente a Scotland Yard: anzich\u00e9 aiutare Hannay, i poliziotti circondano il teatro per arrestarlo. Il pubblico che affolla il teatro \u00e8 venuto ad ammirare ancora una volta la memoria straordinaria di Mister Memory e in un palco \u00e8 presente anche Jordan, riconoscibile dalle quattro dita appoggiate alla balaustra. Hannay, intercettando uno sguardo di intesa fra Jordan e Mister Memory, ha un'intuizione: non c'\u00e8 nessun documento che deve essere recapitato. \u00c8 Mister Memory il depositario del segreto. Mentre i poliziotti stanno arrestando Hannay, egli rivolge a Mister Memory una domanda per coglierlo in fallo: \"Cosa sono i trentanove scalini?\" Memory risponde, ma Jordan gli spara e lo colpisce mortalmente. Prima di morire per\u00f2 si libera del pesante segreto e rivela la formula, mentre Jordan \u00e8 catturato dagli agenti.\nL'ultima inquadratura \u00e8 uno zoom che mette a fuoco la mano di Pamela che cerca quella ancora ammanettata di Hannay.\nProduzione.\nHitchcock e Bennet adattarono il romanzo di Buchan tenendo presenti gli ingredienti, terrorismo politico e spionaggio internazionale, che avevano determinato il successo del film precedente, \"L'uomo che sapeva troppo\", idearono l'ambientazione in teatro dell'inizio e della fine, e furono inventati, per introdurre elementi sentimentali e romantici, le figure delle due donne, Annabella e Pamela, che nel romanzo non c'erano. Assunsero il drammaturgo Ian Hay per i dialoghi e alla fine del 1934 la sceneggiatura era completa. Le riprese iniziarono nel gennaio del 1935 e terminarono nel mese di marzo. L'anteprima del film, riservata agli addetti ai lavori, giornalisti e distributori, si tenne il 6 giugno del 1935 nel New Gallery Theatre e alla proiezione era presente anche John Buchan.\nDistribuzione.\nCritica.\nI commenti che accolsero il film furono entusiastici: si lodavano la ricchezza dei dettagli psicologici con cui erano disegnati i personaggi, l'umorismo fine e tagliente che pervade tutto il film, l'alta tensione e la suspense, il ritmo narrativo veloce e serrato, l'invenzione di un personaggio incredibile come Mister Memory. \"Ogni dettaglio e persino ogni parola sembra che siano stati ponderati a lungo e confezionati su misura\".\nRiconoscimenti.\nNel 1999 il British Film Institute l'ha inserito al quarto posto della lista dei migliori cento film britannici del XX secolo.\nDoppiaggio italiano.\nMolteplici sono state le edizioni italiane di questo film. In prima visione giunse negli anni trenta con un doppiaggio tipico dell'era fascista che alterava determinati aspetti della pellicola: su italiataglia.it si legge che in questa prima versione italiana l'ambientazione scozzese fu \u00abdecentrata negli Stati Uniti al confine col Canada\u00bb per sfumare l'antinazismo del film, con i conseguenti \u00abeffetti di spaesamento per lo spettatore di un surrealismo assoluto (il piano visivo con i castelli scozzesi e tutti gli stereotipi di pecore, gonnellini ecc.\u00bb contro \u00abquello sonoro che identifica i luoghi come canadesi o statunitensi)\u00bb. Dal volume \"Le voci del tempo perduto\" di Gerardo Di Cola, e precisamente a pagina 189, si apprende che il film fu poi ridoppiato nel 1959 in 6 turni a partire dall'8 maggio, ma negli anni settanta fu approntato dalla Mix 86 un terzo doppiaggio italiano per la messa in onda televisiva, diretto da Giorgio Bonora. Il titolo allora utilizzato era pi\u00f9 correttamente \"I 39 scalini\" (con il numero scritto in cifre anzich\u00e9 in lettere).\nAltri media.\n\"The 39 Steps\" \u00e8 anche una commedia teatrale, recitata al Criterion Theatre di Londra."}
{"id": "264853", "revid": "125644300", "url": "https://it.wikipedia.org/wiki?curid=264853", "title": "130 Elektra", "text": "130 Elektra, a volte in italiano 130 Elettra, \u00e8 un asteroide della fascia principale. Scoperto nel 1873, presenta un'orbita caratterizzata da un semiasse maggiore pari a e da un'eccentricit\u00e0 di 0,2087706, inclinata di 22,77952\u00b0 rispetto all'eclittica. Ha probabilmente una composizione simile a quella di Cerere.\nL'asteroide, scoperto il 17 febbraio 1873 da Christian Heinrich Friedrich Peters dall'osservatorio dell'Hamilton College di Clinton (New York, USA), \u00e8 dedicato a Elettra, una figura della mitologia greca, figlia di Agamennone e Clitennestra.\nSatelliti.\nNel 2003, il telescopio Keck II ha individuato una piccola luna di Elektra. Il satellite, con un diametro pari a 4 km, orbita a una distanza di circa 1 170\u00a0km. In attesa di un eventuale nome ufficiale, ha ricevuto la designazione provvisoria S/2003 (130) 1.\nNell'aprile 2016 \u00e8 stato scoperto, grazie alle ottiche adattive estreme del VLT dell'ESO, un secondo satellite, di circa 2 chilometri di diametro, cui \u00e8 stata assegnata la designazione provvisoria S/2014 (130) 1.\nNel febbraio 2022 \u00e8 stata resa nota la scoperta di un terzo satellite, con designazione provvisoria S/2014 (130) 2, sulla base di osservazioni effettuate nel 2014: il satellite avrebbe un diametro di 1,6 \u00b1 0,4 km e un periodo di rivoluzione attorno a 130 Elektra di 0,679 \u00b1 0,001 giorni ."}
{"id": "264854", "revid": "118301269", "url": "https://it.wikipedia.org/wiki?curid=264854", "title": "Decadimento audioattivo", "text": "Il decadimento audioattivo \u00e8 un gioco matematico, studiato in modo approfondito da John Conway, che consiste nel prendere una stringa qualunque di numeri e trasformarla in un'altra secondo la regola:\n\"Se si trovano n cifre adiacenti uguali ad x, al loro posto si sostituisce nx.\"\nEsempio: se si ha una stringa fatta cos\u00ec:\n222\nal suo posto si sostituisce 32 (sono tre cifre \"due\"). Al passo successivo, alla stringa 32 si sostituisce 1312 (un \"tre\" e un \"due\"). Al passo dopo, la stringa diventa 11131112, e cos\u00ec via. Questo procedimento porta alla costruzione di stringhe composte da determinate sequenze di base, o \"atomi\", e ha una serie di teoremi e propriet\u00e0 notevoli.\nGli atomi.\nCi sono 92 atomi (che, per questa particolarit\u00e0 sono stati chiamati con i nomi dei 92 , da Idrogeno a Uranio), ed esiste un teorema (il teorema cosmologico di Conway) che afferma che qualunque sequenza di numeri decade, dopo un certo tempo, in una stringa composta solamente dai 92 atomi e da due \"isotopi\" transuranici (chiamati Nettunio e Plutonio).\nNella seguente tabella sono elencati i 92 atomi: in prima colonna si trova il numero atomico, in seconda colonna il simbolo, in terza colonna la sequenza numerica relativa. Ogni atomo decade nel successivo (per esempio, U decade in Pa). Se nella sequenza numerica sono presenti anche altri simboli atomici, significa che l'atomo precedente decade in pi\u00f9 di un atomo (per esempio, osservando le righe 86 e 85 si vede che Rn decade in Ho pi\u00f9 At; la sequenza relativa ad Ho si trova alla riga 67, mentre la sequenza numerica presente nella riga 85 \u00e8 relativa ad At).\nSi noti che l'Idrogeno decade in s\u00e9 stesso. Alcune curiosit\u00e0: l'elemento con la sequenza pi\u00f9 breve \u00e8 l'Uranio (una cifra), mentre quelli con la sequenza pi\u00f9 lunga sono il 4 e il 75 (quarantadue cifre).\nGli elementi transuranici.\nLa legge del decadimento audioattivo non consente la formazione di cifre diverse da 1, 2 e 3, a meno che esse non siano gi\u00e0 presenti all'inizio. Se fin dall'inizio \u00e8 presente un numero maggiore di 3, questo sar\u00e0 sempre presente durante il decadimento, dando origine a elementi contenenti solo le cifre 1, 2, 3 e a una nuova coppia di elementi, chiamati \"transuranici\".\nIl Plutonio corrisponde a una stringa di questo tipo:\ndove con \"x\" si intende qualunque cifra maggiore di 3.\nIl Plutonio decade nel Nettunio, che \u00e8 cos\u00ec definito:\nA sua volta, il Nettunio decade in un composto di elementi \"stabili\" e Plutonio, e precisamente in\nHf.Pa.H.Ca.Pux\nIl teorema cosmologico di Conway.\nConway e Richard Parker dimostrarono che qualunque stringa, dopo un certo numero \"N\" di iterazioni, decade in un composto di elementi comuni e transuranici. In seguito Mike Guy mostr\u00f2 che il valore \"N\" = 24 \u00e8 il valore minimo accettabile. Entrambe le dimostrazioni, per\u00f2, sono andate perdute.\nSuccessivamente, Shalos B. Ekhad e Doron Zeilberger (Zeilberger \u00e8 un essere umano ed Ekhad \u00e8 il suo computer, regolarmente accreditato come coautore dell'articolo) hanno ridimostrato il teorema cosmologico facendo uso di un programma Maple per computer, e trovando per \"N\" il valore \"N\" = 29. Infine R.A. Litherland ha scritto un nuovo programma per computer, utilizzando tecniche diverse da Ekhad e Zeilberger, che ha permesso di affermare che il valore \"N\" = 24 \u00e8 corretto.\nNon \u00e8 possibile scendere al di sotto di questo valore a causa di un controesempio fornito da Guy (e migliorato da Litherland eliminando le prime due cifre), il composto denominato Thuselum, che decade in 24 passi:\n 0: 333222112\n 1: 33322112\n 2: 33222112\n 3: 23322112\n 4: 1223222112\n 5: 112213322112\n 6: 21221123222112\n 7: 121122211213322112\n 8: 111.H.13221121123222112\n 9: 31 &amp; 1113222112211213322112\n 10: 1311 &amp; 311332212221121123222112\n 11: 111321 &amp; Pm.Ca.32211322112211213322112\n 12: 31131211 &amp; 1322211322212221121123222112\n 13: 132113111221 &amp; 11133221133211322112211213322112\n 14: 1113122113312211 &amp; 3123222.Ca.Li\n 15: Er.Ca.Sb &amp; 1311121332\n 16: 11133112112.Zn\n 17: Zn.321122112\n 18: 131221222112\n 19: 1113112211322112\n 20: 311321222113222112\n 21: 1321131211322113322112\n 22: 111312211311122113222.Na\n 23: 3113112221133122211332\n 24: Ho.Pa.H.Ca.Ac.H.Ca.Zn\nIl composto originale di Conway, da lui chiamato Methuselum, \u00e8 invece il seguente:\n 0: 22333222112\n 1: 2233322112\n 2: 2233222112\n 3: 2223322112\n 4: 3223222112\n 5: 132213322112\n 6: 1113221123222112\n 7: 311322211213322112\n 8: 1321133221121123222112\n 9: La.H.123222112211213322112\n 10: 11121332212221121123222112\n 11: Sr.32211322112211213322112\n 12: 1322211322212221121123222112\n 13: 11133221133211322112211213322112\n 14: 3123222.Ca.Li\n 15: 1311121332\n 16: 11133112112.Zn\n 17: Zn.321122112\n 18: 131221222112\n 19: 1113112211322112\n 20: 311321222113222112\n 21: 1321131211322113322112\n 22: 111312211311122113222.Na\n 23: 3113112221133122211332\n 24: Ho.Pa.H.Ca.Ac.H.Ca.Zn\nLa costante di Conway.\nIl numero di cifre nelln\"-esima stringa \u00e8 una quantit\u00e0 che cresce al variare di \"n\". Questa quantit\u00e0 \u00e8 proporzionale al numero formula_1, dove formula_2 = 1.3035772690342963912570991121525518907307025046594... \u00e8 chiamata costante di Conway\"' ed \u00e8 l'unica radice reale positiva del polinomio"}
{"id": "264858", "revid": "767487", "url": "https://it.wikipedia.org/wiki?curid=264858", "title": "Amore e mistero", "text": "Amore e mistero (\"Secret Agent\"), conosciuto in Italia anche con il titolo L'agente segreto, \u00e8 un film del 1936 diretto da Alfred Hitchcock.\nNel 1936 \u00e8 stato indicato tra i migliori film stranieri dell'anno dal National Board of Review of Motion Pictures.\nTrama.\n10 maggio 1916. Lo scrittore britannico Edgar Brodie \u00e8 morto al fronte, secondo le notizie della stampa, e si stanno celebrando i suoi funerali. In realt\u00e0 egli \u00e8 vivo ed \u00e8 ingaggiato da \"R\" funzionario del Foreign Office come agente segreto da inviare in Svizzera con la falsa identit\u00e0 di Richard Ashenden. Il suo compito \u00e8 quello di uccidere una spia nemica per preservare gli interessi britannici nella crisi del Medio Oriente. In Svizzera all'hotel Excelsior incontra un collega soprannominato \"il generale\u201d e un'altra collaboratrice, Elsa, che finger\u00e0 di essere sua moglie. La donna \u00e8 corteggiata da un elegante e cortese ammiratore di nome Marvin.\nAshenden e il generale trovano uno dei loro informatori ucciso in una chiesa. Nel pugno stringe un bottone, certamente dell'assassino. Il proprietario del bottone pare essere un turista inglese, Caypor, con una moglie tedesca. Convinti che si tratti della spia, decidono di attirarlo in una trappola mortale. Purtroppo, quando \u00e8 ormai troppo tardi, sono informati che la spia \u00e8 viva e non era Caypor. Elsa \u00e8 tormentata dal rimorso e combattuta fra l'amore che nutre per Ashenden e la condanna morale della loro missione.\nAshenden, altrettanto scosso, prepara una lettera di dimissioni, ma il generale ha individuato una nuova pista. Una fabbrica di cioccolato nelle vicinanze viene utilizzata dai nemici tedeschi come cellula cospirativa. I due uomini compiono un sopralluogo nel sito, poi fuggono inseguiti dalla polizia, ma hanno ricevuto un'informazione preziosa: \u00e8 Marvin la spia.\nElsa intanto, delusa e ignara, parte con Marvin su un treno diretto in Turchia. Ashenden e il generale in un emozionante inseguimento riescono a salire anch'essi sul treno.\nIl treno \u00e8 attaccato da un aereo britannico e deraglia. Marvin \u00e8 ferito gravemente, ma poco prima della morte spara e uccide il generale. Elsa e Brodie, rinnegato Ashenden, ritornano in Inghilterra e abbandonano per sempre il lavoro di spionaggio.\nProduzione.\nSoggetto.\nIl film di Alfred Hitchcock \u00e8 basato su due racconti, \"The Traitor\" e \"The Hairless Mexican\", della serie \"Ashenden o l'agente inglese\" di William Somerset Maugham, ispirata alla diretta esperienza dello scrittore nei servizi segreti durante la prima guerra mondiale, e da una commedia di Campbell Dixon che \u00e8 a sua volta un adattamento di questa raccolta.\nNon c'\u00e8 riferimento all'omonimo romanzo di Joseph Conrad (1907), dal quale Hitckcock ha invece tratto, sempre nel 1936, il film \"Sabotaggio\".\nSceneggiatura.\nHitchcock e Ivor Montagu incominciarono ad elaborare un primo trattamento del soggetto preparato da Campbell Dixon; con Charles Bennet abbozzarono la sceneggiatura.\nCast.\nNella parte della spia riluttante il regista scelse il famoso attore di teatro John Gielgud che riusc\u00ec a convincere presentandogli il personaggio come \"un Amleto contemporaneo\". Per il ruolo della protagonista femminile fu scelta Madeleine Carroll, che gi\u00e0 aveva interpretato quello di Pamela ne \"Il club dei trentanove\". Il terzo collaboratore delle spie fu interpretato da Peter Lorre, il \"cattivo\" de \"L'uomo che sapeva troppo\" del 1934.\nRiprese.\nLa lavorazione del film inizi\u00f2 l'ultima settimana dell'ottobre 1935.\nDistribuzione.\nPrima.\nLa prima del film si tenne il 14 maggio 1936.\nCritica.\nIl film, il terzo di una trilogia di film di spionaggio, dopo \"L'uomo che sapeva troppo\" del 1934 e \"Il club dei 39\", non ebbe il successo degli altri due.\nHitchcock stesso indica alcuni motivi dell'insuccesso: aver presentato come protagonista un personaggio che deve portare a termine un compito ripugnante con cui lo spettatore non pu\u00f2 identificarsi; aver giocato troppo con l'ironia della sorte che fa assassinare un innocente turista scambiato erroneamente per spia.\nRohmer e Chabrol riconoscono al film indubbie qualit\u00e0, come quella di aver presentato la spia nelle vesti di \"un giovane affascinante, pieno di delicate attenzioni, tanto pi\u00f9 pericoloso quanto pi\u00f9 \u00e8 simpatico\", e la presenza di tratti hitchcockiani dei pi\u00f9 avvincenti in sequenze memorabili, la sequenza dell'organista la cui morte si indovina per il suono prolungato di un'unica nota, la sequenza della fabbrica di cioccolato; ma \"volendo alzare il tono, volendo aggiungere qualcosa in pi\u00f9\", ha finito per spezzare l'armonia: \"era impossibile modificare il perfetto dosaggio del film precedente senza sbilanciare l'opera\"."}
{"id": "264861", "revid": "438678", "url": "https://it.wikipedia.org/wiki?curid=264861", "title": "La signora scompare", "text": "La signora scompare (\"The Lady Vanishes\") \u00e8 un film del 1938 diretto da Alfred Hitchcock.\nIl soggetto \u00e8 tratto dal romanzo \"Il mistero della signora scomparsa\" (\"The Wheel Spins\") di Ethel Lina White.\nNel 1979 ne \u00e8 stato realizzato un remake intitolato \"Il mistero della signora scomparsa\", diretto da Anthony Page, con Angela Lansbury nel ruolo di Miss Froy.\nTrama.\nUn treno sta correndo dai Balcani verso Londra quando una valanga lo blocca in un villaggio sperduto.\nIl luogo si trova nello sconosciuto Stato di Brandika, governato da un dittatore. Nell'albergo in cui sono costretti a pernottare s'incontrano alcuni cittadini inglesi: Iris Henderson, giovane ereditiera di un ricco produttore di marmellate, reduce da una vacanza con due amiche e diretta a Londra per sposarsi con un nobiluomo;\nMiss Froy, amabile vecchia signora in tailleur di tweed, governante e insegnante di musica da sei anni in quel paese e in procinto di tornare in patria;\nCaldicott e Charters, tifosi di cricket, molto contrariati per la forzata interruzione del viaggio che rischia di far loro perdere la fase finale di un test match a Manchester;\nGilbert, un musicista appassionato di folklore che registra canti popolari con un po' troppo rumore, da cui deriva uno scontro vivace con Iris;\nuna coppia di amanti la cui maggior preoccupazione \u00e8 quella di non essere riconosciuti.\nDurante la notte un suonatore di strada, accompagnato dalla sua chitarra, canta una serenata che Miss Froy star\u00e0 lungamente ad ascoltare dalla sua stanza, ignara quando decide di andare a dormire che l'uomo stia per essere strangolato.\nIl giorno successivo il viaggio riprende. Iris sulla banchina della stazione \u00e8 vittima di uno strano incidente: nel consegnare gli occhiali scivolati a Miss Froy, che nel frattempo ha ritrovato la borsa perduta sotto una finestra, viene colpita in testa da un vaso di fiori precipitato dal davanzale, probabilmente non destinato a lei. Stordita e dolorante \u00e8 soccorsa dalla premurosa governante che le siede di fronte nello stesso scompartimento e l'invita poi a prendere un t\u00e8 nel vagone ristorante. La ragazza si riprende, conversa, ritorna al proprio posto e si addormenta. Quando si risveglia l'anziana signora \u00e8 sparita. Iris interroga i passeggeri per ritrovarla ma inspiegabilmente tutti negano di averla mai vista e considerano lei vittima di un'allucinazione.\nSul treno ci sono alcuni personaggi gi\u00e0 conosciuti in albergo (la coppia di amanti clandestini, i due tifosi di cricket, il musicologo Gilbert) e altri sconosciuti, come il signor Doppo, mago e illusionista spagnolo (italiano nella versione originale) che viaggia con moglie e figlio, il professor Hartz, un neurochirurgo di Praga, una baronessa tedesca. Per ragioni diverse, tutti negano che Miss Froy esista.\nDisorientata ma decisa a non arrendersi, Iris tenta di convincere Gilbert che Miss Froy era su quel treno. Lo sta per persuadere mostrandogli sul finestrino ancora visibile la scritta \"Froy\" che la signora aveva tracciato col dito sul vetro appannato perch\u00e9 lo sferragliare del treno copriva il suono delle parole, ma quando Gilbert guarda, la scritta \u00e8 scomparsa. Disperata, Iris arresta il treno e sviene. Riportata al proprio scompartimento, la protagonista trova, vestita esattamente come Miss Froy, la fredda signora Kummer, che dichiara di essere la persona che andavano cercando.\nA convincere Gilbert della versione di Iris sar\u00e0 la bustina del t\u00e8 lanciata dal cameriere fuori dal finestrino e andata ad appiccicarsi sul vetro: la stessa che la ragazza aveva raccontato essere di propriet\u00e0 della Signora Froy. Iris e Gilbert iniziano a questo punto a cooperare per ritrovarla. Nella carrozza bagagliaio i due rovistano fra colombe, conigli e armadi dal doppio fondo trovando gli occhiali di Miss Froy, ma il prestigiatore ingaggia una lotta con i due riuscendo a sottrarre loro quella prova.\nNel frattempo, il professor Hartz scorta un malato completamente bendato, diretto a una clinica per essere da lui operato. Gilbert ha un'intuizione: che Miss Froy sia il malato imprigionato nei bendaggi. La supposizione si rivela corretta e miss Froy viene liberata dalle bende, ma i passeggeri inglesi del treno si trovano coinvolti in una storia di complotto spionistico.\nLe spie guidate da Hartz e dalla baronessa vogliono catturare Miss Froy, di cui appare ormai chiaro un ruolo ben pi\u00f9 rilevante di quello di governante. Fanno deviare alcuni vagoni del treno su un binario morto, accerchiandoli con uomini armati. Miss Froy prova a fuggire nel bosco, dopo aver lasciato un messaggio in codice contenuto nelle note musicali di una melodia che Gilbert deve imparare a memoria e portare al Foreign Office britannico nel caso lei non riesca a salvarsi.\nCoraggiosamente i passeggeri si difendono e rispondono al fuoco nello scontro armato con le forze nemiche. Gilbert costringe i macchinisti a riattivare la locomotiva e il treno riesce a superare il confine, mettendo in salvo i passeggeri. A Londra Iris, conquistata da Gilbert, rinuncia per lui al suo futuro sposo. Come promesso si recano al Ministero degli Esteri a Whitehall per riferire il messaggio in codice. Gilbert si accorge allora di aver dimenticato le note della melodia che pure aveva canticchiato per tutto il tempo. Al pianoforte qualcuno per\u00f2 sta suonando proprio quelle note: \u00e8 miss Froy, felicemente e definitivamente ritrovata.\nProduzione.\nSi approssimava la scadenza del contratto che la Gainsboroug (filiazione della Gaumont-British) aveva rilevato dalla Gaumont e Hitchcock doveva concludere il secondo film (il primo era \"Giovane e innocente\") previsto dall'accordo con Edward Black.\nSoggetto.\nNon trovando un soggetto adatto, Hitchcock, contrariamente alle sue abitudini, chiese al produttore se non avesse qualche sceneggiatura gi\u00e0 pronta. Nel maggio del 1936 Frank Launder aveva proposto alla Gainsboroug di comprare i diritti del romanzo della White, aveva lavorato alla sceneggiatura insieme a Sidney Gilliat ma Roy William Neill, il regista a cui era stata affidata la regia, non port\u00f2 a compimento il film.\nCast.\nIl ruolo della amabile vecchia-spia fu affidato a Dame May Whitty, che poi sar\u00e0 scritturata per un ruolo minore ne \"Il sospetto.\"\nNel ruolo della giovane ricca borghese il regista utilizz\u00f2 Margaret Lockwood, sotto contratto per la casa di produzione; nel ruolo dello spiantato musicista Hitchcock avrebbe voluto Robert Donat, il protagonista de \"Il club dei 39\", che dovette rinunciare per motivi di salute; fu scelto allora Michael Redgrave, gi\u00e0 famoso come giovane attore teatrale nella compagnia di John Gielgud, qui alla sua prima prova cinematografica: piacque al regista per il suo stile distaccato e disinvolto.\nSceneggiatura.\nNell'ottobre del 1937 Hitchcock lesse la sceneggiatura e ne fu entusiasta: il senso dell'umorismo dei due giovani scrittori era molto vicino al suo e quella da loro scritta la consider\u00f2 una delle migliori.\nRiprese.\nIl film fu realizzato interamente in cinque settimane, nell'autunno del 1937.\nNella fondamentale intervista rilasciata da Alfred Hitchcock a Fran\u00e7ois Truffaut, pubblicata per la prima volta nel 1966, il regista racconta a proposito di questo suo film:\n\u00ab\u00c8 stato girato nel 1938 nel piccolo teatro di posa di Islington, su una piattaforma di trenta metri e con sopra un vagone. Il resto \u00e8 stato fatto con degli schermi di trasparenza e dei modellini.\u00bb\nTecnica cinematografica.\nHitchcock racconta:\n\u00abTecnicamente era un film molto interessante da fare. Per esempio in \"The Lady Vanishes\" dovevo girare una scena molto tradizionale imperniata su una bevanda drogata. Cosa si fa di solito in un caso di questo genere? Ci si sbriga con un dialogo del tipo: \"Tenga. Lo beva\" \"No, grazie\" \"Ma s\u00ec, le assicuro che le far\u00e0 bene\" \"Non ora, pi\u00f9 tardi.\" \"La prego\" \"\u00c8 troppo gentile...\" e il personaggio prende il bicchiere, lo porta alla bocca, lo allontana, lo posa, lo riprende e ricomincia a parlare prima di decidersi a berlo, ecc. Allora mi sono detto: \"No, non voglio fare cos\u00ec, proveremo a cambiare un po'.\" Ho fotografato una parte della scena attraverso i bicchieri affinch\u00e9 il pubblico li veda costantemente, ma i personaggi non li hanno toccati prima della fine della scena. Allora avevo fatto fabbricare dei bicchieri molto grandi... e ora uso molto spesso degli accessori ingranditi... \u00c8 un bel trucco, eh?...\u00bb\nTemi.\nOltre a tutti i suoi temi pi\u00f9 cari (l'incredibilit\u00e0 della verit\u00e0 e il gioco delle apparenze, le spie, il viaggio, il rapporto di coppia e l'amore, l'umorismo) c'\u00e8 una forte connotazione politica, influenzata dall'attualit\u00e0 internazionale: il 1938 \u00e8 l'anno del patto di Monaco, evocato dal fazzoletto bianco sventolato dall'avvocato, neutralista antipatico che, incurante dell'amante e degli altri inglesi, si consegna alle spie e si fa uccidere. Nella versione originale del film un altro cattivo, Doppo, \u00e8 italiano e non spagnolo come arbitrariamente deciso da doppiatori e distributori nostrani. Infine, il nemico principale del film, il dottor Hartz, allude alla Germania tanto nel suo cognome quanto nella provenienza (in quello stesso anno anche la Cecoslovacchia inizia a \"scomparire\", con l'annessione dei Sudeti alla Germania, prologo di quanto avverr\u00e0 nell'anno successivo).\nHitchcock dichiara sentimenti antinazisti espressi altre volte nei suoi film (\"L'uomo che sapeva troppo\", \"Il club dei 39\", \"Amore e mistero\", \"Il prigioniero di Amsterdam\", \"Sabotatori\", \"Prigionieri dell'oceano\", \"Notorius\").\nDistribuzione.\nIl film fu distribuito dalla Metro-Goldwyn-Mayer (MGM) e usc\u00ec in sala nell'agosto 1938. A Londra, fu presentato il 5 ottobre 1938 mentre, negli Stati Uniti, usc\u00ec il 1\u00ba novembre 1938.\nIl film fu un grande successo a Londra e anche in America. Fu l'evento della stagione natalizia a New York e il successivo sbarco del regista a Hollywood era atteso con grande entusiasmo.\nEdizione italiana.\nLa versione attualmente in circolazione \u00e8 quella ridoppiata alla fine degli anni sessanta ad opera della CDC e con la direzione di Giorgio Piazza.\nAccoglienza.\nCritica.\nIl film \u00e8 uno degli ultimi del periodo inglese, subito dopo Hitchcock si sarebbe trasferito ad Hollywood. Voleva che fosse il risultato delle sue ricerche fatte in tutti quegli anni:\nMa, secondo Fran\u00e7ois Truffaut, il fascino del film sta nella magia dell'intreccio e nella credibilit\u00e0 dei personaggi:\nCameo.\nHitchcock appare mentre passeggia su un marciapiede della stazione di Londra.\nRiconoscimenti.\nNel 1999 il British Film Institute l'ha inserito al 35\u00ba posto della lista dei migliori cento film britannici del XX secolo."}
{"id": "264862", "revid": "1318658", "url": "https://it.wikipedia.org/wiki?curid=264862", "title": "Shaheed Minar", "text": "Lo Shaheed Minar (in Bengalese: \u09b6\u09b9\u09c0\u09a6 \u09ae\u09bf\u09a8\u09be\u09b0) \u00e8 un monumento nazionale situato a Dacca, in Bangladesh, realizzato per commemorare i martiri del movimento per la conservazione della lingua madre nel 1952. (\"Shaheed\" significa \"martire\").\nPer capire la situazione che port\u00f2 alla nascita di questo monumento dobbiamo ricordare che il Bangladesh, fino al 1971, era la parte orientale del Pakistan, ed era perci\u00f2 chiamato \"Pakistan orientale\". La lingua ufficiale era per\u00f2 l'urdu, parlata nel Pakistan occidentale (attuale Pakistan) e la lingua bengalese, pur essendo parlata da pi\u00f9 di cento milioni di persone, non godeva di uguali diritti.\nCi\u00f2 port\u00f2 nel 1952 alla nascita di un movimento di protesta: il \"Movimento per la lingua\" (in Bengalese: \u09ad\u09be\u09b7\u09be \u0986\u09a8\u09cd\u09a6\u09cb\u09b2\u09a8; Bhasha Andolon). Il 21 febbraio 1952 dozzine di studenti ed attivisti politici furono uccisi quando la polizia pakistana apr\u00ec il fuoco sui protestanti che stavano chiedendo per la loro lingua nativa, il Bengalese (in Bengalese: \u09ac\u09be\u0982\u09b2\u09be; \u02c8ba\u014bla) uguali diritti rispetto alla lingua urdu. Il massacro si verific\u00f2 presso l'Universit\u00e0 di Medicina e il parco di Ramna, a Dacca.\nUn monumento fu eretto la stessa notte da studenti dell'universit\u00e0 di Dacca ed altre istituzioni, ma fu presto demolito dalle forze pakistane.\nIl movimento per la lingua alla fine prevalse e, dopo anni di conflitto, nel 1956 il governo centrale cedette e concesse lo status di lingua ufficiale al Bengalese, che acquis\u00ec cos\u00ec gli stessi diritti dell'urdu. Per commemorare i martiri, lo Shaheed Minar fu progettato e costruito da Hamidur Rahman, uno scultore locale. Il monumento rimase al suo posto fino alla guerra del 1971 quando venne demolito dai militari pakistani durante azioni contro i civili che causarono 3.000.000 vittime.\nDopo l'indipendenza del Bangladesh il monumento fu ricostruito. Oggi lo Shaheed Minar \u00e8 il centro delle attivit\u00e0 culturali di Dacca.\nIl 21 febbraio si ricordano le vittime dello sterminio e recentemente la stessa data \u00e8 stata scelta dall'UNESCO come giornata internazionale della lingua madre.\nA Roma, nel parco Rabin a fianco di via Panama, \u00e8 stato eretto un monumento dedicato alla Lingua Madre. Copia del Monumento Centrale alla Lingua Madre originale, situato a Dacca, \u00e8 dedicato idealmente ai martiri del Bangladesh morti per difendere la propria lingua madre, il Bangla. Contiene iscrizioni nelle principali lingue mondiali, e pu\u00f2 essere considerato, estensivamente, un omaggio all'indipendenza linguistica e alla salvaguardia delle realt\u00e0 glottoculturali dei paesi economicamente poco influenti a livello internazionale.\nDal 2011, anno della sua inaugurazione, in occasione della Giornata Internazionale della Lingua Madre, vi si tiene una cerimonia ufficiale commemorativa, organizzata dall\u2019Ambasciata del Bangladesh."}
{"id": "264863", "revid": "2229667", "url": "https://it.wikipedia.org/wiki?curid=264863", "title": "Convergenze parallele", "text": "Convergenze parallele \u00e8 un'espressione della lingua italiana, appartenente al lessico politico e al politichese. Con essa, in origine, si and\u00f2 a indicare una traiettoria politica che avrebbe dovuto portare a un'intesa (il cosiddetto compromesso storico, da alcuni auspicato) tra forze democratiche tradizionalmente distanti: la sinistra italiana e il centro democristiano. \nSi tratta di un'espressione d'autore, storicamente attribuita ad Aldo Moro, che, verosimilmente, trae origine da un discorso pronunciato nell'ambito del congresso di Firenze della Democrazia Cristiana del 1959, vertente sulla politica delle alleanze. L'affermazione secondo cui \"in tale direttrice diviene indispensabile progettare convergenze di lungo periodo con le sinistre, pur rifiutando il totalitarismo comunista\" ha dato spunto al concetto delle convergenze parallele. La locuzione, in realt\u00e0, \u00e8 il frutto di un'invenzione del 1960 di Eugenio Scalfari, allora giornalista de \"L'Espresso\".\nOssimoro e paradosso.\nDal punto di vista retorico, l'espressione \u00e8 un ossimoro, perch\u00e9 nasce dall'accostamento di due parole in antitesi. Le \"convergenze parallele\" sono infatti un paradosso. Nella comune intuizione geometrica, e nella geometria euclidea, due rette parallele non possono convergere: nel piano, infatti due rette si dicono parallele proprio quando sono prive di punti in comune, cio\u00e8 quando non si intersecano.\nNella geometria ellittica, il concetto di parallelismo \u00e8 tale per cui vi \u00e8 il caso che due rette parallele convergano e si incontrino al finito.\nL'espressione \"convergenza parallela\" in realt\u00e0 non appartiene alla geometria, ma alla cinematica e descrive il movimento di due punti su due rette in maniera tale da poter essere uniti tra loro da rette parallele; in pratica con la stessa velocit\u00e0 di movimento.\nSe hanno uguale distanza dal punto di intersezione delle rette, i punti vi giungono nello stesso istante.\nUtilizzo in politica.\nL'espressione \u00e8 spesso usata per indicare che a due partiti o movimenti pu\u00f2 capitare di convergere su alcuni punti, pur mantenendo una sostanziale coerenza con le rispettive (e differenti) culture e linee politiche.\nAttribuzione ad Aldo Moro.\nLa locuzione \u00e8 considerata un'epitome della carriera politica di Moro (sempre rivolta alla ricerca del compromesso), tanto da aver dato titolo a un libro dedicato a lui. In realt\u00e0, a tutt'oggi non \u00e8 chiaro quando Moro avrebbe pronunciato questa espressione: alcuni (tra cui Corrado Guerzoni, stretto collaboratore e biografo di Moro, e Mino Martinazzoli, suo collega di partito) considerano spuria l'attribuzione a Moro, alla stregua di una leggenda urbana. Si noti che la frase sopra citata si riferiva alla collaborazione con il PSI, che gi\u00e0 dal 1956 portava avanti una linea politica autonoma, che si distaccava in modo netto dall'URSS e dal PCI (un avvicinamento politico che, in seguito, avrebbe dato vita all'esperienza politica del cosiddetto centro-sinistra \"organico\") il che avvalora la tesi della leggenda metropolitana.\nIl 16 luglio 1960, in un comunicato ufficiale, Aldo Moro aveva parlato di \u00abconvergenze democratiche\u00bb. Il termine specifico, \u00abconvergenze parallele\u00bb, \u00e8 stato coniato da Eugenio Scalfari in un articolo pubblicato il 24 luglio 1960 sul settimanale \"L\u2019Espresso\".\nSul compromesso storico e oltre.\nL'espressione \u00e8 presente nel linguaggio politico per tutti gli anni sessanta e (soprattutto) settanta del millenovecento, quando \u00e8 stata spesso utilizzata per descrivere il processo di avvicinamento tra DC e PCI, noto anche come compromesso storico.\nFu poi assunta, pi\u00f9 in generale, a rappresentazione del politichese tipico della Prima repubblica: \"la strategia morotea fu la seminagione indispensabile e primigenia per la decade di \u201cpentapartito\u201d in Italia, con governi multicolori che si nutrivano, al tempo stesso, delle dottrine (altrimenti profondamente incompatibili) di Gramsci e Don Sturzo, di Andreotti e Craxi\".\nPoich\u00e9 si riteneva che la comunicazione politica, a volte, raggiungesse livelli di astrattezza tali da rasentare il puro surrealismo e il non senso, la frase \u00e8 stata anche usata con intenti parodistici."}
{"id": "264864", "revid": "1318658", "url": "https://it.wikipedia.org/wiki?curid=264864", "title": "Quel che resta del giorno", "text": ""}
{"id": "264865", "revid": "767487", "url": "https://it.wikipedia.org/wiki?curid=264865", "title": "Il signore e la signora Smith", "text": "\"Il signore e la signora Smith (Mr. &amp; Mrs. Smith)\" \u00e8 un film del 1941 diretto da Alfred Hitchcock. \u00c8 l'unica screwball comedy diretta dal regista.\nTrama.\nDavid e Ann Smith sono sposati felicemente da circa tre anni. Lui \u00e8 un avvocato e lei un'intelligente ed indipendente giovane donna. I due coniugi hanno un sistema particolare per risolvere le crisi familiari: seguendo scrupolosamente un rigido decalogo che prevede, per esempio, che nessuno dei due si allontani da casa dopo un litigio, anzi, che marito e moglie si isolino dal resto del mondo e cerchino di risolvere insieme i loro problemi, affrontano le crisi e le superano brillantemente. A seguito di una di queste \"terapie\", che si era dilungata per qualche giorno, David Smith torna in ufficio, dove riceve la visita di un notaio (che in seguito incontra anche Ann). L'uomo gli rivela che, a causa di un vizio di forma, il loro matrimonio non \u00e8 pi\u00f9 valido e che quindi dovrebbero celebrarlo di nuovo.\nDa questo momento il rapporto dei due \"coniugi\" si incrina, perch\u00e9 entrambi cercano di godersi la libert\u00e0 degli scapoli, lontani dai vincoli matrimoniali, e frequentano diversi partner: David donne di dubbio gusto e Ann Jeff, prima compagno di college e ora socio d'affari del suo \"ex-marito\". Tuttavia, dopo un po', David fa di tutto per riconquistare Ann, diventando morboso ed odioso. La donna, nonostante sia molto gelosa di lui, fa di tutto per non mostrarlo, finch\u00e9 la storia si conclude felicemente.\nSoggetto.\nIl soggetto \u00e8 tratto da una sceneggiatura che Norman Krasna aveva venduto alla RKO nel novembre 1939: una commedia sofisticata, la tipica commedia americana. I biografi affermano che il regista abbia voluto compiacere l'attrice e amica di famiglia Carole Lombard che gli sugger\u00ec questo soggetto chiedendogli di girare un film con lui. Con il suo caratteristico understatement, parlando del film con Fran\u00e7ois Truffaut il regista inglese raccontava \"Siccome non riuscivo a capire il genere di personaggi che c'erano in questo film, fotografavo le scene come erano state scritte\". In realt\u00e0 il film \u00e8 molto pi\u00f9 personale e \"Hitchockiano\" di quanto risulti dalle sue parole.\nProduzione.\nIl film fu prodotto da Harry E. Edington, produttore esecutivo RKO, a cui Selznick aveva temporaneamente ceduto il regista per la realizzazione di due film, dal settembre 1940.\nLe riprese iniziarono il 5 settembre e continuarono fino al 2 novembre 1940. Hitchcock si impegn\u00f2 a ridurre le spese, dopo gli alti costi del film precedente \"Il prigioniero di Amsterdam\". La prima si ebbe il 31 gennaio 1941.\nCritica.\nIl film ebbe molto successo: un gruppo di spettatori lo proclam\u00f2 insieme con \"Rebecca, la prima moglie\" e \"Il prigioniero di Amsterdam\" uno dei migliori film dell'anno e per i primi nove giorni di proiezioni si registr\u00f2 il tutto esaurito.\nTemi.\nIl regista affronta il tema del rapporto di coppia, presente in molti suoi film. Il precedente pi\u00f9 diretto \u00e8 \"Ricco e strano\". \nL'abitudine logora i sentimenti, l'indissolubilit\u00e0 coniugale si incrina nella gelosia e nei sospetti di tradimento.\nCon autoironia Hitchcock fa riferimenti anche alla propria esperienza personale. Quando il marito dice alla moglie: \u00abTi ricordi come sei stata male sulla nave per Albany?\u00bb allude alla propria proposta di matrimonio ad Alma, fatta quindici anni prima, quando, su una nave che li riportava dalla Germania in Inghilterra, Alma era in preda al mal di mare.\nAppaiono anche i temi della vertigine e della paura del vuoto nella scena della fiera mondiale di New York, quando la protagonista e il suo accompagnatore rimangono intrappolati su una ruota panoramica. Il tema della trappola e dell'intrappolamento \u00e8 costante nel cinema dell'autore: sia David sia Ann, nel corso della vicenda, si ritrovano incastrati in situazioni da cui sembra impossibile fuggire e da cui si sottraggono in maniera rocambolesca (si veda per tutti il modo in cui David riesce a \"evadere\" dalla molesta compagnia con cui a un certo punto si ritrova a cena). Il film \u00e8 anche la dimostrazione plastica di quanto scritto da Fran\u00e7ois Truffaut: \"Nel cinema di Hitchcock (...) tutte le scene d'amore erano girate come scene d'omicidio e tutte le scene d'omicidio come scene d'amore\".\nUmorismo.\nL'umorismo trapela in molte scene:\nTecnica cinematografica.\nIl film \u00e8 una prova di regia soggettiva. Tutte le scene sono girate da un punto di vista soggettivo, fin dal prologo, che \u00e8 cos\u00ec descritto da Rohmer e Chabrol:\n\u00abUna lenta carrellata-panoramica descrive una stanza in disordine: vestiti e oggetti vari sono sparsi alla rinfusa sul pavimento, nei mobili. La macchina da presa sosta un istante di fronte al letto: emerge una chioma di capelli femminile. La macchina continua ad avanzare: appare un occhio, poi il volto di Carole Lombard\u2026la lentezza di questo primo piano esprime una specie d'inquietudine\u2026la stessa inquadratura potrebbe benissimo apparire in un film di suspense\u2026 siamo complici dei personaggi\u00bb"}
{"id": "264866", "revid": "1652134", "url": "https://it.wikipedia.org/wiki?curid=264866", "title": "Quel che resta del giorno (romanzo)", "text": "Quel che resta del giorno (\"The Remains of the Day\") \u00e8 il terzo romanzo dello scrittore nippo-britannico Kazuo Ishiguro, pubblicato nel 1989. Vinse il premio Booker lo stesso anno e fu il primo vero successo di vendite dell'autore.\nIl protagonista \u00e8 Stevens, un maggiordomo con un lungo trascorso in servizio a Darlington Hall, una maestosa magione di campagna vicino a Oxford, in Inghilterra. Nel 1956, egli rievoca gli avvenimenti ormai lontani degli anni Venti e Trenta che hanno avuto luogo nella grande casa.\nDal romanzo fu tratto il celebre film omonimo, interpretato da Anthony Hopkins ed Emma Thompson.\nTrama.\nIl romanzo, scritto sotto forma di diario, prende la strada della reminiscenza e dei conti da fare col passato. L'io narrante, Stevens, \u00e8 un anziano maggiordomo inglese che per la gran parte della sua vita ha lavorato a Darlington Hall, una grande magione nella campagna inglese, al leale servizio di Lord Darlington, recentemente scomparso e che descrive dettagliatamente nei flashback, e ora dell'americano Mr. Farraday. \nEgli riceve una lettera da una ex collega, la governante Miss Kenton: descrivendo la sua vita personale, dalla lettura ne trae la sensazione di un matrimonio infelice. Essendo a corto di personale, la residenza avrebbe bisogno della capacit\u00e0 gi\u00e0 dimostrata in passato dalla donna.\nSul finire dell'estate del 1956 Stevens, su proposta del suo nuovo datore di lavoro americano, intraprende un viaggio in macchina di una settimana nella campagna inglese. Inizia cos\u00ec a considerare la possibilit\u00e0 di far visita a Miss Kenton, che negli anni Trenta era stata governante a Darlington Hall, per sondare la sua disponibilit\u00e0 a tornare a lavorarvi. Si dirige a Cornwall, dove la donna - sposata con Mr. Benn - vive. Ha cos\u00ec modo di ripensare all'affetto e alla mutua e lontana attrazione che tenne avvinti entrambi, pur senza sfociare in aperto rapporto, durante quegli anni trascorsi a lavorare assieme nella residenza.\nStevens racconta vari episodi che si verificano durante il suo viaggio, ma soprattutto ricorda ampiamente i fatti risalenti agli anni venti e trenta, ai tempi in cui era maggiordomo di Lord Darlington. Emerge una grande dedizione al suo lavoro e la profonda, incrollabile fedelt\u00e0 e lealt\u00e0 verso l'antico datore di lavoro. Ripercorre cos\u00ec le tappe della sua esistenza servile, della quale fu fiero finch\u00e9 si svolse. Ora, per\u00f2, il passato gli si rivela privo di contenuto, avendo sacrificato la propria vita personale e mantenendo un completo isolamento dalla realt\u00e0, del quale finalmente si rammarica. \nInoltre, rivede negativamente le illusioni nutrite in quel tempo dal suo padrone, Lord Darlington, il quale offriva splendidi ricevimenti nella sua residenza con simpatizzanti tedeschi nazisti e aristocratici inglesi nello sforzo di influenzare gli affari internazionali negli anni che precedettero la Seconda guerra mondiale. Nonostante Stevens giustifichi l'operato di Lord Darlington, delineando il profilo disinteressato dell'uomo e la sua nobilt\u00e0 d'animo, emerge in vari punti la simpatia e l'ammirazione mostrata dall'aristocratico verso i nazisti. Alla fine della tragedia della guerra mondiale, Darlington cadde in disgrazia per i suoi abbagli circa i propositi pacifici della Germania di Hitler, rivelatisi fatali per la sua reputazione pubblica.\nLa magione aristocratica inglese, venduta al ricco americano, \u00e8 una metafora - evidente e ricca di significati profondi - dei rapporti di forza tra Inghilterra e America della met\u00e0 del XX secolo: con la guerra, pur vinta dai due paesi alleati di lingua inglese, avviene quello slittamento del potere mondiale, che porta alla fine dall'impero britannico e al passaggio all'America della leadership dell'Occidente."}
{"id": "264868", "revid": "1534511", "url": "https://it.wikipedia.org/wiki?curid=264868", "title": "Legge fisica", "text": "Una legge fisica (o legge della natura) \u00e8 l'espressione in linguaggio matematico di una regolarit\u00e0 riscontrata nei fenomeni fisici o naturali, al fine di racchiudere in una formula unitaria i vari aspetti in cui questi si esplicano; tale formulazione viene spesso dedotta su basi ipotetiche per poi essere confrontata con la sperimentazione.\nStoria.\nDal punto di vista storico, il concetto di legge della natura si sviluppa a partire dal Seicento, con i primi lavori di Cartesio (probabilmente vero teorico della nozione), Keplero (che ha scoperto le tre leggi del movimento planetare) e Galilei (che ha fatto i primi esperimenti nel senso moderno della parola). Tra questi tre scienziati ci sono grandi differenze riguardo al loro contributo alla formazione del concetto di legge della natura, che avr\u00e0 un ruolo importante nello sviluppo della scienza moderna.\nI concetti di legge divina e legge giuridica sono storicamente anteriori a quello di legge scientifica.\nDescrizione.\nUn'assunzione fondamentale della ricerca scientifica \u00e8 che i fenomeni naturali, pur nella apparente molteplicit\u00e0 delle loro forme, siano caratterizzati da poche leggi naturali ad essi preesistenti, le quali tutte diano giustificazione del mondo fisico o Natura esistente nella sua apparente regolarit\u00e0 e sostanziale ordine. La ricerca di tali leggi \u00e8 parte intrinseca del metodo scientifico. \nIl lavoro degli scienziati moderni continua perci\u00f2 a seguire lo stesso spirito dei filosofi naturali presocratici, tra cui Talete, alla ricerca dell'immutabile \"uno\" dietro l'apparente \"molteplice\".\nAlcune leggi fisiche assumono importanza fondamentale all'interno delle rispettive teorie fisiche diventando principio cardine della teoria stessa, come ad esempio i principi della dinamica e \nil principi di conservazione). In ogni caso, le leggi fisiche sono equazioni o modelli matematici che hanno validit\u00e0 universale e invariante di scala, a meno della scoperta di nuove leggi di natura pi\u00f9 generali che le ricomprendono come caso particolare o approssimazione, cosa avvenuta con la fisica moderna nei confronti della fisica classica).\nSecondo Karl Popper una legge \u00e8 ritenuta valida, ma non vera in senso assoluto, se resiste agli attacchi di chi tenta di confutarla, cio\u00e8 di dimostrare il contrario, a differenza del dogma che invece \u00e8 considerata una verit\u00e0 assoluta e pertanto non falsificabile, tipico delle pseudoscienze, come il marxismo o la psicoanalisi.\nDibattiti epistemologici.\nL'idea di legge fisica si pu\u00f2 intendere diversamente a seconda che si consideri come un'astrazione oppure come una scoperta.\nNel primo caso si ha a che fare con un'astrazione almeno in parte arbitraria, compiuta dall'osservatore a partire da dati dell'esperienza sensibile, mediati eventualmente dallo strumento materiale, dai sensi del corpo e dal sistema cerebrale. \nNel caso si consideri invece la legge una scoperta (o riscoperta) di un ordine preesistente, l'intelletto umano si limiterebbe a riconoscerla nella massa dei dati sensibili in seguito alla scrematura dei fattori di disturbo. Nel primo caso l'enunciazione di una nuova legge fisica si configura come una creazione, un parto cio\u00e8 della mente umana; nel secondo caso essa \u00e8 piuttosto la scoperta di una realt\u00e0 indipendente dall'uomo.\nIl dibattito \u00e8 simile a quello che ha luogo riguardo agli oggetti delle scienze matematiche tra i cosiddetti platonisti, che sostengono la seconda tesi, e i formalisti per i quali le strutture della matematica, derivando da assiomi convenuti arbitrariamente, risultano in ultima analisi prodotto della mente umana.\nNelle scienze empiriche il dibattito \u00e8 complicato dal fatto che le teorie si fondano su assiomi che sono scelti per\u00f2 con un grado di arbitrariet\u00e0 minore rispetto a quelli delle teorie matematiche, in quanto l'obiettivo di una teoria fisica (i cui teoremi sono poi le leggi fisiche) \u00e8 la predizione o, in termini prepopperiani, la spiegazione del dato sensibile, la cui validit\u00e0 intersoggettiva viene generalmente accettata.\nNel caso di derivazione sperimentale, data la finitudine dei dati o esperienze fisiche implicate, la natura universale della legge fisica scoperta \u00e8 supposta sulla base dell'inferenza logica connessa ad un processo di induzione cio\u00e8 generalizzazione dal particolare all'universale. Nulla vieta dunque che un maggior numero di esperienze sensibili possa disconoscere o modificare la legge fisica scoperta conferendole caratteristiche di maggiore universalit\u00e0, come peraltro pi\u00f9 volte avvenuto nella storia della scienza. \nIn epistemologia, lungo e controverso \u00e8 stato (ed \u00e8 tuttora) il dibattito riguardo al valore da attribuire alla definizione di legge fisica. \nIl problema, sollevato per la prima volta da Hertz, verteva principalmente sul tentativo di destrutturare il dualismo filosofico che vedeva contrapposte due correnti di pensiero: la prima avallava l'ipotesi secondo la quale le leggi di natura fossero state poste da un essere supremo all'interno della natura e che, pertanto, allo scienziato spettava semplicemente adoperarsi a scoprirle, in virt\u00f9 di una visione della natura regolata da leggi semplici la cui comprensione avrebbe garantito una conoscenza completa ed inglobante di ci\u00f2 che ci circonda; la seconda, invece, considerava le leggi fisiche pura invenzione della mente umana. \nQuest'ultima posizione fu tuttavia ben presto abbandonata in quanto non era in grado di fornire una spiegazione sufficientemente valida e coerente al fatto che le previsioni riguardo ad un fenomeno scaturite da leggi fisiche trovano una non casuale corrispondenza nella realt\u00e0; ci\u00f2 pertanto non farebbe altro che avvalorare la prima suesposta corrente. Durante l'indagine sperimentale di un dato evento \u00e8 indubbio che si colga il modo in cui l'interazione tra determinati fenomeni fa s\u00ec che si venga a verificare quel dato evento. \nScoprendo le modalit\u00e0 in cui esso avviene si arriva a una legge che \u00e8 il modello interpretativo derivato da un processo di filtraggio, attuato dalle nostre strutture mentali e pertanto fortemente condizionato dal nostro modo di osservare e conoscere la realt\u00e0. Questo processo analizza solo quegli aspetti del fenomeno che possono essere considerati non superflui e tali che, qualora essi non venissero fatti rientrare all'interno del modello, vi sarebbe una discrepanza tra le conseguenze delle nostre \"immagini mentali\" e la prova sperimentale. Piuttosto, invece, \u00e8 il linguaggio matematico ad essere stato inventato. Tali riflessioni non hanno tuttavia scoraggiato i sostenitori della seconda tesi."}
{"id": "264871", "revid": "13948", "url": "https://it.wikipedia.org/wiki?curid=264871", "title": "Convergenti parallele", "text": ""}
{"id": "264872", "revid": "124602514", "url": "https://it.wikipedia.org/wiki?curid=264872", "title": "W\u00fcrstel", "text": "Il w\u00fcrstel ) \u00e8 un termine utilizzato in italiano per riferirsi genericamente agli insaccati parzialmente bolliti e affumicati tipici della Germania, dell'Austria e del Trentino-Alto Adige in Italia.\nIl termine non esiste in tedesco ufficiale (\"Hochdeutsch\"), in cui sono presenti invece i sostantivi \"Wurst\" (\"insaccato\", \"salsiccia\") e \"W\u00fcrstchen\" (\"salsicciotto\"), e in cui la categoria degli insaccati parzialmente bolliti \u00e8 chiamata generalmente \"Br\u00fchwurst\". La parola \"W\u00fcrstel\" \u00e8 comune nelle parlate regionali meridionali del tedesco (soprattutto in Austria; a Monaco \"W\u00fcrstl\" e in lingua bavarese \"Wuascht\").\nCaratteristiche.\nIl \"w\u00fcrstel\" pi\u00f9 diffuso in Italia corrisponde generalmente alla salsiccia di Vienna (\"Wiener\" o \"Wiener W\u00fcrstchen\") reperibile in Germania. Lo stesso prodotto in Svizzera \u00e8 chiamato \"Wienerli\" e in Austria \"Frankfurter\" (\"W\u00fcrstel\"), letteralmente \"salsicciotto di Francoforte\", sebbene in origine i due tipi (\"Wiener\" e \"Frankfurter\") non fossero identici: il primo conteneva sia carne suina che bovina, era pi\u00f9 corto e veniva servito appaiato a un altro, il secondo conteneva solo carne suina, era pi\u00f9 lungo e veniva servito da solo. Alcune aziende del settore hanno cominciato a produrre anche in Italia \"w\u00fcrstel\" simili a quelli venduti in Germania, commercializzandoli come \"\"w\u00fcrstel\" tipici\".\nConsumo.\nSolitamente i \"w\u00fcrstel\" sono venduti caldi lungo le strade e le vie dei centri storici in caratteristiche bancarelle o carrettini, assieme a un panino e salse a scelta (senape, \"ketchup\", maionese, o salsa al \"curry\"). Gli statunitensi chiamano questo panino \"hot dog\" (letteralmente, \"cane caldo\"), sebbene chiamino i \"w\u00fcrstel\" \"wiener\" o \"frankfurter\" (entrambe le definizioni indicano lo stesso prodotto di carne suina) il termine \"hot dog\" per estensione pu\u00f2 riferirsi anche alla singola salsiccia.\nNel consumo casalingo \u00e8 comune cuocerli su una piastra, sulla griglia o bolliti e servirli accompagnati da patatine fritte o insalata.\nPreparazione.\nLa carne e le interiora sono sottoposta a una minuta macinazione insieme a grasso di maiale, aromi, additivi e a un'alta percentuale di acqua (o ghiaccio), insaccata e quindi cotta in forni a vapore.\nCome involucro \u00e8 utilizzato budello naturale o artificiale, ai \"w\u00fcrstel\" \"senza pelle\", cio\u00e8 privi di involucro, il budello viene tolto prima di essere confezionati in lattine metalliche insieme a un liquido di governo simile a gelatina, gli altri sono confezionati sottovuoto in un involucro costituito da una pellicola di plastica. Solitamente vengono venduti sia in formato grande sia in un formato pi\u00f9 piccolo, composto da quattro pezzi. Alcune aziende producono anche mini-\"w\u00fcrstel\" della lunghezza di 3-4 centimetri, utilizzati ad esempio per preparare spiedini o come antipasto. In Italia sono comuni anche \"w\u00fcrstel\" prodotti con carne di pollo o tacchino. Ne esistono anche ripieni di formaggio e di alcune salse come maionese e \"ketchup\". Esistono anche \"w\u00fcrstel\" vegetali, preparati con verdure finemente tritate e bollite."}
{"id": "264873", "revid": "13948", "url": "https://it.wikipedia.org/wiki?curid=264873", "title": "Parallele convergenti", "text": ""}
{"id": "264874", "revid": "1444886", "url": "https://it.wikipedia.org/wiki?curid=264874", "title": "Diodato di Montecassino", "text": "Biografia.\nDi origini lirine, Diodato si dedic\u00f2 alla preghiera e allo studio. \nNell'anno 828 fu eletto abate di Montecassino, e per la difesa dei diritti del monastero, insidiati da alcuni nobili, sub\u00ec molte vessazioni: il principe longobardo Sicardo di Benevento, in lotta per il predominio sui territori della \"Longobardia minor\", giunse persino a incarcerarlo. Diodato mor\u00ec poco dopo, nell'834.\nCulto.\nDal Martirologio Romano: \u00abA Montecassino nel Lazio, san Deusd\u00e9dit, abate, che, gettato in carcere dal tiranno Sicardo, rese qui lo spirito a Dio sfinito dalla fame e dalle tribolazioni\u00bb.\nLe spoglie mortali del Santo vengono venerate nella romanica chiesa parrocchiale del borgo vecchio di San Giovanni Valle Roveto, nel comune di San Vincenzo Valle Roveto in provincia dell'Aquila. Nella chiesa, oltre al corpo del Santo, sono custoditi: un busto ligneo dorato, un braccio benedicente in legno dorato e un'antica statua in legno policromo. \nIl 27 settembre di ogni anno viene celebrata in suo onore una grande festa. Molti sono i pellegrini che in quel giorno accorrono in San Giovanni Vecchio Valle Roveto per venerare san Diodato. In suo onore \u00e8 stata costituita una confraternita che opera nel luogo, presente il giorno della festivit\u00e0 del santo e in altri momenti religiosi di rilevanza."}
{"id": "264876", "revid": "116493504", "url": "https://it.wikipedia.org/wiki?curid=264876", "title": "DotNetNuke", "text": "DNN (precedentemente chiamato DotNetNuke) \u00e8 un sistema per la gestione dei contenuti (CMS) ed un Portal Application Framework realizzato con tecnologia Microsoft ASP.NET distribuito con una particolare licenza libera, la \"BSD-style agreement\", che permette il suo utilizzo gratuito per lo sviluppo di qualsiasi tipo di portale, anche commerciale, ed \u00e8 richiesto solo un link che riporta al sito del produttore.\nAdatto sia per principianti che per sviluppatori esigenti, per utilizzarlo \u00e8 necessario avere installato Internet Information Server e una versione di Microsoft SQL Server superiore o uguale alla 2008, reperibili in versione Express gratuitamente dal sito Microsoft.\nDNN gestisce in maniera del tutto autonoma tutti i contenuti e gli eventi del portale, lasciando comunque all'utente una buona possibilit\u00e0 di personalizzazione e interazione con il Portale Web Dinamico.\nDNN \u00e8 scritto in C#. Viene distribuito sia sotto licenza MIT di (nella versione Platform) e sia a licenze commerciali proprietarie nelle edizioni DNN Evoq Content e DNN Evoq Engage.\nDNN ha come requisiti minimi SQL Server 2008 e .NET 4.0 e IIS 7+. A partire dalla versione 6.0, DNN pu\u00f2 anche essere installato in un ambiente cloud computing ed \u00e8 disponible sulla piattaforma Microsoft Azure. \nNumerose societ\u00e0 di web hosting offrono DNN nella propria offerta. Tuttavia il requisito di DNN per un ambiente di trust medio di IIS ha impedito l'adozione pi\u00f9 ampia tra alcune aziende di hosting a basso costo.\nCaratteristiche principali.\nDNN utilizza un modello di architettura a tre livelli con una architettura di base fornendo supporto alla struttura modulare estensibile.\nMentre DNN tradizionalmente si \u00e8 concentrato sulla creazione di funzionalit\u00e0 sul lato server, i progetti recenti tendono a migliorare le esperienze degli utenti. Negli ultimi anni DNN ha migrato dall'utilizzo esclusivo di WebForm alla programmazione con metodologia MVC e Single-Page Application. \nDNN pu\u00f2 essere esteso utilizzando moduli di terze parti che aggiungono funzionalit\u00e0 sia lato server che client. L'aspetto di singole pagine e siti pu\u00f2 essere personalizzato utilizzando le skin. \nCommunity e sviluppo.\nLa comunity di DNN a livello mondiale conta pi\u00f9 di un milione di membri registrati a partire da novembre 2013 ed \u00e8 utilizzato su circa 750.000 siti web a livello globale. Il supporto per la Community Edition di DotNetNuke \u00e8 fornito da membri della comunit\u00e0 e gli sviluppatori possono partecipare al progetto open-source su GitHub.\nLa comunity ufficiale italiana fornisce supporto agli utilizzatori di DNN tramite la pagina \"Domande e Risposte\".\nProgetti simili.\nNel corso degli anni DNN ha mutato la propria collocazione nel mercato dei CMS, posizionandosi con le versioni a licenze nella fascia alta dei cms, in competizione con CMS come SiteCore e Umbraco oltre ad essere una valida alternativa per i siti in MS Share Point."}
{"id": "264877", "revid": "729019", "url": "https://it.wikipedia.org/wiki?curid=264877", "title": "131 Vala", "text": "131 Vala \u00e8 un piccolo asteroide della Fascia principale.\nVala fu scoperto il 24 maggio 1873 da Christian Heinrich Friedrich Peters dall'osservatorio dell'Hamilton College di Clinton (New York, USA). Fu battezzato cos\u00ec in onore di Vala, profetessa della mitologia norrena.\nIl 26 maggio 2003 \u00e8 stata osservata dall'Italia un'occultazione stellare da parte dell'asteroide."}
{"id": "264884", "revid": "767487", "url": "https://it.wikipedia.org/wiki?curid=264884", "title": "Assassinio sull'Orient Express (film 1974)", "text": "Assassinio sull'Orient Express (\"Murder on the Orient Express\") \u00e8 un film del 1974 diretto da Sidney Lumet, tratto dall'omonimo romanzo di Agatha Christie.\nIl protagonista (Hercule Poirot) \u00e8 interpretato da Albert Finney.\nTrama.\nIstanbul, 1935. Il detective Hercule Poirot, in procinto di rientrare a Londra, incontra il suo vecchio amico Bianchi, che lavora come dirigente della \"Compagnie Internationale des Wagons-Lits\" e che gli trova un posto sul vagone-letto di prima classe dell'Orient Express, nonostante tutte le cuccette risultino gi\u00e0 prenotate, cosa ritenuta alquanto strana data la stagione.\nDurante la seconda notte di viaggio il treno attraversa una regione dei Balcani sotto un'abbondante nevicata e la mattina seguente uno dei viaggiatori, il ricco uomo d'affari americano Samuel Edward Ratchett, viene trovato morto nel suo scompartimento, ancora chiuso dall'interno, con dodici pugnalate. Il treno \u00e8 bloccato dalla neve e Poirot, su richiesta di Bianchi, assume il compito di indagare sul caso, con la collaborazione del dottor Constantine, un medico che si trova a bordo di un'altra carrozza del treno.\nI viaggiatori della carrozza di prima classe sono tutti sospettati. Oltre alla vittima, a Bianchi e allo stesso Poirot, gli altri passeggeri sono:\nBen presto Poirot scopre la vera identit\u00e0 della vittima: si tratta di un gangster italo-americano di nome Cassetti, reputato il mandante di un tragico fatto di cronaca accaduto cinque anni prima: il rapimento a scopo di estorsione della piccola Daisy Armstrong, conclusosi con la morte della bambina. Questa tragica vicenda provoc\u00f2 indirettamente anche la morte dei genitori e della domestica: la signora Armstrong, al sesto mese di gravidanza al momento del rapimento, a causa del forte shock sub\u00ecto ebbe un parto prematuro, la figlia nacque morta e lei stessa mor\u00ec per una forte emorragia. Il signor Armstrong, frustrato e sconvolto per tutte le cose orribili che erano successe, si suicid\u00f2 e la domestica Paulette, accusata ingiustamente di essere complice del rapimento della bambina, si uccise anch'ella gettandosi dalla finestra.\nInterrogando i viaggiatori, Poirot scopre anche che pi\u00f9 di uno di essi ha avuto rapporti personali, anche molto stretti, con la famiglia Armstrong.\nNel corso delle indagini verranno ritrovati, tra l'altro, il pugnale usato come arma del delitto e un'uniforme del personale viaggiante con un \"passepartout\" ancora nella tasca. Al termine delle indagini, proprio mentre stanno giungendo i mezzi di soccorso sgombraneve, Poirot potr\u00e0 presentare al signor Bianchi e agli altri passeggeri due possibili conclusioni tra loro alternative.\nLa prima, molto semplice: uno sconosciuto, forse un sicario mafioso travestito da dipendente delle ferrovie, entra con un \"passepartout\" nella cabina di Cassetti e lo pugnala, per poi scendere dal treno bloccato dalla neve e dileguarsi nella notte. La seconda, molto pi\u00f9 complessa e suggestiva, sar\u00e0 illustrata da Poirot in una lunga, esauriente e avvincente ricostruzione dell'accaduto, durante la quale innumerevoli frammenti fino ad allora sconnessi verranno a combinarsi in un mosaico perfetto, in cui tutti i personaggi presenti sono coinvolti nell'omicidio/esecuzione di Ratchett/Cassetti.\nDietro a tutti loro, c'\u00e8 la regia e la mano della signora Hubbard, che in realt\u00e0 \u00e8 Linda Arden; la nota attrice ha ordito la congiura contro Cassetti, inserendo uno alla volta gli attori della rappresentazione fino al dramma finale. A questo punto, Poirot lascia scegliere a Bianchi la soluzione migliore, e questi, vista la natura unica del delitto e il movente, decide di presentare la prima soluzione alle autorit\u00e0.\nProduzione.\nLa scrittrice Agatha Christie si era sempre lamentata delle versioni cinematografiche realizzate negli anni precedenti delle sue opere ma cedette comunque i diritti anche grazie ai precedenti film realizzati dal produttore tra i quali \"Romeo e Giulietta\" diretto da Franco Zeffirelli.\nI vari alimenti raffinati che si vedono nella scena della stazione furono rubati durante una notte del periodo di lavorazione. Per questo, si dovette ricomprare tutto il cibo per girare la scena definitiva.\nPer il ruolo di Poirot, prima di Albert Finney, erano stati contattati Paul Scofield e Alec Guinness. Tutti gli attori accettarono la proposta gi\u00e0 al primo incontro con il regista.\nA Ingrid Bergman era stato offerto dal regista Sidney Lumet il ruolo della principessa Dragomiroff; lei rifiut\u00f2, proponendosi invece per quello della missionaria svedese. Il regista allora le regal\u00f2 una lunga scena che avrebbe impaurito molte sue colleghe, una ripresa di circa 5 minuti con la telecamera puntata su di lei. Grazie a questa scena l'attrice venne premaita con il Premio Oscar quale miglior attrice non protagonista.\nLe riprese vennero effettuate negli studi Elstree di Londra mentre gli esterni in varie localit\u00e0 francesi.\nAlla prima londinese del film oltre alla regina Elisabetta II presenzi\u00f2 anche Agatha Christie alla sua ultima apparizione in pubblico.\nCast.\nIl cast vanta la presenza di ben 11 attori nominati per un Oscar durante la loro carriera, di cui 6 hanno ricevuto la statuetta per un Oscar competitivo, mentre Lauren Bacall l'ha ricevuto alla carriera.\nDiversi attori recitarono successivamente in numerosi altri film tratti da romanzi di Agatha Christie: Colin Blakely e Denis Quilley in \"Delitto sotto il sole\" (1982); Lauren Bacall e John Gielgud in \"Appuntamento con la morte\" (1988). Vanessa Redgrave invece ha interpretato personalmente Agatha Christie ne \"Il segreto di Agatha Christie\" (1979).\nAccoglienza.\nIncassi.\n\"Assassinio sull'Orient Express\" usc\u00ec nel Regno Unito il 24 novembre 1974. Il film fu un successo al botteghino e, per un bilancio ristretto a $1,4 milioni, incass\u00f2 ben 36 milioni di dollari nel solo Nord America, divenendo l'11\u00b0 film per incassi del 1974. Nat Cohen rivendic\u00f2 il fatto che fosse il primo film completamente finanziato da una compagnia britannica a conquistare l'apice delle classifiche settimanali degli Stati Uniti in \"Variety\".\nCritica.\nIl film ricevette recensioni positive al suo rilascio e attualmente vanta una valutazione \"Fresh\" al 91% sul sito Rotten Tomatoes con un voto medio di 7,7/10."}
{"id": "264885", "revid": "1983214", "url": "https://it.wikipedia.org/wiki?curid=264885", "title": "Sante", "text": "Origine e diffusione.\nDi origine incerta, le ipotesi sull'etimologia di \"Sante\" e della sua variante \"Santi\" sono sostanzialmente due: secondo alcune fonti \u00e8 semplicemente una variante del nome Santo; alternativamente, potrebbe derivare da un'aferesi del nome di Ognissanti, una festivit\u00e0 cristiana alla quale fanno riferimento anche i nomi Toussaint e Santoro (anche quest'ultimo caso, peraltro, potrebbe essere considerato una variante di Santo, dato che la radice - il latino \"sanctus\" - \u00e8 la stessa).\nLa variante \"Santi\" \u00e8 particolarmente frequente, anche se circoscritta ad alcune zone della Toscana e della Sicilia; entrambe le forme, inoltre, sono attestate anche al femminile.\nOnomastico.\nL'onomastico si pu\u00f2 festeggiare il 14 agosto, in memoria del beato Sante da Urbino (Giansante Brancorsini), frate francescano nel convento di Santa Maria di Scotaneto, oppure il 5 ottobre in ricordo del beato Sante da Cori, priore agostiniano."}
{"id": "264886", "revid": "367445", "url": "https://it.wikipedia.org/wiki?curid=264886", "title": "Porta Maggiore", "text": "Porta Maggiore \u00e8 una delle porte nelle Mura aureliane di Roma. Si trova nel punto in cui convergevano otto degli undici acquedotti che portavano l'acqua alla citt\u00e0, nella zona che, per la vicinanza al vecchio tempio dedicato nel 477 a.C. alla dea Speranza (da non confondere con l'omonimo tempio pi\u00f9 recente, inaugurato verso il 260 a.C. nell'area del Foro Olitorio), veniva chiamata \"ad Spem Veterem\". Tutta l'area nelle vicinanze \u00e8 ricca di reperti antichi: piccoli monumenti funebri, colombari, ipogei e, soprattutto, una \"basilica sotterranea\".\nStoria e descrizione.\nEpoca imperiale.\nFu costruita sotto l'imperatore Claudio nel 52 per consentire all'acquedotto Claudio di scavalcare le vie \"Praenestina\" e \"Labicana\" che si biforcavano dall'unica via che usciva dalla Porta Esquilina, e quindi costituiva una porzione monumentale dell'acquedotto stesso (come testimoniato dai canali visibili nella sezione dell'attico). \u00c8 realizzata interamente in opera quadrata di travertino con i blocchi in bugnato rustico (non finito) secondo lo stile dell'epoca. \u00c8 una grande unica struttura con due fornici, con finestre sui piloni, inserite in edicole con timpano e semicolonne di ordine corinzio.\nIl suo nome attuale non trova una giustificazione storica o logistica, ma sembra semplicemente derivato dall'uso che ne faceva normalmente il popolo romano, a motivo della sua grandiosit\u00e0, o forse al fatto che da l\u00ec partivano due vie consolari romane e non, come nella maggior parte delle altre porte, una sola, oppure dalla relativa vicinanza della basilica di Santa Maria Maggiore.\nI due fornici permettevano il passaggio della via Labicana (a sinistra), oggi via Casilina, e della via Prenestina (a destra). L'attico \u00e8 diviso da marcapiani in tre fasce. Le due superiori corrispondono ai canali degli acquedotti \"Anio Novus\" (il pi\u00f9 alto) e \"Aqua Claudia\".\nLa costruzione delle mura aureliane.\nQuando Aureliano a partire dal 271 d.C. diede l'avvio alla costruzione delle mura della citt\u00e0, i due fornici dell'acquedotto, monumentalizzati nel punto in cui scavalcavano le vie Labicana e Prenestina, divennero una vera e propria porta, venendo inglobate (come accaduto per la piramide Cestia) nel tracciato delle Mura aureliane, e assumendo il nome di \"Porta Praenestina\" o \"Labicana\". Fu fortificata ai tempi dell'imperatore Onorio, il quale, nel 402, avanz\u00f2 le due aperture verso l'esterno e fece costruire un bastione davanti alla porta vera e propria, suddividendola in due porte distinte, la \"Praenestina\" a destra e la \"Labicana\" a sinistra (che sar\u00e0 chiusa subito dopo), che erano rinforzate, a scopo soprattutto difensivo, da torri quadrate poste ai lati e da un bastione cilindrico al centro, costruito sui resti del \"Panarium\" (tomba di Eurisiace), ed erano sormontate da finestrelle ad arco, quattro sulla \"Praenestina\" e cinque sulla \"Labicana\". Si trattava per\u00f2 di una struttura decisamente asimmetrica e priva di equilibrio architettonico, difetti quasi certamente dovuti ai diversi livelli delle due strade (la Labicana era pi\u00f9 in basso), per cui le torri erano disallineate e le finestre, con le relative camere di manovra, fuori piano.\nGi\u00e0 dal V secolo e almeno fino al XV, \u00e8 attestato come prassi normale l'istituto della concessione in appalto o della vendita a privati delle porte cittadine e della riscossione del pedaggio per il relativo transito. In un documento del 1467 \u00e8 riportato un bando che specifica le modalit\u00e0 di vendita all'asta delle porte cittadine per un periodo di un anno. Da un documento del 1474 apprendiamo che il prezzo d'appalto per la porta Maggiore era pari a \"\u201dfiorini 96, sollidi 13, den. 4 per sextaria\u201d\" (\"rata semestrale\"); si trattava di un prezzo molto alto (il pi\u00f9 caro dell'elenco di tariffe presenti nel documento), e alto doveva quindi essere anche il traffico cittadino per quel passaggio, per poter assicurare un congruo guadagno al compratore. Guadagno che era regolamentato da precise tabelle che riguardavano la tariffa di ogni tipo di merce, ma che era abbondantemente arrotondato da abusi di vario genere, a giudicare dalla quantit\u00e0 di \"gride\", editti e minacce che venivano emessi.\nNel 537-538, in occasione dell'assedio dei Goti di Vitige, la porta fu chiusa, come anche altre, per limitare il numero delle aperture da dover difendere. Forse nel VI secolo fu murato il fornice labicano, lasciando solo quello prenestino. Risultava di nuovo chiusa nel 966, limitatamente alla porta \"Labicana\", che comunque sembra essere stata quasi sempre chiusa, probabilmente sin dopo i lavori di Onorio.\nLa demolizione di Gregorio XVI.\nNel 1838 papa Gregorio XVI fece restaurare la porta, demolendo la struttura onoriana (forse anche perch\u00e9 giudicata priva di simmetria ed equilibrio) e ripristinando probabilmente l'antico assetto aureliano, come ci tiene a precisare in un'iscrizione all'estrema sinistra. Ma gli archi erano cos\u00ec grandi (circa 6 m di larghezza per 14 di altezza) che l'eventuale difesa di tali aperture poteva risultare problematica. Si provvide quindi a restringere entrambi gli accessi con la costruzione di altrettante quinte merlate, il cui effetto estetico era paragonabile alla struttura onoriana che si era voluta eliminare.\nNel corso dell'intervento del 1838 venne in luce, rimasto inglobato nella torre cilindrica tra i due archi ed ora visibile subito fuori della porta, il sepolcro di M. Virgilio Eurisace, fornaio (probabilmente un liberto arricchito), e di sua moglie Atistia, databile intorno al 30 a.C.\nNel 1915 il Comune di Roma effettu\u00f2 altri lavori per la sistemazione del piazzale, demolendo la residua struttura eretta da Gregorio XVI, ma solo nel 1956, a seguito dei lavori effettuati dall'architetto Petrignani, la porta torn\u00f2 all'antico assetto originario e la piazza all'antico livello, riscoprendo il basolato delle due strade e i resti dell'antiporta. Sulle lastre di basalto del basolato, ancora esistenti sotto la porta, sono tuttora visibili i grandi solchi lasciati dal passaggio dei carri.\nIscrizioni sull'attico della porta.\nSull'attico sono ancora leggibili le tre iscrizioni (ripetute su entrambi i lati della porta). Quella pi\u00f9 in alto, sul condotto dell\u2019\"Anio Novus\", \u00e8 stata fatta incidere dall'imperatore Claudio in occasione della costruzione del duplice arco:\nTI. CLAVDIVS DRVSI F. CAISAR AVGVSTVS GERMANICVS PONTIF. MAXIM.\nTRIBVNICIA POTESTATE XII COS. V IMPERATOR XXVII PATER PATRIAE\nAQVAs CLAVDIAM EX FONTIBVS QVI VOCABANTVR CAERVLEVS ET CVRTIVS A MILLIARIO XXXXV\nITEM ANIENEM NOVAM A MILLIARIO LXII SVA IMPENSA IN VRBEM PERDVCENDAS CVRAVIT\nQuella centrale, di Vespasiano, sul condotto dell\u2019\"Aqua Claudia\", risalente ad un restauro del 71:\nIMP. CAESAR VESPASIANVS AVGVST. PONTIF. MAX. TRIB. POT. II IMP. VI COS. III DESIG. IIII P. P.\nAQVAS CVRTIAM ET CAERVLEAM PERDVCTAS A. DIVO CLAVDIO ET POSTEA INTERMISSAS DILAPSASQVE\nPER ANNOS NOVEM SVA IMPENSA VRBI RESTITVIT\nQuella inferiore, di Tito, sul basamento dell'attico, in occasione di un successivo restauro dell'82:\nIMP. T. CAESAR DIVI F. VESPASIANVS AVGVSTVS PONTIFEX MAXIMVS TRIBVNIC.\nPOTESTATE X IMPERATOR XVII PATER PATRIAE CENSOR COS. VIII\nAQVAS CVRTIAM ET CAERVLEAM PERDVCTAS A. DIVO CLAVDIO ET POSTEA\nDa notare che a soli trent'anni dalla sua costruzione la struttura richiese ben due interventi di ristrutturazione e che, per di pi\u00f9, il restauro di Vespasiano (19 anni dopo) pose fine a ben 9 anni di inattivit\u00e0 dell'acquedotto a causa di guasti. E solo altri 11 anni furono sufficienti perch\u00e9 si rendesse necessario un altro intervento da parte di Tito.\nLa datazione dei lavori onoriani sulla porta \u00e8 comunque certificata da un'iscrizione (visibile anche su Porta Tiburtina) posta all'estrema sinistra del piazzale Labicano (quindi sul lato esterno della porta), dove \u00e8 rimasta una delle cortine onoriane. L'iscrizione, oltre alle consuete lodi per gli imperatori Arcadio ed Onorio, riporta, come curatore dell'opera, il nome di Flavio Macrobio Longiniano, prefetto di Roma nel 402:\nL'iscrizione risulta di un certo interesse storico anche perch\u00e9 contiene il nome di Stilicone, il generale romano giustiziato nel 408 perch\u00e9 accusato di tradimento e connivenza con il visigoto Alarico I. Il suo nome sub\u00ec una \"damnatio memoriae\" e venne abraso da tutte le iscrizioni e cancellato da tutte le fonti ufficiali. Si tratt\u00f2 per\u00f2 di una \"damnatio\" parziale, perch\u00e9, mentre sull'iscrizione della Porta Tiburtina il nome di Stilicone risulta essere stato eliminato, non altrettanto \u00e8 accaduto su quella, identica, di Porta Maggiore.\nCollegamenti.\nLa porta pu\u00f2 essere raggiunta anche con le seguenti linee tramviarie:"}
{"id": "264887", "revid": "11684", "url": "https://it.wikipedia.org/wiki?curid=264887", "title": "Ottica di alazen", "text": ""}
{"id": "264888", "revid": "1632387", "url": "https://it.wikipedia.org/wiki?curid=264888", "title": "Grindcore", "text": "Il grindcore (chiamato anche con l'abbreviativo grind) \u00e8 un genere musicale nato nella seconda met\u00e0 degli anni ottanta, nel Regno Unito.\nCaratteristiche.\nViene spesso confuso con il death metal per via di forti similarit\u00e0 (voce gutturale, chitarre estremamente distorte, ritmi rutilanti e velocissimi) e vi \u00e8 dibattito sulle sue origini e sulla sua classificazione. Generalmente il grindcore viene riconosciuto come un ramo estremo dell'hardcore punk degenerato al parossismo, anche se altri critici ritengono che faccia parte dell'heavy metal. Infatti Chad Bowar sostiene che il grindcore sia ispirato al thrash e al death metal, mentre Joel McIver considera questo genere un'estremizzazione del death metal che utilizza la durata del punk.\nCiononostante, il grind, con il passare del tempo, mostrer\u00e0 sempre pi\u00f9 affinit\u00e0 con il death e l'unione tra i due dar\u00e0 vita a diramazioni come deathgrind e brutal death metal. I testi trattano, perlopi\u00f9, temi riguardanti la politica, la societ\u00e0, lo splatter e anche la pornografia. Il grindcore \u00e8 musica velocissima; alcuni gruppi, come gli Agoraphobic Nosebleed, usano strumenti ritmici digitali (drum-machine) nelle loro composizioni. Il grindcore si \u00e8 anche fuso con il crust punk (Terrorizer), il punk (Patareni) e il thrash metal (Cripple Bastards).\nStoria.\nI Napalm Death sono considerati i fondatori del genere. Si sostiene che il termine (grind significa macinare, polverizzare) sia stato coniato da Mick Harris, batterista della band in questione, infatti sia il cantante Mark Greenway che il bassista Shane Embury hanno dichiarato che fu lui ad inventarlo. Il loro album di debutto, \"Scum\" (1987) \u00e8 definito tra i pi\u00f9 rappresentativi della corrente. Il sound del disco \u00e8 un concentrato di pura violenza sonora; con chitarra e basso dalla distorsione pi\u00f9 tagliente, voce che alterna violenti growl e scream, batteria dal groove velocissimo e martellante, il tutto prodotto con una registrazione \"confusa\" che d\u00e0 un tocco ancor pi\u00f9 aggressivo. Da notare i testi di matrice anarchica e anti-capitalista, nonch\u00e9 la peculiare brevit\u00e0 dei brani (\"You Suffer\" detiene il record di brano pi\u00f9 breve della storia, poco pi\u00f9 di un secondo).\nNel frattempo si affacciano sulla scena grind anche i Carcass (band in cui approd\u00f2 il chitarrista Bill Steer, dopo aver lasciato i Napalm Death). \"Reek of Putrefaction\" (1988), sprigiona un suono primitivo e privo di mediazioni. Mentre i testi dei Napalm Death erano politicizzati, quelli dei Carcass erano enfatizzati da tematiche raccapriccianti quali le autopsie, riviste con un umorismo dark.\nLe idee dei Carcass furono di ispirazione per altri musicisti, formando cos\u00ec le schiere dei gruppi goregrind, come gli spagnoli Haemorrhage, che hanno accentuato il lato \"fumettistico\" del genere o gli statunitensi The County Medical Examiners, i cui membri sono autentici medici specializzati in medicina forense.\nEsempi celebri di grindcore, che portano una chiara matrice avant-garde, sono i Naked City e i Nuclear Death. I primi, con l'album \"Torture Garden\", hanno offerto un capitolo significativo nella storia del genere, riuscendo a fondere differenti stili della musica contemporanea, specialmente il jazz, alla violenza del grindcore. I secondi, invece, hanno fuso l'estrema velocit\u00e0 e la rumorosit\u00e0 del grindcore con liriche molto raccapriccianti e nichiliste.\nDa ricordare sono anche i giapponesi Gore Beyond Necropsy, che hanno personalizzato le idee dei Napalm Death mixandole con le intuizioni rumoriste dell'elettronica e creando cos\u00ec una sperimentazione sonora incentrata sul disturbo, amplificata da un suono distorto all'inverosimile, paradossalmente creato con strumenti vintage e distorsori poco diffusi, quali i fuzz. Gli statunitensi Cretin, che ripropongono gli schemi compositivi di Repulsion e Terrorizer, optano per incisioni ricercatamente grezze allo scopo di recuperare la spontaneit\u00e0 delle vecchie registrazioni semi-amatoriali.\nAltri gruppi degni di menzione sono i Dead Infection, gli americani Discordance Axis, gli italiani Cripple Bastards, gli svedesi Nasum e Gadget.\nIn Italia il genere si svilupp\u00f2 presto attorno al 1987/1988 con i gi\u00e0 citati Cripple Bastards e i defunti gruppi sardi Ass-Ache e Brutal Mutilation. La prima grind band italiana ad esordire su vinile sono stati i Cripple Bastards sulla compilation \"Son Of Bllleeeeaaauuurrrrgghhh!\" edita per la Slap-a-Ham Records (1992) e con lo split 7\" condiviso con gli spagnoli Violent Headache uscito pochi mesi dopo.\nSottogeneri.\nCybergrind.\nIl cybergrind (o electrogrind) \u00e8 una forma di grindcore in cui i suoni degli strumenti sono per la maggior parte generati con computer o sintetizzatori, suonato da gruppi come Catasexual Urge Motivation e The Berzerker, influenzati anche dalla gabber.\nDeathgrind.\nRappresenta la commistione tra il grindcore e il death metal. Il deathgrind presenta brani leggermente pi\u00f9 lunghi e complessi rispetto al tradizionale grindcore, conservando comunque una brutalit\u00e0 sonora simile. In questa categoria rientrano gruppi come Asesino, Cattle Decapitation, Cephalic Carnage, Pig Destroyer, Rotten Sound e Aborted.\nGoregrind.\n\u00c8 una diramazione con gli stessi connotati musicali del grindcore, ma con testi splatter e horror. Padri del genere sono gli inglesi Carcass con l'esordio \"Reek of Putrefaction\" (1988). Negli USA raggiunsero notoriet\u00e0 in questo campo gli Impetigo, gli Exhumed e i Mortician. Altre band da menzionare sono i Gorerotted, gli Haemorrhage e i Regurgitate.\nPornogrind.\nDal goregrind venne partorita un'altra etichetta, il pornogrind o porngrind, che si distingue per argomenti sulle perversioni sessuali dal contenuto fortemente esplicito. Associati al porngrind ci sono gruppi come Dead, Meat Shits, Gut, Rompeprop, Lividity, Waco Jesus e Torsofuck."}
{"id": "264891", "revid": "775372", "url": "https://it.wikipedia.org/wiki?curid=264891", "title": "Flash (serie televisiva)", "text": "Flash (\"The Flash\") \u00e8 una serie televisiva della CBS, ispirata dall'omonimo fumetto della DC Comics. Ne and\u00f2 in onda soltanto una stagione composta da 22 episodi, dal 1990 al 1991, perch\u00e9 negli Stati Uniti avevano ricevuto un ascolto maggiore \"I Simpson\" e le partite di basket della NBA. In Italia la serie and\u00f2 in onda in prima visione su Italia 1 nella primavera del 1992: ogni sabato in prima serata dal 14 marzo al 30 maggio. Il primo episodio fu seguito da oltre 4 milioni di spettatori.\nGli ideatori della serie furono Danny Bilson e Paul De Meo. Il compositore Danny Elfman, a quell'epoca reduce dal successo di \"Batman\", si occup\u00f2 delle musiche della sigla, e la compositrice Shirley Walker delle restanti musiche (nel 1992 avrebbe lavorato sulla serie animata di Batman). Alcuni episodi sono stati sceneggiati da due noti autori di fumetti, Howard Chaykin e John Francis Moore.\nLa serie \u00e8 canonica con gli eventi dell'Arrowverse, in particolare \u00e8 ambientata su Terra-90\nTrama.\nProtagonista della serie \u00e8 Barry Allen (John Wesley Shipp), ricercatore della polizia scientifica di Central City.\nDopo il violento contatto con un fulmine ed alcune sostanze chimiche diventa in grado di muoversi ad altissima velocit\u00e0. In seguito all'assassinio di suo fratello Jay da parte di Nicholas Pike (Michael Nader), gangster ed ex poliziotto, decide di sfruttare a fin di bene i suoi nuovi poteri: cos\u00ec assume l'identit\u00e0 supereroica di Flash per vendicare il fratello e per amore della giustizia.\nA conoscere il segreto di Barry sono Christina McGee (Amanda Pays), ricercatrice degli S.T.A.R. Labs (abbreviazione di \"Science and Technology Advanced Research Laboratories\"), l'investigatrice Megan Lockhart (Joyce Hyser) e il dottor Desmond Powell, pi\u00f9 noto come \"Ombra della Notte\" (Jason Bernard). Da contrappunto comico alla serie fanno Julio Mendez (Alex D\u00e9sert), collega di Barry Allen, e i due poliziotti Murphy (Biff Manard) e Bellows (Vito D'Ambrosio).\nL'avversario pi\u00f9 pericoloso di Flash, alter ego di Barry, \u00e8 il pazzoide Trickster (Mark Hamill, gi\u00e0 Luke Skywalker nella saga di \"Guerre stellari\"), che appare in due episodi, \"Il trasformista\" e \"Il lavaggio del cervello\". Tra gli avversari sono da ricordare Nicholas Pike e un clone di Flash, chiamato Polluce (che compare nell'episodio \"Il superuomo\"), con un costume simile a quello rosso del vero Flash ma differente nel colore blu e nello stemma stampato.\nFilm.\nAlcuni episodi di \"Flash\" furono riediti in VHS sotto forma di lungometraggi:\nEdizione italiana.\nIl doppiaggio italiano \u00e8 stato curato dal Gruppo Trenta, con la direzione di Giorgio Lopez.\nPrima di essere trasmessi in televisione, l'episodio pilota della serie, \"Il trasformista\" e \"Lavaggio del cervello\" vennero distribuiti in versione VHS, con un doppiaggio differente. Roberto Pedicini era la voce di Barry Allen/Flash, mentre Laura Boccanera doppiava Christina McGee. La stessa la ridoppier\u00e0 nella serie del 2014.\nIl Trickster, interpretato da Mark Hamill, fu doppiato da Luca Dal Fabbro.\nLa serie in DVD.\nRaccolta in un unico cofanetto con 4 DVD registrati a doppio strato. Dura circa 1040 minuti (mediamente un episodio 45 minuti) e contiene tutti i 22 episodi."}
{"id": "264893", "revid": "508156", "url": "https://it.wikipedia.org/wiki?curid=264893", "title": "Otto Preminger", "text": "Dotato di uno stile crudo e visionario, Otto Preminger \u00e8 stato uno dei registi pi\u00f9 originali e innovatori del suo tempo, oltre che uno dei maggiori esponenti dell'et\u00e0 classica di Hollywood, in particolare fu uno dei migliori autori di \"noir\". Durante la sua carriera fu candidato tre volte al premio Oscar, due ai Golden Globe, una ai premi BAFTA, tre alla Palma d'oro al Festival di Cannes, una al Leone d'oro al Festival di Venezia e vinse il Pardo d'oro al Festival di Locarno.\nTra i suoi film pi\u00f9 celebri, \"Vertigine\" (1944), \"L'amante immortale\" (1947), \"Seduzione mortale\" (1952), \"La vergine sotto il tetto\" (1953), \"Carmen Jones\" (1954), \"La magnifica preda\" (1954), \"L'uomo dal braccio d'oro\" (1955), \"Buongiorno tristezza\" (1958), \"Anatomia di un omicidio\" (1959), \"Exodus\" (1960) e \"Il cardinale\" (1963).\nBiografia.\nNacque a Vy\u017enycja, nell'attuale Ucraina, all'epoca appartenente all'impero austro-ungarico, il 5 dicembre 1905. Di origini ebraiche, inizi\u00f2 la carriera artistica come attore in Germania, sotto la guida di Max Reinhardt, prima di passare alla regia. Nel 1929 divent\u00f2 direttore del Teatro della Josefstadt e nel 1931 realizz\u00f2 il suo primo film, \"Il grande amore\". Nel 1934 Joseph Schenck, allora presidente della 20th Century Fox, arrivato in Europa in cerca di nuovi talenti, lo invit\u00f2 a Hollywood. Preminger accett\u00f2 l'invito di Schenck e si imbarc\u00f2 il 26 ottobre del 1935.\nA Hollywood, debutt\u00f2 come regista con il film \"Schiavo della tua malia\" (1936) e come attore nel 1942 in \"The Pied Piper\" di Irving Pichel, per la 20th Century Fox. Per via del suo marcato accento tedesco e nonostante le origini ebraiche, gli furono spesso affidati ruoli di spia o di ufficiale nazista. Parallelamente, Preminger continu\u00f2 la sua attivit\u00e0 teatrale a Broadway come regista dal 1935 al 1940 e presso la scuola drammatica dell'Universit\u00e0 di Yale.\nDopo la fine della seconda guerra mondiale inizi\u00f2 la sua carriera registica a Hollywood; dopo aver lavorato come assistente per diversi cineasti, esord\u00ec dietro la macchina da presa con il film \"Vertigine\" (1944), un noir permeato di una forte vena di crudelt\u00e0, che suscit\u00f2 dissapori all'uscita, ottenendo al contempo un grande successo. Dopo le polemiche dell'esordio, si dedic\u00f2 ad alcune pellicole in costume di carattere pi\u00f9 commerciale come \"Bellezze rivali\" (1945), \"Ambra\" (1946) e \"La signora in ermellino\" (1948), lasciato incompiuto da Ernst Lubitsch, scomparso durante le riprese il 30 novembre 1947.\nAgli anni cinquanta risalgono alcuni dei suoi capolavori: diresse Robert Mitchum e Jean Simmons nel dramma \"Seduzione mortale\" (1953), e William Holden e David Niven nella commedia \"La vergine sotto il tetto\" (1953), film con cui il regista si avvicin\u00f2 per la prima volta al mondo del cinema indipendente. Nel 1953 partecip\u00f2 come interprete al film \"Stalag 17\" di Billy Wilder, in cui imperson\u00f2 magistralmente il colonnello von Scherbach, dispotico comandante di un campo di prigionia tedesco. Tornato alla Fox, Preminger diresse \"Carmen Jones\" (1954), in cui deline\u00f2 figure di donne seducenti e pericolose, suscitando vaste polemiche; nello stesso anno diresse Marilyn Monroe in \"La magnifica preda\" (1954), accolto favorevolmente dalla critica e dal pubblico. \nNel 1955 torn\u00f2 al cinema indipendente per produrre e dirigere \"L'uomo dal braccio d'oro\", con Frank Sinatra, Kim Novak, Eleonor Parker, pellicola che per la prima volta affront\u00f2 esplicitamente il tema della tossicodipendenza, contribuendo alla caduta del Codice Hays. Dopo una breve parentesi in Europa, dove diresse il film \"Buongiorno tristezza\" (1957), con David Niven, Jean Seberg e Walter Chiari, il regista continu\u00f2 il suo periodo proficuo producendo e dirigendo \"Anatomia di un omicidio\" (1959), con James Stewart e Ben Gazzara, incentrato su un processo per omicidio dai particolari scabrosi per l'epoca, e \"Exodus\" (1960), con Paul Newman e Eva Marie Saint, in cui descrisse la creazione dello stato di Israele. Seguirono \"Tempesta su Washington\" (1962), con Charles Laughton, Peter Lawford e Henry Fonda, \"Il cardinale\" (1963), con Raf Vallone, Romy Schneider e John Huston. Ultimo suo grande successo fu \"Prima vittoria\" (1965), con Kirk Douglas, Henry Fonda e John Wayne. Cur\u00f2 la regia di altri film, ma non ottenne grandi consensi e non suscit\u00f2 il clamore dei precedenti; la sua ultima regia fu \"Il fattore umano\" (1979), tratto dall'omonimo romanzo di Graham Greene.\nGravemente malato di Alzheimer, mor\u00ec il 23 aprile 1986, all'et\u00e0 di 80 anni."}
{"id": "264896", "revid": "767487", "url": "https://it.wikipedia.org/wiki?curid=264896", "title": "Afrovenator abakensis", "text": "L'afrovenator (\"Afrovenator abakensis\"), il cui nome in latino significa \"\"cacciatore africano\", era un dinosauro carnivoro, vissuto in Niger nel Giurassico medio (circa 160 milioni di anni fa).\nRitrovamenti e Etimologia.\nIl nome del genere, \"Afrovenator\", deriva dal latino e significa \"cacciatore africano\"\" con riferimento alla natura predatoria di questo dinosauro e all'ambiente africano in cui viveva. Il nome dell'unica specie finora assegnata a questo genere, \"A. abakensis\", fa riferimento ad Abaka, nome con cui i Tuareg indicano la regione del Niger in cui i fossili sono stati ritrovati.\nI resti di \"Afrovenator\" sono stati scoperti nel 1993 nella Formazione Tiourar\u00e9n, nel dipartimento di Agadez nel Niger. Questa formazione, originariamente, era ritenuta risalire al Cretaceo inferiore, circa 135 milioni di anni fa, e \"Afrovenator\" venne considerato una sorta di \"fossile vivente\" della sua epoca, poich\u00e9 i suoi parenti pi\u00f9 stretti risalivano al Giurassico, almeno 30 milioni di anni prima. Successivamente, una reinterpretazione dei sedimenti ha condotto gli studiosi a datarla tra il Bathoniano e l'Oxfordiano (fine del Giurassico medio), circa 160 milioni di anni fa.\nDescrizione.\nQuesto dinosauro \u00e8 conosciuto grazie a uno scheletro quasi completo, comprendente gran parte del cranio (tranne la mandibola), parti della colonna vertebrale, zampe anteriori, pelvi e zampe posteriori. Il cranio era piuttosto allungato, dotato di creste anteorbitali e fauci con denti seghettati. Le zampe anteriori erano armate di forti artigli, e la coda possente controbilanciava il resto del corpo.\nClassificazione.\nQuesto dinosauro apparteneva al gruppo dei tetanuri, dinosauri carnivori che presentavano vertebre del bacino fuse insieme. Questa caratteristica rendeva la loro coda particolarmente rigida e non affusolata come nei precedenti ceratosauri.\nI parenti dell'afrovenator vanno ricercati in teropodi appartenenti ai megalosauroidi. In particolare, affinit\u00e0 sono state proposte con gli eustreptospondilidi, carnivori dalla costituzione leggera ben noti in Europa.\nPredatore di sauropodi.\n\"Afrovenator\" era un predatore lungo circa 9 metri. Probabilmente attaccava in gruppo grandi sauropodi. Sono state trovate tracce dei suoi denti lunghi ben 5 cm nel sauropode africano \"Jobaria\", un altro dinosauro dalle caratteristiche particolarmente primitive."}
{"id": "264910", "revid": "123236261", "url": "https://it.wikipedia.org/wiki?curid=264910", "title": "Sepolcro di Eurisace", "text": "Il sepolcro di Eurisace, o \"panarium\", \u00e8 una tomba monumentale di un fornaio romano, Marco Virgilio Eurisace, e di sua moglie, Atistia, risalente al I secolo a.C. e collocata esternamente alla Porta Maggiore a Roma, nel quartiere Q. VII Prenestino-Labicano.\nDescrizione.\nDatabile intorno al 30 a.C., fu rinvenuta nel corso della demolizione, disposta nel 1838 da papa Gregorio XVI, delle torri difensive costruite da Onorio su Porta Maggiore a Roma, al fine di ripristinare l'antico assetto risalente all'epoca aureliana.\nNel corso dell'intervento venne in luce, rimasto inglobato nella torre cilindrica tra i due archi della porta ed ora visibile subito fuori della stessa, il sepolcro appartenente a Marco Virgilio Eurisace, fornaio (probabilmente un liberto arricchito), ed a sua moglie.\nIl monumento funebre, realizzato in travertino e decorato con elementi caratteristici di un forno, come sacchi e bocche di doli, consiste di un piccolo edificio a pianta trapezoidale, ha l'aspetto dei recipienti in cui veniva impastata la farina e reca, ripetuta quasi uguale sui tre lati ancora esistenti, l'epigrafe \u00ab\"Est hoc monimentum Marcei Vergilei Eurysacis pistoris, redemptoris, apparet[oris]\"\u00bb (\"Questo sepolcro appartiene a Marco Virgilio Eurisace, fornaio, appaltatore, apparitore\"), dalla quale si scopre che il fornaio lavorava per lo Stato, al quale forniva i suoi prodotti, e che era anche ufficiale subalterno (apparitore) di qualche personaggio di alto rango (un magistrato o forse un sacerdote). \nAd ulteriori conferme della professione di Eurisace, l'urna che conteneva le ceneri della moglie (ora conservata al Museo delle Terme) ha la forma di una madia da pane e inoltre nel fregio intorno al monumento sono rappresentate tutte le fasi del procedimento di panificazione: pesatura e molitura del grano, setacciatura della farina, preparazione dell'impasto, pezzatura e infornata del pane. Sul lato orientale del piccolo edificio funebre, ora perduto, trovava probabilmente posto il rilievo con i due coniugi, che attualmente \u00e8 visibile ai Musei capitolini.\nIn ordine all'anomala collocazione, lungo la \"via Praenestina\", la spiegazione offerta dagli storici \u00e8 nella concezione romana della commemorazione dei defunti, cui si garantiva un prolungamento della vita attraverso la memoria di coloro che, passando, leggevano ad alta voce le iscrizioni sui monumenti funebri. Viene peraltro correttamente notato che, al momento della costruzione, il manufatto non si trovava ancora a ridosso di un punto di passaggio obbligato, quale uno dei due fornici della Porta Maggiore, per il semplice motivo che l'attraversamento dell'acquedotto claudio \u00e8 posteriore di ottanta anni e la cinta delle Mura aureliane rimonta a pi\u00f9 di tre secoli dopo.\nSul basamento si trova l'iscrizione commemorativa dei lavori di restauro.\nCollegamenti.\nIl sepolcro pu\u00f2 essere raggiunto anche con le seguenti linee tramviarie:"}
{"id": "264911", "revid": "1763140", "url": "https://it.wikipedia.org/wiki?curid=264911", "title": "Discorsi del Poema Eroico", "text": ""}
{"id": "264912", "revid": "478814", "url": "https://it.wikipedia.org/wiki?curid=264912", "title": "Lavorazione del caff\u00e8", "text": "Inquinamento.\nL'utilizzo di insetticidi chimici nelle coltivazioni e la struttura delle fabbriche per la lavorazione del caff\u00e8 provoca l'erosione del terreno, la distruzione della biodiversit\u00e0, l'impossibilit\u00e0 di usare il legno, l'inquinamento dell'aria e delle acque.\nNei pressi di una fabbrica per la seccatura del caff\u00e8 \u00e8 facile vedere i fumi che escono da questo mostro di lamiera impestando l'aria per quasi mezzo chilometro diffondendo un odore a polvere bruciata che rende difficile la respirazione. Sulle persiane bianche delle case in pochi minuti si forma un dito di sporco nero e appiccicoso. Varie ricerche hanno mostrato come l'inquinamento dell'aria abbia conseguenze disastrose sui bambini, ritardandone la crescita, creando problemi nello sviluppo e indebolendo le difese immunitarie. Se non adeguatamente trattati i rifiuti del caff\u00e8 sono altamente tossici e rendono i fiumi dei corsi d'acqua morti."}
{"id": "264913", "revid": "154326", "url": "https://it.wikipedia.org/wiki?curid=264913", "title": "Edoardo Augusto, Duca di Kent e Strathearn", "text": ""}
{"id": "264924", "revid": "125922833", "url": "https://it.wikipedia.org/wiki?curid=264924", "title": "Bill Russell NBA Finals Most Valuable Player Award", "text": "Il Bill Russell NBA Finals Most Valuable Player Award (chiamato in precedenza NBA Finals Most Valuable Player Award) \u00e8 il premio conferito dalla National Basketball Association al miglior giocatore delle finali. Il premio venne istituito nella stagione 1968-1969.\nIl 14 febbraio 2009, durante la conferenza stampa del NBA All-Star Weekend 2009, a Phoenix, il commissioner della NBA, David Stern, annunci\u00f2 che il premio fino a quel momento denominato \"NBA Finals Most Valuable Player Award\" sarebbe stato dedicato a Bill Russell, 11 volte (record assoluto) campione NBA. Russell (presente alla conferenza stampa) vinse 10 dei suoi titoli con i Boston Celtics prima del 1969 (quando il premio fu introdotto) e, in occasione della vittoria del suo ultimo titolo (ottenuto, per il secondo anno di fila, in qualit\u00e0 di allenatore-giocatore dei Celtics), il premio di miglior giocatore delle finali NBA 1969 and\u00f2 a Jerry West. Il cestista dei Los Angeles Lakers rimane tuttora l'unico vincitore di questo premio la cui squadra ha perso la finale.\nIl giocatore ad aver vinto il maggior numero di trofei (6) \u00e8 Michael Jordan, che se li \u00e8 aggiudicati tutti con i Chicago Bulls (1991-1993, 1996-1998). L'unico giocatore ad aver vinto questo premio nell'anno da rookie \u00e8 stato Magic Johnson nelle finali del 1980. Al termine della stagione 2020, LeBron James \u00e8 diventato il primo ed unico giocatore della storia NBA ad aggiudicarsi il titolo con tre franchigie diverse.\nAccoppiata NBA Finals MVP e MVP stagionale.\nQuesti sono i giocatori che si sono aggiudicati nello stesso anno il premio di miglior giocatore della regular season e delle Finali dei playoff (vincendo in tutte le occasioni anche il titolo NBA):"}
{"id": "264925", "revid": "587663", "url": "https://it.wikipedia.org/wiki?curid=264925", "title": "Type 1 (formato di carattere)", "text": "Il Type 1 \u00e8 un formato di caratteri ideato da Adobe per la composizione professionale di testi.\nI glifi sono descritti mediante codice Postscript che produce delle curve di B\u00e9zier. \u00c8 quindi possibile cambiarne la dimensione mediante semplici trasformazioni matematiche. In pratica, se il carattere deve essere ingrandito o rimpicciolito molto, non occorre avere delle versioni specifiche per ottenere un aspetto ottimale.\nI font Type 1 utilizzano un sistema di hinting proprietario molto costoso. I font di tipo Type 3 sono identici a quelli Type 1 ma senza tecnologia \"hinting\", cio\u00e8 senza alias nell'area di passaggio tra il bordo del font e lo sfondo."}
{"id": "264928", "revid": "176990", "url": "https://it.wikipedia.org/wiki?curid=264928", "title": "Stutra", "text": ""}
{"id": "264929", "revid": "339392", "url": "https://it.wikipedia.org/wiki?curid=264929", "title": "Petubastis III", "text": ""}
{"id": "264930", "revid": "104485", "url": "https://it.wikipedia.org/wiki?curid=264930", "title": "Scherzo", "text": "Uno scherzo (o burla o anche beffa) \u00e8 una situazione creata per produrre un effetto umoristico o comico prendendosi gioco di qualcuno, oppure \u00e8 un semplice parlare per il gusto del divertimento, senza dare l'importanza normale alle parole.\nCaratteristiche.\nLo scherzo, modo di agire non impegnato ma simpatico, benevolo nei bambini, spesso pi\u00f9 pericoloso e imprudente negli adulti si distingue dalla \"barzelletta\" in quanto questa \u00e8 una semplice storia umoristica che si racconta di solito nel corso di una conversazione e dalla \"bufala\" (parola d'origine romanesca) o \"panzana\", notizia, oggetto o situazione incredibile e irreale, che pu\u00f2 essere oggetto di riso o anche d'indisposizione.\nGadget.\nTalora nello scherzo vengono impiegati gadget (solitamente non molto ingombranti); degli esempi sono:\nLetteratura.\nIn letteratura si possono trovare burle in diversi luoghi, ma soprattutto in contesti \"bassi\" o carnevaleschi.\nUna delle prime e pi\u00f9 significative \"burle\" della letteratura \u00e8 considerata quella di Ulisse ai danni di Polifemo in \"Odissea\", IX.\nLa \"novella\" aveva spesso per oggetto una \"burla\" e questo elemento si ritrova spesso nel Decameron di Giovanni Boccaccio, soprattutto nella settima e nell'ottava giornata.\nUna sua variante prende il nome di facezia, tra cui le celebri \"Facezie del Pievano Arlotto\".\nAnche nella favola \u00e8 spesso presente una burla: da Fedro (con la burla e controburla tra volpe e cicogna), a Giulio Cesare Croce, che fa ordire beffe \"argute\" a Bertoldo. Celebri, sempre nell'ambito della letteratura per ragazzi, le burle di Gianburrasca (il personaggio creato da Vamba).\nLa poesia burlesca ebbe agli inizi (Cecco Angiolieri) un tono esternamente popolareggiante, ma in realt\u00e0 \u00e8 basata su un contesto culturale pi\u00f9 elevato. Degener\u00f2 poi spesso su un livello pi\u00f9 scurrile.\nNel Novecento, scherzi celebri sono quelli di Moscarda (in \"Uno, nessuno e centomila\" di Luigi Pirandello) e la \"burla riuscita\" di Italo Svevo.\nFuori dalla letteratura italiana, si ricordano il Till Eulenspiegel (libro anonimo e popolarissimo in Germania in cui un contadino si fa beffe di artigiani e borghesi), Max e Moritz di Wilhelm Busch, il Gargantua e Pantagruel di Rabelais, il Don Chisciotte di Cervantes.\nUno scherzo che rientra parzialmente nell'ambito letterario \u00e8 il cosiddetto Affare Sokal: uno scherzo/esperimento ordito dal matematico Alan Sokal ai danni della comunit\u00e0 dei critici letterari postmodernisti.\nTelevisione.\nSugli scherzi \u00e8 incentrata la trasmissione televisiva di successo \"Scherzi a parte\" che ha avuto come precedente \"Candid camera\" e, in Italia, \"Specchio segreto\", trasmissioni basate sulla comicit\u00e0 delle reazioni a scherzi, riprese da telecamere nascoste.\nCol nome inglese di \"Prank\" (\"scherzo, burla\") si indicano inoltre il nome di due personaggi del telefilm \"Flash\".\nScherzi d'acqua e di luce.\nPer analogia, si parla di \"scherzo\" anche in riferimento a particolari giochi d'acqua e di luce, disposti in modo da ottenere effetti piacevoli, bizzarri o inattesi."}
{"id": "264931", "revid": "571594", "url": "https://it.wikipedia.org/wiki?curid=264931", "title": "She-Hulk", "text": "She-Hulk, alter ego di Jennifer Walters, \u00e8 un personaggio immaginario dei fumetti creato da Stan Lee e dal disegnatore John Buscema nel 1980, pubblicato negli Stati Uniti d'America dalla Marvel Comics.\nShe-Hulk ha fatto parte di gruppi come i Vendicatori, i Fantastici Quattro, gli Eroi in vendita, i Difensori, Fantastic Force, Liberatrici e dello S.H.I.E.L.D.. Jennifer Walters, abile avvocato di professione, ha prestato servizio come consulente legale a vari supereroi in numerose occasioni; \u00e8 cugina di Bruce Banner, alter ego di Hulk.\nInizialmente un personaggio minore dell'universo Marvel, ha trovato la sua consacrazione grazie al ciclo di storie scritte e disegnate da John Byrne, che l'ha resa uno dei personaggi pi\u00f9 noti dell'universo Marvel. Caratteristica precipua della versione di Byrne \u00e8 un uso metatestuale del fumetto: Jennifer Walters \u00e8 consapevole di essere un personaggio immaginario e abbatte spesso la quarta parete, rivolgendosi direttamente ai lettori.\nShe-Hulk risulta 11\u00aa nella classifica di \"Comics Buyer's Guide\" \u00abLe 100 donne pi\u00f9 sexy dei fumetti\u00bb.\nStoria editoriale.\nIl personaggio ha esordito nella serie a fumetti \"The Savage She-Hulk\" (vol. 1) nel febbraio 1980, scritta da Stan Lee - solo il primo numero - e da David Kraft, e pubblicata per soli due anni. Il personaggio torn\u00f2 protagonista di una propria serie nel 1989, \"Sensational She-Hulk\" (vol. 1), scritta e disegnata inizialmente da John Byrne, caratterizzata da un tono umoristico-grottesco ed edita fino al 1994. Nel 2004 esord\u00ec una terza serie, \"She-Hulk\" (vol. 1) edita per soli 12 numeri e seguita l'anno successivo da una quarta, \"She-Hulk\" (vol. 2), pubblicata fino al 2009. All'interno del programma di rilancio editoriale noto come Marvel NOW!, esord\u00ec l'equivalente femminile di Hulk Rosso, Red She-Hulk, alter ego di Betty Ross, sulla testata omonima del 2012, \"Red She-Hulk\" (vol. 1), che continu\u00f2 la numerazione della precedente serie dedicata ad Hulk, \"Hulk\" (vol. 1), partendo dal n. 58 ed edita fino al 2013. Nel 2014 esord\u00ec poi \"She-Hulk\" (vol. 3) edita fino al 2015 e poi, nel 2017, le storie del personaggio sono continuate nella serie \"Hulk\" (vol. 3), precedentemente dedicata ad Hulk ed edita fino a dicembre per 11 numeri quando \u00e8 stata sostituita da \"She-Hulk\" (vol. 4) che, all'interno della saga Legacy, parte riprendendo la numerazione considerando tutte le serie e le miniserie precedenti dedicate al personaggio.\nEdizione italiana.\nL'edizione italiana delle storie del personaggio \u00e8 stata pubblicata da diversi editori: inizialmente dalla Max Bunker Press in modo incompleto e discontinuo sulla rivista SuperComics, mentre la Play Press nella collana \"Play Special\" e dalla Panini Comics in appendice al mensile \"Fantastici Quattro.\"\nPersonalit\u00e0.\nLa personalit\u00e0 del personaggio \u00e8 cambiata nel corso dei decenni dalla sua prima apparizione: originariamente irascibile e violenta, ora \u00e8 raffigurata come una donna amante del divertimento, gentile ed empatica, ma ancora grintosa che usa spesso l'umorismo mentre combatte. Ha affermato che non vuole uccidere i suoi avversari, specialmente quelli che ha gi\u00e0 sconfitto. Prova anche un grande rimorso per avere devastato una piccola cittadina (dovuto alla sua trasformazione divenuta incontrollabile per breve tempo a causa delle radiazioni), e ha aiutato a ricostruirla.\nCome avvocato dai forti ideali, il personaggio ha una storia per avere difeso i diritti delle minoranze, malati mentali, libert\u00e0 civili, inclusi i diritti di criminali per non venire indebitamente maltrattati e offrire una difesa appropriata o di individui per non venire ingannati da corporazioni meno etiche ma anche per una convinzione nella necessit\u00e0 di avere leggi e ordine.\nQueste priorit\u00e0 hanno a volte provocato conflitti in Jennifer, come il cambiamento della sua posizione riguardo all'Atto di Registrazione dei Superumani, quando era stata illusa che Hulk, l\"'alter ego\" di suo cugino Bruce Banner (che lei considera come un fratello) venne lanciato nello spazio senza un processo legale o quando pens\u00f2 di essere una torturatrice e assassina di bambini e venne estromessa da qualsiasi carica civile.\nIn un'intervista lo sceneggiatore Peter David la descrive: \nBiografia del personaggio.\nShe-Hulk \u00e8 l'alter ego di Jennifer Walters, cugina di Bruce Banner, alias Hulk. Di professione avvocato, ha ottenuto i suoi poteri in seguito a una trasfusione di sangue da Bruce, ma a differenza del cugino riesce a controllare le sue trasformazioni. Come She-Hulk ha fatto parte dei Vendicatori ed \u00e8 una riserva dei Fantastici Quattro, di cui \u00e8 stata anche membro stabile per diverso tempo, durante un periodo di assenza della Cosa. Ha stretto un forte legame di amicizia con tutti i componenti del gruppo, legame che si \u00e8 conservato anche dopo il suo allontanamento e il suo rientro in pianta stabile nei ranghi dei Vendicatori.\nAlla ricerca di She-Hulk.\nDopo un periodo nei Vendicatori, subisce una mutazione divenendo pericolosa come il cugino del quale va alla ricerca inseguita dai Vendicatori. Questi, non essendo a conoscenza del fatto che l'emozione che fa innescare la trasformazione di Jennifer \u00e8 la paura e non la rabbia come per Hulk, la spaventano scatenando sul paese una forza della natura. Nonostante l'intervento di Bruce Banner che tenta di calmarla, il gruppo non riesce a placarla e allora Occhio di Falco colpisce lo scienziato per farlo trasformare in Hulk, che affronta cos\u00ec la She-Hulk bestiale, distruggendo gran parte dei dintorni di Bone. Alla fine interviene il Fante di cuori che riassorbe l'energia gamma per fermare i due bruti.\nAvvocato a tempo pieno.\nIn seguito, a causa della sua mancanza di seriet\u00e0 e del suo comportamento libertino, Jennifer viene espulsa dalle fila dei Vendicatori. Contemporaneamente viene licenziata dal suo incarico presso l'ufficio del procuratore distrettuale di New York poich\u00e9 la sua attivit\u00e0 di supereroina aveva delle ripercussioni giuridiche negative in aula. Viene contattata dallo studio legale \"Goodman, Lieber, Kurtzberg &amp; Holliway\", specializzato in problematiche legate alle attivit\u00e0 superumane, che le propone un impiego da avvocato con la condizione di restare umana mentre lavora per l'azienda. Durante questo periodo capisce che ha molto da offrire al mondo in entrambe le sue forme.\nVendicatori divisi.\nDurante gli eventi narrati nella saga \"Vendicatori divisi\", She-Hulk perde il controllo a causa di Scarlet e si scaglia contro i suoi compagni uccidendo Visione, ferendo Capitan America e mandando in coma Wasp. Iron Man riesce a fermarla e in seguito viene ridotta a uno stato mentale di semidemenza e relegata in una prigione di massima sicurezza dello S.H.I.E.L.D.. Successivamente venne curata e liberata e inizi\u00f2 a lavorare a tempo pieno come avvocato.\nHouse of M.\nAssieme agli X-Men fece parte del gruppo di supereroi recatisi a Genosha per decidere il fato di Scarlet. Nella nuova realt\u00e0 plasmata dal potere di Wanda, Jen era una normalissima avvocatessa \"Sapiens\"; proprio nel momento in cui Layla Miller la risveglia, stava uscendo dal tribunale in compagnia del collega Matt Murdock. She-Hulk e Murdock si uniscono poi all'assalto a Genosha.\nCivil War.\nShe-Hulk \u00e8 a favore della registrazione e si unisce alla fazione di Iron Man per combattere i ribelli di Capitan America. Poco tempo prima lo scoppio della guerra civile fra supereroi, Jennifer sposa l'astronauta John Jameson, figlio del celebre JJJ, direttore del Daily Bugle. Il neosposo John organizz\u00f2 una cena a casa di suo padre, l'editore del \"Daily Bugle\" J. Jonah Jameson: nel bel mezzo di una cena, Jonah l'attacca con la prima versione dell'ammazzaragni, furioso per il matrimonio del figlio con lei e per il fatto di essere stato imbrogliato da Peter Parker, che per anni gli ha venduto foto dell'Uomo Ragno, nascondendogli la sua vera identit\u00e0. Dopo lo scontro, Jenny convince Jameson che potr\u00e0 far causa contro Parker e chiedere un risarcimento di milioni di dollari.\nIn seguito Jennifer ha scoperto che \u00e8 stata indotta a innamorarsi di John a causa dei poteri di Starfox, compagno nei Vendicatori ed ex amante di Jen; Eros si giustific\u00f2 dichiarando di aver agito in buona fede, cercando di rimediare alla solitudine che attanagliava il cuore dell'amica, ma una donna indipendente come Jennifer non poteva accettare che qualcuno violasse la sua privacy in questo modo. Una volta scoperta la verit\u00e0, She-Hulk annull\u00f2 il matrimonio, tornando ad essere single e indipendente; la si \u00e8 vista passare la notte con Clay Quatermain, agente S.H.I.E.L.D. a capo dell'unit\u00e0 \"Hulkbuster\".\nWorld War Hulk.\nIn seguito She Hulk diverr\u00e0 un'agente S.H.I.E.L.D. incaricata di sconfiggere i nemici di Hulk che, in sua assenza, stanno seminando distruzione; successivamente Jennifer scoprir\u00e0 che il cugino fu spedito nello spazio da Tony Stark e decider\u00e0 di fargli causa.\nSebbene collabori con le forze della terra, Jen cerca di far ragionare il suo amato cugino, comprendendone il dolore e l'astio, ma anche lei non rimane immune dalla furia di Hulk, che non esita a colpirla una volta che gli si pone davanti.\nHulk Rosso.\nAssieme a Doc Samson e Iron Man, Jen si reca in Russia per indagare sull'omicidio di Abominio; viene a conoscenza dell'esistenza di un nuovo Hulk, rosso, intelligente e fortissimo, che sconfigge senza difficolt\u00e0 sia lei che Iron Man; Jennifer rimane terrorizzata dall'idea che l'Hulk rosso fosse in grado di ucciderla facilmente. In seguito si unisce ad una squadra formata da Hulk, Iron Man, la Cosa, Sub-Mariner, la Torcia Umana e Ares per dare la caccia al mostro.\nNon avendo avuto successo per la seconda volta, Jen si unisce ad altre due superdonne forzute, Thundra e la Valchiria per poter consegnare allo S.H.I.E.L.D. il mostro rosso che l'ha duramente sconfitta in combattimento. Rulk riesce ad avere la meglio sul terzetto di guerriere, ma in seguito ad esse si aggiungono Sue Richards, Tempesta, Vedova Nera, Donna Ragno, Dazzler, Hellcat e Tigra grazie alle quali il mostro viene facilmente sconfitto. Ma \u00e8 un trucco e il Gigante Rosso riesce a scappare.\nDark Reign.\nDurante il regno di Norman Osborn, Jennifer combatte contro Lyra, la figlia di Hulk e Thundra proveniente da una realt\u00e0 alternativa, giunta su Terra-616 in cerca del DNA del \"pi\u00f9 grande eroe di quell'era\". Mentre le due combattono, Sentry lancia via Jennifer pensando che l'uomo a cui Lyra si riferisca sia lui. She-Hulk ritorna, arrabbiata, e prende a pugni Sentry fino a mandarlo a terra.\nShe-Hulk raggiunge Lyra alla Torre dei Vendicatori e assieme affrontano e mettono in difficolt\u00e0 gli Oscuri Vendicatori. Assieme riusciranno a scappare grazie agli agenti A.R.M.O.R.. Da questo episodio She-Hulk e Lyra instaurano un rapporto di amicizia e rispetto (Lyra prender\u00e0 Jennifer come sua fonte di ispirazione e mentore spirituale dopo averla conosciuta).\nLa caduta degli Hulk.\nJennifer, catturata dall'A.I.M., prova a scappare ma viene fermata e apparentemente uccisa dalla She-Hulk Rossa. Viene poi rivelato da Doc Samson che la donna che She-Rulk aveva ucciso non era la vera Jennifer Walters ma un Life Model Decoy e che Jen \u00e8 tenuta sotto osservazione dall'Intelligenzia.\nViene poi liberata da Lyra con la quale affronta She-Rulk.\nPoteri e abilit\u00e0.\nUna trasfusione di sangue irradiato da raggi gamma del cugino Bruce Banner (Hulk) dona poteri sovrumani a Jennifer Walters. Come She-Hulk, possiede un'immensa forza superumana, che la rende la donna pi\u00f9 forte dell'universo Marvel, almeno per quanto riguarda il piano fisico. Sebbene la sua forza inizialmente rimanesse ad un livello prestabilito e non aumentasse, pi\u00f9 tardi \u00e8 stato dichiarato che cresce in proporzione alla paura o alla rabbia, similmente al famoso cugino. She-Hulk possiede anche velocit\u00e0, agilit\u00e0, riflessi e resistenza sovrumane. A differenza di Hulk, la personalit\u00e0 e l'intelligenza di Jennifer sono molto meno influenzate quando \u00e8 trasformata in She-Hulk, sebbene diventi pi\u00f9 sicura di s\u00e9 e assertiva. Per un lungo periodo di tempo She-Hulk non \u00e8 stata in grado di ritrasformarsi in Jennifer, ma questo inconveniente non l'ha mai impensierita.\nCome She-Hulk, Jennifer \u00e8 enormemente pi\u00f9 forte che in forma umana. Di conseguenza ogni aumento di forza fisica raggiunto tramite un intenso allenamento fisico da Jennifer Walters verr\u00e0 amplificato in forma di She-Hulk, rendendola ancora pi\u00f9 forte. Nel ciclo di storie dello sceneggiatore Dan Slott, dopo essere stata battuta dal Campione dell'Universo, Jennifer Walters si allena per vari mesi con Gamora allo scopo di rafforzarsi in forza fisica e massa muscolare: la sua superiore forma fisica permane in proporzione trasformandosi in She-Hulk, tanto da sconfiggere facilmente l'avversario nella rivincita. In questa forma era in grado di sostenere senza sforzo su un singolo braccio la Cosa al peso massimo con la propria forza limitata da una \"Jupiter suit\", ed era considerata pi\u00f9 forte di Ercole. Il suo livello base di forza si \u00e8 poi abbassato.\nInizialmente in grado di sollevare 75 tonnellate, come riportato nei \"Marvel Handbook\", successivamente \u00e8 progredita fino alla \"100 gamma di tonnellate\" (o classe 7/7) che annovera al suo interno i personaggi dotati di forza fisica incalcolabile, tra i quali Ercole, la Cosa, Thor e lo stesso Hulk.\nIl fisico di She-Hulk \u00e8 eccezionalmente resistente al dolore, alle intemperie e ai danni (la sua pelle pu\u00f2 sopportare temperature estreme, tremende tensioni e colpi senza ferite da puntura o lacerazioni), e ha un fattore rigenerante che la rende immune a tutte le malattie terrestri e le permette di riprendersi in fretta anche da gravi ferite come quelle date dagli artigli di Wendigo.\nShe-Hulk \u00e8 una formidabile combattente corpo a corpo, essendo stata addestrata da Capitan America e Gamora. Anche come Jennifer Walters \u00e8 in grado di liquidare con le arti marziali numerosi rapinatori pi\u00f9 grossi di lei. Durante la saga \"Planet Without a Hulk\" di Dan Slott, proprio grazie a queste nuove tecniche di lotta e a strategie ben pianificate riuscir\u00e0 a sconfiggere Abominio usando la psicologia (con l'aiuto di Doc Samson) e colpendolo ai nervi e in vari punti del corpo, paralizzandolo e dimostrando una discreta conoscenza dell'agopressione; Wendigo (con l'aiuto di Wolverine) ed altri nemici di Hulk. Grazie all'allenamento degli alieni Ovoidi, She-Hulk \u00e8 in grado di scambiare poteri e corpi con altre donne della stessa specie, ma mantiene la sua pigmentatura verde della pelle; ha fatto uso di questa abilit\u00e0 soltanto una volta.\nMolto intelligente, She-Hulk \u00e8 un abile ed esperto procuratore legale che ha frequentato l'Universit\u00e0 della California a Los Angeles, dove era membro dell'Ordine della Cuffia, una associazione nazionale che riunisce i migliori avvocati americani; \u00e8 probabile che abbia conseguito un master e una laurea in giurisprudenza presso la Harvard Law School per integrare il suo dottorato in giurisprudenza. She-Hulk esercitava legalmente come membro dei Magistrati, che aveva il potere di obbligarla a giudicare casi ovunque nel Creato. Smise di operare in questa funzione dopo essersi aggiudicata con successo i meriti per continuare l'esistenza del proprio universo, opposto all'universo Ultimate, davanti al Tribunale Vivente. Ha vinto molte cause e mostrato una grande versatilit\u00e0 nella sua pratica legale, rappresentando eroi in costume, imputati criminali, societ\u00e0 e persino vittime di violenza domestica.\nJennifer \u00e8 anche un'abile pilota e ha usato in precedenza una automobile Dodge modificata del 1995, equipaggiata con tecnologia che le permette di volare nell'atmosfera terrestre e nello spazio entro distanze limitate e con cui non \u00e8 possibile effettuare voli interstellari.\nAccoglienza.\nShe-Hulk \u00e8 stata classificata come il 18\u00ba pi\u00f9 grande personaggio della Marvel Comics da \"Comic Book Resources\", e come il 104\u00ba pi\u00f9 grande personaggio dei fumetti di tutti i tempi dalla rivista \"Wizard\".\n\"IGN\" l'ha anche classificata come l'88\u00ba pi\u00f9 grande eroe dei fumetti di tutti i tempi, affermando che \"molti eroi hanno guadagnato assistenti femminili nel corso degli anni, ma poche di queste donne sono riuscite cos\u00ec abilmente a sfuggire all'ombra dei loro omonimi come She-Hulk\", e 18\u00aa nella loro lista \"I Migliori 50 Vendicatori\".\n\"UGO Networks\" l'ha anche collocata come uno dei migliori eroi dell'intrattenimento affermando che \"se non altro, ha dimostrato di avere una durata di conservazione pi\u00f9 lunga di Spider-Woman (che \u00e8 anche in alcun modo un buon stratagemma di marketing)\".\nShe-Hulk \u00e8 stata classificata all'11\u00ba posto nella lista delle \"100 donne pi\u00f9 sexy nei fumetti\" di \"Comics Buyer's Guide\".\nAltre versioni.\nUltimate.\nDi She-Hulk esiste anche una versione Ultimate, apparsa nel corso della miniserie \"Ultimate Wolverine vs. Hulk\". In questo universo la gigantessa di giada non \u00e8 Jennifer Walters, che compare come scienziata dello S.H.I.E.L.D. creatrice di una variante del siero del supersoldato, bens\u00ec Betty Ross, che si inietta tale siero per soccorrere Bruce Banner, scampato alla condanna a morte per i crimini commessi da Hulk e braccato da Wolverine su ordine di Nick Fury.\nCome l'originale, She-Hulk possiede una forza fisica assimilabile a quella di Hulk, al quale riesce a tenere testa, ma \u00e8 in grado di controllarsi, indurre ed invertire la trasformazione grazie al Siero modificato per creare \u00abtanti Hulk pi\u00f9 calmi\u00bb.\nDopo uno scontro con Wolverine, che le mette un collare, creato da Forge, in grado di ucciderla qualora si trasformi, viene presa in cura dallo S.H.I.E.L.D. per invertire le sue condizioni.\nVecchio Logan.\nIn questo universo apocalittico in cui l'America \u00e8 stata spartita tra i grandi supercattivi, Jennifer ha fatto figli con Hulk e ha dato vita alla Hulk Gang. Viene in seguito uccisa da un infuriato Wolverine.\nMarvel Zombies.\nNell'universo apocalittico in cui quasi tutti i personaggi dell'universo Marvel sono stati trasformati in zombie da un misterioso virus di \"Marvel Zombies\", She-Hulk viene convocata nella sede dei Vendicatori dal Colonnello America, uscendone poi gi\u00e0 \"zombificata\". Viene poi bloccata dalla Cosa dopo aver mangiato Franklin e Valeria Richards. La Donna invisibile la uccider\u00e0 a malincuore creando un campo di forza dentro la testa di She-Hulk e facendogliela esplodere.\nEarth X.\nIn \"Earth X\", Jennifer Walters viene uccisa mentre \u00e8 posseduta dall'Hydra; l'essere risultante diventa una Hydra Queen.\nFuturo imperfetto.\nNel futuro alternativo del Maestro, Jennifer viene chiamata Shulk e il suo \"partner\" \u00e8 Emil Blonsky; i due uniscono le forze per combattere il Maestro, ma vengono continuamente sconfitti.\nAltri media.\nVideogiochi.\nIl personaggio \u00e8 apparso nei seguenti videogiochi:"}
{"id": "264934", "revid": "1718925", "url": "https://it.wikipedia.org/wiki?curid=264934", "title": "Crumiro", "text": "Crumiro \u00e8 il termine con cui si indica \u2013 con accezione tendenzialmente negativa \u2013 un lavoratore che non aderisce a uno sciopero e non sospende la sua prestazione di lavoro, indipendentemente da quanto determinato in sede sindacale, col possibile effetto di diminuire l'impatto e l'efficacia dello sciopero stesso e, naturalmente, la capacit\u00e0 contrattuale del sindacato rispetto alle rivendicazioni oggetto di controversia col datore di lavoro. Ma anche chi prendeva il posto di lavoro di chi veniva cacciato dal lavoro per colpa dello sciopero.\nEtimologia.\nLa parola deriva dal nome della trib\u00f9 tunisina dei Khumir (resa in francese come \"Kroumirs\" e dal francese passata nell'italiano \"Krumiri\"), che acquis\u00ec notoriet\u00e0 verso la fine dell'Ottocento per le numerose scorrerie tra Tunisia e Algeria, che diedero il pretesto alla Francia per occupare la Tunisia. I resoconti delle imprese dei Krumiri furono cos\u00ec raccapriccianti che essi divennero in Europa i selvaggi per antonomasia.\nSe il sapore esotico del termine fu sfruttato in sede commerciale (per esempio per i Krumiri, biscotti tipici di Casale Monferrato, inventati da Domenico Rossi nel 1878, e poi per i Kroumirs, dolci di pasta di mandorle di Confolens, in Francia, inventati da Auguste Redon nel 1895), d'altra parte esso venne largamente impiegato, soprattutto in Francia, come epiteto spregiativo e razzista per riferirsi a immigrati nordafricani (e non solo).\nNel lessico sindacale italiano il termine Krumiri (all'epoca diffuso soprattutto in Francia) fece la sua prima comparsa sporadica nel gergo tipografico per designare i lavoratori non specializzati utilizzati nelle tipografie durante gli scioperi (\"Avanti!\", 28 febbraio 1900), per poi entrarvi massicciamente nei primi mesi del 1901, mutando con l'uso in crumiri, in occasione del grande sciopero dei lavoratori del porto di Marsiglia (in grande maggioranza italiani), proclamato il 28 febbraio 1901 e continuato fino all'8 aprile. \nNel corso dello sciopero si ventil\u00f2 la possibilit\u00e0 di sostituire gli scioperanti con \"arabi\", e probabilmente di qui nacque l'uso di chiamare Krumiri i lavoratori che, contro le indicazioni del sindacato, si rifiutavano di partecipare allo sciopero. Con questo significato il termine venne impiegato per la prima volta sul quotidiano socialista \"Avanti!\" del 31 marzo 1901, esprimendo disprezzo per un gruppo di lavoratori italiani che erano stati ingaggiati per sostituire gli scioperanti.\nPer qualche tempo il termine indic\u00f2 in senso generico i sottoproletari non sindacalizzati e disposti a qualunque compromesso (Francesco Papafava, \"Giornale degli economisti\", maggio 1901). A consacrare il senso attuale di \"sabotatore dello sciopero\" fu poi, in giugno, uno sciopero dei carbonai a Genova, in occasione del quale venne formalmente costituito un \"sindacato giallo\" (\"Lega cattolica di lavoro\", 12 giugno 1901), con lo scopo di fornire lavoratori durante gli scioperi. In tale occasione il termine \"krumiro\" venne utilizzato in modo cos\u00ec massiccio che in breve divenne il termine tecnico per designare i non scioperanti."}
{"id": "264935", "revid": "1699816", "url": "https://it.wikipedia.org/wiki?curid=264935", "title": "Presto", "text": ""}
{"id": "264936", "revid": "599013", "url": "https://it.wikipedia.org/wiki?curid=264936", "title": "Cear\u00e0", "text": ""}
{"id": "264937", "revid": "125372240", "url": "https://it.wikipedia.org/wiki?curid=264937", "title": "Zecchino d'Oro 2006", "text": "Il quarantanovesimo Zecchino d'Oro si \u00e8 svolto a Bologna dal 21 al 25 novembre 2006.\n\u00c8 stato condotto da Cino Tortorella, Veronica Maya e Nino Frassica, e come ospite aiutante, il piccolo Alex Polidori, ed inoltre con la partecipazione di: Nancy Brilli (marted\u00ec), Lorena Bianchetti (mercoled\u00ec), Matilde Brandi (gioved\u00ec) e Anna Falchi (venerd\u00ec e sabato). La sigla era una canzone cantata sulla melodia de , ma con testo rielaborato.\nCome ospiti di questa edizione abbiamo avuto i personaggi di Winnie The Pooh, le Winx, Vanessa Ferrari, Massimiliano Ossini e il Mago Pecar.\nIn questa edizione Topo Gigio ha partecipato solo nella giornata finale, e negli Speciali di Natale.\nIl Fiore della solidariet\u00e0 del 2006 \u00e8 dedicato alla realizzazione di un centro nutrizionale pediatrico in Brasile"}
{"id": "264938", "revid": "123388476", "url": "https://it.wikipedia.org/wiki?curid=264938", "title": "Asteroide areosecante", "text": "Un asteroide areosecante, o (dalla lingua inglese) Mars-crosser, \u00e8 un asteroide del sistema solare la cui orbita interseca quella del pianeta Marte. Gli asteroidi areosecanti propriamente detti devono necessariamente presentare un perielio situato all'interno dell'orbita marziana, e un afelio situato all'esterno; la lista che segue comprende anche quegli asteroidi che rasentano solamente l'orbita del pianeta, internamente o esternamente, pur non intersecandola mai.\nAll'interno della lista ci sono due asteroidi caratteristici: Eureka, l'unico troiano numerato di Marte, e , il solo altro co-orbitale marziano numerato."}
{"id": "264939", "revid": "827882", "url": "https://it.wikipedia.org/wiki?curid=264939", "title": "Nuovi Vendicatori", "text": "I Nuovi Vendicatori (\"New Avengers\") sono un gruppo di supereroi ideato nel 2005 da Brian Michael Bendis come evoluzione del precedente gruppo dei Vendicatori; ha esordito nel settembre 2005 nella omonima serie a fumetti \"New Avengers\" (vol. 1), edita negli Stati Uniti d'America dalla Marvel Comics.\nLa caratteristica del gruppo \u00e8 quella di riunire alcuni dei pi\u00f9 celebri eroi della Marvel come Iron Man, a personaggi che non avevano mai fatto parte di gruppi come l'Uomo Ragno.\nStoria editoriale.\nA seguito della conclusione della serie dedicata al gruppo dei Vendicatori, \"The Avengers\" (vol. 1), con il ciclo di storie scritte da Bendis che fece da prologo alla saga dei \"Vendicatori divisi\" \"(Avengers Disassembled\") - che si concluder\u00e0 l'anno successivo in un numero unico fuori serie, \"Avengers: Finale -\" le storie del gruppo proseguirono in nuova testata, \"New Avengers\" (vol. 1), dedicata a una nuova generazione di personaggi, della quale fecero parte anche Spider-Man e Wolverine, in un ciclo di storie scritto da Bendis che riprese gli eventi narrati in \"Avengers: Finale\"; la serie si concluder\u00e0 nel 2010, alla fine della saga \"Siege\", e avr\u00e0 un epilogo nel numero unico \"New Avengers: Finale\".\n\"Heroic Age\" (2010-2013).\nLa Marvel nel 2010, in concomitanza con l'iniziativa editoriale Heroic Age, rilanci\u00f2 alcune serie fra cui quelle dedicate ai Vendicatori e, a luglio esord\u00ec la quarta serie della testata dedicata al gruppo classico mentre il mese successivo esord\u00ec la seconda serie di \"New Avengers\" (vol. 2).\n\"Marvel NOW!\" (2013-2014).\nNel 2012 la Marvel, al fine di rilanciare le serie a fumetti, diede vita al progetto Marvel NOW! che nacque come conseguenza degli eventi narrati nel crossover \"Avengers vs. X-Men\". A seguito di questo rilancio nel 2013 esordisce, curata da Jonathan Hickman, la terza serie dedicata al gruppo, \"New Avengers\" (vol. 3).\n\"All New All Different Marvel\" (dal 2014).\nA seguito degli eventi narrati nel crossover \"Secret Wars\", parte nel 2014 un nuovo rilancio delle serie a fumetti della Marvel denominato All New All Different Marvel. All'interno di questo progetto venne rilanciata anche, nel 2015, \"New Avengers\" (vol. 4).\nEdizione italiana.\nLa serie \u00e8 stata edita in Italia dalla Panini Comics, sotto l'etichetta Marvel Italia, all'interno della collana \"Thor &amp; I Nuovi Vendicatori\".\nTrama.\nA seguito delle vicende di Vendicatori Divisi, non esisteva pi\u00f9 alcuna formazione dei Vendicatori ma un misterioso complotto eseguito da Electro provoc\u00f2 un'evasione di massa dal \"Raft\", l'impianto di super massima sicurezza di Ryker's Island, che liber\u00f2 una moltitudine di supercriminali tra i quali l'Uomo Porpora, Carnage, gli U-Foes, Vermin, la Squadra Distruttrice, Mister Hyde e l'Uomo Assorbente, approfittando dell'assenza dei Fantastici Quattro e degli X-Men. A fronteggiare questa rivolta c'era solo un piccolo gruppo di supereroi ritrovatisi per coincidenza: Iron Man, Capitan America e l'Uomo Ragno accorsi sul luogo assieme allo S.H.I.E.L.D., Devil, Luke Cage e a Jessica Drew, la prima Donna Ragno, che si trovavano all'interno del Raft al momento della rivolta e il misterioso Sentry, rinchiuso a sua volta nell'istituto in seguito all'omicidio della moglie.\nIn seguito al successo di questa missione improvvisata, Iron Man e Capitan America comprendono che il mondo ha realmente bisogno di una nuova squadra di Vendicatori e cercano di rintracciare i loro bizzarri compagni per fondare immediatamente la nuova formazione. Steve riusc\u00ec a convincere tutti tranne Devil che rifiut\u00f2 la proposta perch\u00e9 non voleva mettere il gruppo contro l'opinione pubblica per colpa della sua discussa doppia identit\u00e0 e perch\u00e9 preferiva agire da solo.\nRecatisi nella Terra Selvaggia, dopo aver catturato e interrogato Electro, per scoprire l'origine dell'attentato al Raft e per acciuffare Sauron, i Nuovi Vendicatori incontrarono Wolverine, gi\u00e0 sul luogo. Catturati dal mutato \"Sauron\", il gruppo di supereroi riusc\u00ec in seguito a liberarsi grazie anche al suo supporto e a tornare negli Stati Uniti, dove Wolverine si un\u00ec ufficialmente al gruppo. Iron Man decise di indagare anche su Sentry, scoprendo che l'eroe aveva perso, assieme a tutto il mondo, ogni ricordo del suo passato da eroe, per colpa di Mastermind e Il Generale: grazie a Emma Frost degli X-Men i suoi ricordi e quelli dell'umanit\u00e0 sono quindi tornati.\nDopo essersi ripresi dalla battaglia contro Void, il nemico di Sentry, Capitan America chiede a Matt Murdock di aiutare la squadra a ritrovare un evaso, Silver Samurai, per cui era stata organizzata l'evasione dal Raft; Matt rifiut\u00f2 di aiutarli ma gli consigli\u00f2 una vecchia conoscenza, Echo.\nI Vendicatori raggiunsero il Giappone, mentre Echo, celata sotto i panni di Ronin, spi\u00f2 Silver Samurai che si incontr\u00f2 con Madame Hydra. Viper spieg\u00f2 ad Harada che lo S.H.I.E.L.D. e l'HYDRA erano corrotti all'interno e le serviva il suo aiuto per distruggerli e avere il controllo di entrambi. Ronin venne scoperto, scapp\u00f2 e chiese soccorso ai Vendicatori, nella Stark Tower di Tokyo, dove si svolse un violento combattimento con i Ninja della Mano, durante la quale Luke venne buttato gi\u00f9 dal palazzo. La Donna Ragno vol\u00f2 fino al nascondiglio di Harada dove prima parl\u00f2 con Madame Hydra e la stese, dopo un ordine della donna, all'arrivo dei Vendicatori. Dopo un breve colloquio tra i Vendicatori e Harada, Viper venne catturata. Mentre il Quinjet attraversava l'oceano la Donna Ragno liber\u00f2 Madame Hydra, rivelando a Capitan America e a Echo il suo doppiogioco. All'arrivo a New York, Ronin svel\u00f2 la sua identit\u00e0 agli altri per poi tornare in Giappone per aiutare Harada a riconquistare la Mano.\nSteve parl\u00f2 a Jessica e la costrinse a confessare: lei era stata contattata da un agente Hydra che le aveva promesso di ridarle i suoi poteri a patto che lei facesse da spia nello S.H.I.E.L.D.\nJessica contatt\u00f2 Nick Fury per spiegargli tutto e Nick decise che lei avrebbe fatto un doppiogioco, avrebbe dato all'Hydra informazioni che lui voleva in cambio di informazioni su cosa stava facendo l'HYDRA: tutto questo funzion\u00f2 fino alla Guerra segreta, dopo la quale Nick fu costretto a nascondersi. Jessica continu\u00f2 a essere un'agente ma quando ci fu l'evasione e poi l'invito di essere un Vendicatore Jessica fu costretta, come spia, ad accettare. Jessica dopo la presentazione al pubblico dei Vendicatori, and\u00f2 in un bar dove si incontr\u00f2 con l'agente Hydra che l'aveva contattata.\nUltimamente l'energia dei mutanti allontanata da Scarlet \u00e8 tornata e si \u00e8 unita in un unico essere detto il Collettivo, che dopo aver distrutto la sua citt\u00e0 e massacrato Alpha Flight \u00e8 giunto negli Stati Uniti, dove si \u00e8 scontrato con i Nuovi Vendicatori e Ms. Marvel; a quest'ultima sono ritornati i poteri cosmici per un brevissimo istante, prima di essere sconfitta. Sentry l'ha salvata portando il Collettivo fuori dal pianeta, dove ha incominciato una dura battaglia in cui ha perso venendo allontanato. Il Collettivo fa ritorno sulla Terra, dove alla fine i Nuovi Vendicatori riescono a sconfiggerlo con uno stratagemma.\nCivil War.\nDurante Civil War, la maggior parte dei Nuovi Vendicatori si opporranno alla registrazione mentre Sentry e Iron Man la appoggeranno. Capitan America rifiuter\u00e0 la registrazione definendola come un atto contro i diritti di libert\u00e0 e di espressione su cui sono basati gli Stati Uniti d'America.\nLuke Cage si schiera a fianco di Cap, condividendo l'idea che vede l'atto come una violazione della libert\u00e0 individuale. La Donna Ragno viene tradita da Iron Man che rivela a Maria Hill della sua vita come doppiogiochista per l'HYDRA. Jessica si unir\u00e0 ai Vendicatori Segreti comandati da Capitan America, non avendo nessun altro posto dove rifugiarsi.\nMentre Wolverine (al pari degli X-Men) mantiene una posizione neutrale (bench\u00e9 il suo parere personale coincida con quello di Cap), l'Uomo Ragno segue Iron Man tra i favorevoli e, per dare il buon esempio, si smaschera in diretta mondiale; in seguito per\u00f2 alla morte violenta di Golia nero, alias Bill Foster ed aver visto il carcere 42 nella Zona Negativa e come vengono trattati gli eroi catturati, si ribella e si unisce alla fazione di Capitan America.\nL'Iniziativa.\nA causa della vittoria di Iron Man sui ribelli e dell'assassinio di Capitan America, questo gruppo di Vendicatori \u00e8 in clandestinit\u00e0 ma si ritrova grazie alla volont\u00e0 del gruppo, alla saggezza del Dottor Strange e al sostegno economico di Pugno d'acciaio. Dopo essere sfuggiti una prima volta ai Potenti Vendicatori, decidono di andare in Giappone per salvare Maya Lopez.\nDopo uno scontro con la Mano ed Elektra, trovano rifugio nella base di Silver Samurai; l\u00e0 Jessica racconta che Ms. Marvel le ha detto che il Capitano era vivo, teoria confermata da Strange che aveva indagato nella sua forma astrale. Al Raft, dopo aver constatato che il cadavere di Capitan America \u00e8 falso ed essere scappati dal gruppo di Vendicatori guidato da Iron Man, sono inseguiti fino al Sancta Sanctorum di Strange. Lo Stregone Supremo fa s\u00ec che il gruppo non sia notato dalla magia di Fratello Voodoo e della tecnologia di Iron Man. Stark, conscio o meno se i Nuovi Vendicatori erano l\u00ec, inizia a parlare dicendo agli eroi che la registrazione ormai \u00e8 legge e che devono accettarla.\nDopo che se ne \u00e8 andato, l'Uomo Ragno dice che ormai \u00e8 finita ma Luke Cage dice che secondo lui c'\u00e8 qualcuno dietro alla follia di Scarlet e al capovolgimento del mondo. Poco dopo arriva Clint Barton che chiede al gruppo di accettarlo come nuovo membro; decidono cos\u00ec di andare in Giappone per salvare Maya Lopez e dopo averla salvata trovano aiuto presso Silver Samurai; nella base Cage cerca di trattenere Elektra, ma improvvisamente Echo trafigge il Dottor Strange con una spada e rincomincia la battaglia: Dottor Strange in forma astrale libera Echo dall'influsso mentale, che trafigge Elektra con la sua katana. Concluso lo scontro, i Nuovi Vendicatori scoprono che Elektra \u00e8 una skrull.\nSecret Invasion.\nDi ritorno dal Giappone, col cadavere Skrull, il team comincia a farsi domande su quanto avvenuto: quello di Elektra non pu\u00f2 essere un caso isolato, sicuramente ci sono altri Skrull infiltrati nella comunit\u00e0, forse anche tra di loro; decidono allora il da farsi, la Donna Ragno propone di portare il cadavere a Stark, mentre Occhio di Falco e Cage rifiutano, ritenendo che Stark sia una delle pi\u00f9 probabili spie Skrull.\nDurante un \"black out\" mondiale, dovuto alla battaglia tra i Potenti Vendicatori ed Ultron, l'aereo si spegne e precipita: Pugno d'Acciaio tenta un atterraggio di fortuna, mentre la Jessica Drew vola via. La Donna Ragno torna indietro a reclamare il cadavere da portare a Iron Man; Wolverine tenta di fermarla ma lei lo colpisce con un raggio bioelettrico e porta via il corpo, lasciando i compagni svenuti tra le macerie.\nTornati all'appartamento di Strange, ognuno va per la propria strada, tenendosi i propri dubbi e facendosi delle domande e decidono qualche giorno dopo, sperando nel frattempo di chiarirsi le idee sul da farsi.\nIntanto, Wolverine in un locale scopre il misterioso Hood mentre spara al Gufo, che aveva rubato il cyborg Deathlok allo S.H.I.E.L.D e voleva rivenderlo ad un'asta criminale. Logan cerca di saperne di pi\u00f9 ma l'enigmatico incappucciato lo sorprende, puntandogli una pistola alla tempia. Durante la lotta Hood si trasforma in una specie di demone/cyborg e riesce a sfuggirgli.\nNel frattempo i Nuovi Vendicatori si ritrovano nuovamente nella casa di Strange, decisi ognuno a dar fiducia all'altro, cosa resa ancora pi\u00f9 facile dopo che Strange compie un incantesimo all'intento di rivelare la vera natura spirituale di ognuno di loro. Wolverine rientra proprio in quel momento, rivelando il piano di Hood, ovvero quello di scatenare Deathlok contro la Stark Tower, base dei Potenti Vendicatori; decisi a seguire l'eroico esempio di Capitan America, i Nuovi Vendicatori decidono di andare in loro soccorso, bench\u00e9 questi abbiano lo scopo di arrestarli.\nAl loro arrivo per\u00f2 trovano gli abitanti di New York trasformati in un esercito di simbionti della stessa specie di quello di Venom. Durante il combattimento, i Vendicatori si ritrovano ad affrontare non solo gli abitanti di New York trasformati ma anche vari supereroi infetti tra cui Wasp, Wolverine, il Dottor Strange, l'Uomo Ragno ed Echo. Alla fine Tony Stark risolve la situazione sviluppando una cura, malgrado le loro ostilit\u00e0, Nuovi e Potenti Vendicatori collaborano per riportare New York alla normalit\u00e0.\nIn seguito Wolverine s'infiltra nella base dei Potenti Vendicatori per parlare con Jessica Drew. Mentre lei \u00e8 sotto la doccia Wolverine la sorprende alle spalle furioso per il tradimento della donna, il canadese le chiede che ne abbia fatto del cadavere dello Skrull e quali fossero le intenzioni di Stark e lei gli risponde che anche Stark \u00e8 al corrente dell'invasione Skrull. Mentre Wolverine l'avverte della minaccia di Hood, viene sorpreso dalla Vedova Nera che lo costringe alla fuga aiutato dall'Uomo Ragno.\nSu esortazione di Wolverine, Luke Cage e i Vendicatori organizzano un agguato nel covo di Hood dove si erano radunati tutti i peggiori criminali di New York come la Squadra Distruttrice, Madame Masque e Mosaico. Comincia cos\u00ec un violento scontro che vede i criminali in difficolt\u00e0, in quanto tramite un'illusione il Dottor Strange faceva apparire un vero e proprio esercito di supereroi, quando invece erano solo in pochi; durante la rissa Hood rivela i suoi poteri demoniaci trasformandosi in un essere mostruoso e riuscendo a fuggire. Il gruppo di Cage trionfa ed assicura i criminali alla giustizia, ma Hood li fa evadere ed \u00e8 intenzionato a vendicarsi.\nDopo aver saputo da Tigra il luogo del loro nascondiglio, Hood organizza un assalto alla casa del Dottor Strange: grazie ai poteri del demone con cui s\u00ec \u00e8 fuso, riesce a dissolvere l'incantesimo che ne cela la presenza. Grazie al suo senso di ragno, l'Uomo Ragno riesce a mettere in salvo la figlia di Cage, consegnandola poi alla madre; dopodich\u00e9 ha inizio una devastante battaglia, che termina solo quando uno spossato Strange evoca un potentissimo incantesimo che stende tutti i nemici. Al termine della lotta, Ms. Marvel e un'unit\u00e0 S.H.I.E.L.D. arrivano sul posto per arrestare i criminali, ma decide di far scappare Cage e la sua banda, che non potr\u00e0 pi\u00f9 contare sull'aiuto di Stephen Strange; egli infatti ha da troppo tempo trascurato i suoi doveri di Mago Supremo ed \u00e8 costretto ad abbandonare il team. Nel frattempo Jessica Jones decide di recarsi alla Stark Tower per registrarsi, in modo da aver maggior protezione per la sua bambina. Cage e gli altri Vendicatori continuano a vivere in clandestinit\u00e0, alloggiando in un attico di propriet\u00e0 di Danny Rand (alias Pugno d'acciaio).\nI Nuovi Vendicatori, avvisati dalla Donna Ragno dell'atterraggio di un'astronave aliena nella Terra Selvaggia intervengono solo per poi trovarsi davanti i Potenti Vendicatori di Stark. Le divergenze tra i due gruppi vengono messe da parte quando dall'astronave scendono dei misteriosi personaggi aventi le sembianze dei supereroi terrestri di qualche anno prima (che appaiono con l'aspetto che avevano nei fumetti degli anni settanta, con il loro vecchi costumi, ad esempio Cage, Wolverine e alcuni altri indossanno i loro vecchi costumi, Bestia ha il vecchio aspetto ed Iron Man ha la sua vecchia armatura) ma anche amici creduti morti, come Bobbi Morse alias Mimo, la moglie di Clint Barton, la Visione originale, Scarlet (la quale, sebbene non sia morta, non si faceva viva dalla conclusione di \"House of M\"), Capitan America e Jean Grey. Subito scoppia una violenta battaglia, la quale porta i due blocchi di eroi contrapposti (credendo ognuno il blocco avverso un gruppo di Skrull) l'uno contro l'altro, finch\u00e9 un tirannosauro che irrompe sulla scena, non disperde i combattenti; mentre la Donna Ragno (Skrull) colpisce Echo (umana) gettandola contro un tronco d'albero, si scoprono i cadaveri skrull dell'Uomo Ragno (con le ragnatele ascellari) e di Occhio di Falco. Successivamente, anche Capitan America, la Bestia e Jean Grey si rivelano degli Skrull.\nIn seguito all'arrivo di Reed Richards e alla sua arma in grado di rivelare gli skrull infiltrati (come Mimo, con sommo dolore di Clint Barton) i Nuovi Vendicatori si uniscono ai Potenti Vendicatori, ai Thunderbolts, all'Iniziativa e alla squadra di Nick Fury nella battaglia finale con gli alieni nel centro di New York; anche Jessica Jones, dopo aver lasciato alle cure di Jarvis la sua bimba Danielle, si unisce alla lotta.\nGrazie all'intervento di Norman Osborn, che uccide la regina Veranke davanti alle telecamere di tutto il mondo, gli alieni vengono sconfitti e tutti i terrestri sostituiti fanno ritorno a casa, tra questi anche la vera Donna Ragno, Hank Pym, Barbara Morse e Jarvis: alla vista di quest'ultimo Jessica viene raggelata dal terrore, in quanto capisce che il maggiordomo a cui a lasciato la sua bambina \u00e8 in realt\u00e0 un alieno; purtroppo, quando lei, Luke e Ms. Marvel arrivano alla Stark Tower, il falso Jarvis \u00e8 scomparso portando con s\u00e9 la bambina.\nDark Reign.\nA causa di alcune faccende personali, Pugno d'acciaio \u00e8 costretto a lasciare il gruppo, dando la sua disponibilit\u00e0 a chiamarlo in caso di necessit\u00e0; in compenso per\u00f2 il suo posto viene preso da quattro nuovi membri: Ms. Marvel, che ha lasciato il team di Stark, le vere Jessica Drew e Mimo, di ritorno sulla terra, e soprattutto il nuovo Capitan America che ha proposto loro di usare l'appartamento di Steve Rogers come loro base.\nCollaborando con i Fantastici Quattro, i Nuovi Vendicatori cercano di rintracciare il falso Jarvis ma quando non riescono ad aver risultati nelle ricerche, Luke Cage decide di rivolgersi a Norman Osborn, promettendogli di far qualunque cosa in cambio del ritrovamento della sua bambina.\nCage e Osborn riescono a rintracciare il falso Jarvis e a farsi restituire la bambina.\nQuando per\u00f2 Osborn chiede a Cage di ricambiargli il favore, lui risponde che non lavorer\u00e0 mai come assassino, e se ne va saltando via dalla finestra della Torre dei Vendicatori.\nCage cos\u00ec fa ritorno dai Nuovi Vendicatori, i quali festeggiano il ritrovamento della bambina, ma rimangono sconvolti assistendo in TV alla conferenza stampa in cui Norman Osborn presenta al mondo i suoi Vendicatori.\nDopo aver scelto Clint Barton come leader, quest'ultimo ha chiesto, come prova di fiducia, all'Uomo Ragno di smascherarsi e con un atto di fede e coraggio Spidey rivela di essere Peter Parker ex compagno di liceo di Jessica Jones; la riunione \u00e8 interrotta da una richiesta d'aiuto da parte del loro ex membro, il Dottor Strange.\nA New Orleans i Nuovi Vendicatori, aiutati da Hellstorm, combattono contro Hood e Madame Masque che vogliono impossessarsi dell'Occhio di Agamotto, un tempo appartenuto a Strange: l'Occhio ha fatto la sua propria scelta ed il nuovo mago supremo della Terra \u00e8 Fratello Voodoo.\nIn seguito i Nuovi Vendicatori vengono sconfitti dai sicari di Hood, che usano un potente dispositivo per annullare i loro poteri. Anche i Vendicatori di Osborn vengono sconfitti, ma Norman patteggia e vengono liberati. In seguito alla battaglia tra Vendicatori ribelli e quelli governativi, Luke Cage, afflitto da un misterioso problema cardiaco, si consegna a Osborn (in quanto solo lui ha la tecnologia in grado di operarlo nonostante la sua pelle invulnerabile), mentre i suoi compagni tornano a casa. Jessica Jones, chiedendo aiuto ai numerosi amici di Cage (come Devil, Pugno d'Acciaio, Misty Knight e il Dottor Strange) organizza la liberazione di Luke: mentre una squadra combatte contro gli Oscuri Vendicatori, l'altra si occupa del salvataggio.\nIl piano ha successo e Luke, ora operato e guarito dai medici di H.A.M.M.E.R., viene riportato a casa. Osborn era per\u00f2 preparato: nel torace di Luke infatti ha fatto installare un misterioso microchip. Questo \u00e8 sia un rivelatore che un potente esplosivo, che solo con l'aiuto del Dottor Strange e di Hank Pym (ora leader dei Potenti Vendicatori) viene fatto esplodere nella villa estiva di Osborn. Norman per\u00f2 fa prigioniero Clint Barton e riesce a scoprire dove si nascondono i nuovi Vendicatori, distruggendone la base assalendola assieme agli Oscuri Vendicatori. Su suggerimento di Bucky, ora ufficialmente Capitan America, il team si era preventivamente spostato in una nuova base segreta sotterranea. Mentre la squadra s'interroga sul da farsi, all'improvviso appare Steve Rogers, il Cap originale, che dice alla squadra che \"\u00e8 ora di sistemare le cose\", riferendosi al governo di Norman Osborn.\nDurante il mini-crossover Siege (Assedio), i Nuovi Vendicatori accompagnano i Potenti Vendicatori, i Giovani Vendicatori, quel che resta dell'Iniziativa Vendicatori e i Guerrieri Segreti di Nick Fury ad Asgard (ora in Oklahoma) per affrontare Osborn, spalleggiato dagli Oscuri Vendicatori e dallo H.A.M.M.E.R.; quando lo scontro arriva in TV, il presidente Obama spedisce i Marines ad appoggiare Capitan America e i suoi.\nEt\u00e0 degli eroi.\nConcluso il regno di Norman Osborn, Steve Rogers diventa direttore dello S.H.I.E.L.D. ed autorizza ufficialmente i Nuovi Vendicatori; Luke Cage \u00e8 restio perch\u00e9 la prende comunque come un'imposizione del governo, al che Tony Stark chiede a Cage un dollaro; ottenutolo (in effetti \u00e8 un prestito di Danny Rand) Stark annuncia a Cage che \u00e8 il nuovo proprietario della magione dei Vendicatori (la prima base del gruppo originale). La formazione si trasferisce l\u00ec con una sorpresa poco gradita: Victoria Hand, ex vice di Osborn allo H.A.M.M.E.R., mandata da Rogers come contatto con lui; a parte questo, il gruppo \u00e8 libero di affrontare a modo suo i problemi che sfuggono ai Vendicatori dello S.H.I.E.L.D., soprattutto quelli legati alla strada e all'uomo comune!\nPossessione.\nLo stesso giorno in cui il comandante Steve Rogers consegna a Luke Cage e il resto dei New Avengers le chiavi del palazzo dei Vendicatori, una serie di possessioni demoniache delle figure mistiche pi\u00f9 potenti dell'universo Marvel hanno dato luogo ad un'invasione dimensionale di grande portata.\nAll'inizio, uno dei demoni prende possesso del corpo di Luke Cage, attraverso l'Occhio di Agamotto. Dopo la \"liberazione spirituale\" di Luke, il demone prender\u00e0 possesso di Iron Fist, trasportando sia lui che l'Occhio in un'altra dimensione. La mente dietro tutto questo si rivela ad Iron Fist: \u00e8 il vecchio mentore del Dottor Strange, l'Antico, creduto deceduto da tempo.\nMa i Nuovi Vendicatori hanno problemi pi\u00f9 grossi: il cielo si \u00e8 squarciato con una pioggia di fuoco e creature di un'altra dimensione che invadono il nostro mondo.\nImprovvisamente lo squarcio si chiuder\u00e0, con la caduta dal cielo di Iron-Fist (con in mano l'Occhio di Agamotto) che assalir\u00e0 Strange, addossandogli la colpa della catastrofe avvenuta nelle ultime ore. Pugno d'Acciaio, rivela al gruppo quello che l'Antico gli ha riferito: Strange non era il legittimo proprietario dell'Occhio di Agamotto ai tempi in cui era lo Stregone Supremo, ma lo rub\u00f2 al suo vero custode. Strange non si rivela collaborativo, non dicendo a chi appartenesse veramente l'Occhio di Agamotto.\nSi scoprir\u00e0 in seguito che quello che aveva convinto Danny Rand di essere l'Antico non \u00e8 altri che il vishanti Agamotto, che con l'intento di distruggere il mondo aveva deciso di eliminare la sua unica debolezza: l'Occhio di Agamotto. Per fermarlo, il nuovo stregone supremo Fratello Voodoo accetter\u00e0 una battaglia in un'altra dimensione contro il vishanti. Tuttavia, Wolverine si offrir\u00e0 volontario per eliminare Agamotto, ma neanche con un potenziamento donatogli da tutti gli eroi presenti riuscir\u00e0 nel suo intento. Fratello Voodoo si sacrificher\u00e0 al posto di Logan, perdendo la vita insieme ad Agamotto e impedendo che il mondo venisse distrutto da quest'ultimo. Adesso per\u00f2 l'universo \u00e8 privo di uno stregone supremo."}
{"id": "264940", "revid": "163662", "url": "https://it.wikipedia.org/wiki?curid=264940", "title": "Scipione Maffei", "text": "Biografia.\nScipione Francesco Maffei nacque il 1\u00ba giugno 1675 a Verona, figlio del marchese Giovanni Francesco Maffei e di Silvia Pellegrini.\nFormatosi presso i collegi gesuiti di Parma e di Roma, abbracci\u00f2 da giovane la carriera delle armi, divenendo ufficiale nell'esercito bavarese. Tornato in Italia dopo la battaglia di Donauw\u00f6rth (1705), cui partecip\u00f2, inizi\u00f2 a scrivere, pubblicando trattati su vari argomenti e rilanciando il teatro italiano della prima met\u00e0 del Settecento. Contribu\u00ec alla riforma dell'Universit\u00e0 di Torino per conto del re Vittorio Amedeo II e il suo ideale, fondato sul cattolicesimo illuminato, fu per tutto il Settecento un punto di riferimento per intellettuali italiani e governanti riformatori. Contribu\u00ec alla scoperta di importanti manoscritti alla biblioteca capitolare di Verona. Con l'aiuto del canonico Carinelli, il Maffei rinvenne manoscritti antichi ormai da tempo nascosti nella capitolare di Verona, fra cui anche il Codice Palinstesto, contenente le Istituzioni di Gaio, due pergamene del Fragmentum de iure fisci e il folium singulare de praescriptionibus et interdictis, di cui fece un apografo di cinque righi successivamente pubblicati nell'Istoria teologica.\nA lui si deve l'istituzione del Museo Lapidario di Verona, avvenuta nel 1714 (alcune fonti danno date diverse), che risulta essere il primo del genere in Europa. Oggi intitolato a suo nome, il museo venne da lui stesso riorganizzato tra il 1744 e il 1749.\nDal punto di vista scientifico si deve a Maffei il merito di aver compreso per primo che i fulmini visibili dal nostro occhio si formano dal basso e poi ascendono verso le nubi, l'opposto di quanto asserito dal pensiero comune della sua epoca. Il suo ruolo di promotore delle scienze \u00e8 inoltre testimoniato dalla \"\" indirizzatagli da Gaetano Marzagaglia.\nIdee.\nLa visione politica di Maffei si pu\u00f2 inscrivere nella categoria del \"cattolicesimo illuminato\". Da giovane intraprese un viaggio che gli avrebbe fatto conoscere le maggiori citt\u00e0 europee, tra cui Parigi, dove arriv\u00f2 nel 1732 e in cui soggiorn\u00f2 per quattro anni, accolto come membro dell\"'Acad\u00e9mie des Inscriptions et Belles Lettres\".\nAlla conclusione del viaggio europeo, nel 1736 scrisse il \"Consiglio politico\", rivolto al governo veneziano, in cui denunci\u00f2 la debolezza veneziana nei confronti degli stati europei. Nel Consiglio politico, Maffei metteva in discussione tutto il delicato e complesso sistema di equilibri del governo di Venezia (fondato sul dominio di poche famiglie patrizie veneziane e sull'esclusione di uomini della Terraferma), svelandone la decadenza e proponendo una soluzione ardita. Avvertiva la crisi anche fisiologica della classe dirigente veneziana e offriva una prima critica a quella che sarebbe stata la soluzione poi scelta dal Senato, cio\u00e8 la cooptazione di un certo numero di famiglie patrizie della Terraferma nei ruoli della citt\u00e0. Questa soluzione rimandava semplicemente il problema. Venezia aveva in realt\u00e0 creato un sistema opposto a quello dell'antica Repubblica romana, grande esempio seguito da Maffei, estraniando da s\u00e9 e dalle responsabilit\u00e0 la maggior parte dei suoi sudditi.\nLa fragilit\u00e0 di Venezia, la sua impossibilit\u00e0 di fare una politica estera convincente, la sua chiusura in una neutralit\u00e0 che nascondeva l'impotenza erano il frutto di questo sistema, che aveva escluso i patriziati delle citt\u00e0 della Terraferma. Mancava l'amor di patria, unica possibilit\u00e0 per resistere alle crescenti pressioni degli stati europei. La soluzione di Maffei era dunque il coinvolgimento di tutti i cittadini, con un trasferimento del potere dal popolo al Senato e il coinvolgimento delle popolazioni conquistate, sul modello di Roma.\nA questo esempio romano Maffei affiancava i modelli inglese e olandese, sistemi non assoluti in cui le rappresentanze conservavano alcuni poteri fondamentali. Il \"Consiglio politico\" non venne effettivamente presentato dal Maffei al Governo veneto, ma venne pubblicato postumo nel 1797, poco prima della caduta della Repubblica Veneta. Durante il Risorgimento, l'opera conobbe una certa fortuna e potrebbe avere influenzato il pensiero politico federalista di Carlo Cattaneo.\nUn altro importante trattato di Scipione Maffei fu la \"Scienza chiamata cavalleresca\" (1710), nel quale sostenne che la virt\u00f9 nobiliare non doveva pi\u00f9 fare appello al lignaggio e alle tradizioni militari, bens\u00ec alle competenze professionali e ai compiti di natura amministrativa e giuridica svolti nelle magistrature dello Stato.\nNel 1744 scrisse \"Dell'impiego del denaro\", sulla scia delle speranze progressiste suscitate da Benedetto XIV, in cui criticava le scelte contrarie all'usura della Chiesa cattolica.\nL'esperienza vissuta visitando l'Olanda gli dovette far capire quale arma si lasciava in mano ai protestanti prendendo posizioni rigide contro l'usura. Il grande sviluppo economico di paesi come l'Inghilterra e l'Olanda non impacciati di vincoli teologici, fornivano esempi di un cristianesimo pi\u00f9 conciliabile con lo sviluppo della societ\u00e0 civile. Maffei tent\u00f2 di coinvolgere sia papa Benedetto XIV che Ludovico Antonio Muratori, facendo notare che la sua teoria dell'interesse come guadagno lecito, in quanto pagato per il rischio, era una delle strade obbligate da percorrere da parte dei cattolici illuminati per vincere la battaglia contro l'arretratezza e i limiti di una societ\u00e0 tradizionale.\nNegli anni cinquanta Maffei, assieme a Muratori apr\u00ec un dibattito fra magia e religione, intervenendo con l\"Arte magica dileguata\", in cui mise in luce l'incompatibilit\u00e0 del cristianesimo ormai illuminato e ragionevole con la persistenza della magia, e successivamente con l\"Arte magica distrutta\". Prima di morire avrebbe tratto tutte le conseguenze dal dibattito che ne consegu\u00ec con l\"Arte magica annichilata\".\nNel 1711 Maffei pubblic\u00f2 un articolo sul \"Giornale de' letterati d'Italia\", tomo 5, in Venezia in cui descrisse l'invenzione del pianoforte \"gravecembalo col piano et forte\" ad opera del cembalaro padovano Bartolomeo Cristofori.\nMaffei si occup\u00f2 a pi\u00f9 riprese anche di teatro: nel 1700 scrisse le \"Osservazioni sopra la Rodoguna\", in cui polemizzava contro la tragedia corneliana, piena di snodi inverosimili e troppo lontana dalla realt\u00e0 storica. Il suo scritto pi\u00f9 noto sull'argomento \u00e8, per\u00f2, il \"Discorso intorno al teatro italiano\", premesso nel 1723 a un'antologia di tragedie italiane. In questo saggio sancisce la necessit\u00e0 e la possibilit\u00e0 della rinascita del genere tragico in Italia (che l'autore vuole ora promuovere con la scelta antologica ma che fu alla base anche della sua \"Merope\" di dieci anni prima); secondo l'erudito veronese la scena deve liberarsi dal dominio dell'opera in musica e della commedia dell'arte, perch\u00e9 hanno corrotto la tragedia, il cui scopo \u00e8 correggere i costumi e assumere una funzione morale. La tragedia, secondo Maffei, dev'essere semplice e scritta con un linguaggio naturale.\nAl fine di una maggior naturalezza Maffei bandisce la rima, ma non il verso, ritenuto al contrario essenziale nel genere serio. Condanna il teatro francese per l'abuso della passione amorosa e degli elementi romanzeschi: oltralpe inoltre gli sembra \u00abche il vero s\u00ec poco s'imiti e la natura s\u00ec poco si rappresenti, che i lambiccati sentimenti mostrino bens\u00ec il poeta, ma non gi\u00e0 chi parla\u00bb, cosicch\u00e9 la tragedia cessa di essere oggettiva e si trasgrediscono buon senso, verosimile e verit\u00e0 storica. Nel 1753 torn\u00f2 ad occuparsi di critica del teatro con \"De' teatri antichi e moderni\", dove ribadisce le posizioni espresse trent'anni prima.\nOmaggi.\nA Verona dal 1866 \u00e8 intitolato a Scipione Maffei il primo liceo classico napoleonico istituito nel Veneto (1804 e 1807).\nSempre a Maffei \u00e8 dedicato il Museo Lapidario Maffeiano di Verona."}
{"id": "264943", "revid": "1266317", "url": "https://it.wikipedia.org/wiki?curid=264943", "title": "Elasis", "text": "Elasis \u00e8 stato un centro di ingegneria e ricerca Fiat del sud Italia. Nato nel 1988 a Pomigliano d'Arco, sul sedime di un aeroporto soppresso, tale centro si \u00e8 posto l'obiettivo di divenire una delle realt\u00e0 tecnico-scientifiche di riferimento della ricerca e sviluppo nel settore Automotive ed una delle pi\u00f9 importanti societ\u00e0 europee di ingegneria avanzata.\nElasis \u00e8 stato il centro di sviluppo e sperimentazione della famiglia di motori FIRE, e sede di piattaforme di impostazione e industrializzazione di nuovi autoveicoli del gruppo Fiat\nStoria.\nAvviato sotto la guida di Domenico Martorana fino al 2003, nel 2004 alla carica di amministratore delegato del centro \u00e8 succeduto Antonio Bene.\nNel 2006 Nevio Di Giusto (AD di Elasis) assume il ruolo di Amministratore delegato del Centro Ricerche Fiat.\nNel 2007 Aldo Maggiore (gi\u00e0 CIO di ELASIS) assume la carica di Chief Information Officer di ELASIS e Centro Ricerche Fiat.\nNel dicembre del 2010 tutte le unit\u00e0 di ricerca di Elasis di Orbassano, Pomigliano d'Arco e Lecce furono ridistribuite nelle sette aziende del gruppo Fiat nell'ambito del piano di riorganizzazione aziendale voluta dall'AD di Fiat Sergio Marchionne, ossia Fiat Group Automobiles, Fiat Powertrain Technologies, FPT Industrial, Iveco, CNH Italia, Fiat Group Purchasing e FCA Item, mantenendo nel polo di Pomigliano la funzione di coordinamento e fornendo le risorse e i laboratori in service alle citate realt\u00e0.\nSettori di attivit\u00e0.\nCon un organico di pi\u00f9 di 800 addetti, tra ingegneri, tecnici e operai, Elasis lavora all'impostazione, ingegnerizzazione e industrializzazione dei nuovi veicoli, motori e trasmissioni del Gruppo Fiat.\nPartendo dalla ricerca industriale, Elasis sviluppa tutte le fasi dell\u2019ingegneria di prodotto e di processo: dagli studi di fattibilit\u00e0 tecnico-economica, alla progettazione, all\u2019industrializzazione, all\u2019analisi dell\u2019impatto dei sistemi finiti sull\u2019ambiente e sul territorio."}
{"id": "264946", "revid": "107010900", "url": "https://it.wikipedia.org/wiki?curid=264946", "title": "Licinia Eudossia", "text": "Biografia.\nUnica figlia dell'imperatore d'oriente Teodosio II e di Elia Eudocia, spos\u00f2 l'imperatore d'Occidente Valentiniano III a Costantinopoli, il 29 ottobre 437 per rafforzare il legame tra le due parti dell'impero. Il 6 agosto 439 fu insignita del titolo di augusta, e nello stesso anno, o in quello immediatamente successivo, diede alla luce, a Ravenna, la prima figlia Eudocia. Ebbe poi anche una seconda figlia, Placidia, due o tre anni dopo.\nDopo l'assassinio a Roma di Valentiniano III, il 16 marzo 455, scelse come proprio candidato al trono Maggioriano, un generale cui Valentiniano aveva pensato di dare in moglie Eudocia cinque anni prima, ma alla fine venne scelto Petronio Massimo. Massimo, probabile istigatore dell'assassinio di Valentiniano, era stato proclamato imperatore dal Senato senza essere riconosciuto dall'imperatore d'Oriente Marciano e aveva necessit\u00e0 di consacrare il proprio potere, cos\u00ec costrinse una riluttante Eudossia a sposarlo, mentre Eudocia venne promessa in sposa al figlio del nuovo imperatore, Palladio. Dopo ci\u00f2 chiese probabilmente aiuto al re dei Vandali, Genserico, al cui figlio Unerico era stata precedentemente promessa Eudocia, che a sua volta si mosse contro Roma: Petronio Massimo venne linciato durante il tentativo di fuggire dalla citt\u00e0 e Roma fu saccheggiata per quindici giorni.\nLicinia Eudossia e le sue figlie, Eudocia e Placidia, vennero condotte a Cartagine da Genserico, dove pi\u00f9 tardi Eudocia spos\u00f2 Unerico come era stato inizialmente previsto. \nSolo nel 462 pot\u00e9 far ritorno a Costantinopoli, dove la seconda figlia Placidia spos\u00f2 Anicio Olibrio, per breve tempo imperatore d'Occidente nel 472. Licia Eudossia rimase alla corte di Costantinopoli, dove mor\u00ec intorno al 493.\nInteressi religiosi.\nEudossia costru\u00ec diversi edifici religiosi, sia a Roma che a Costantinopoli. Nel 442 ricevette in dono dalla madre le catene che, secondo il patriarca di Gerusalemme Giovenale, sarebbero state utilizzate per incarcerare san Pietro; Eudossia fond\u00f2 allora a Roma la basilica di San Pietro in Vincoli per contenere questa reliquia assieme alle catene che, secondo la tradizione, erano state utilizzate nel carcere mamertino per imprigionare lo stesso santo. A Costantinopoli edific\u00f2 (anni 440/inizi degli anni 450) la chiesa di Santa Eufemia, abbellita dalla figlia Placidia e in seguito restaurata dalla nipote Anicia Giuliana.\nFu in buoni rapporti con Daniele lo Stilita, che ne aveva previsto la liberazione dalla prigionia in Africa, tanto da offrirgli un alloggio una volta tornata a Costantinopoli, ma lui rifiut\u00f2."}
{"id": "264952", "revid": "12760", "url": "https://it.wikipedia.org/wiki?curid=264952", "title": "Asteroidi Centauri", "text": ""}
{"id": "264954", "revid": "729019", "url": "https://it.wikipedia.org/wiki?curid=264954", "title": "Pseudoartrosi", "text": "Con il termine pseudoartrosi si indica una condizione provocata da una frattura che non si salda.\nIn una frattura che non guarisce i due monconi non tendono a consolidarsi formando il callo osseo ma creando una formazione di callo fibroso.\nEtimologia.\nIl prefisso greco \"pseudo-\" significa \"falso\" ed \"arthro\" equivale ad \"articolazione\"; in medicina il suffisso \"-osi\" indica un processo degenerativo.\nPseudoartrosi, pertanto, significa \"degenerazione della falsa articolazione\". Nel caso della \"non-union\", cio\u00e8 di una frattura che non guarisce, questo \u00e8 spesso evidenziato dalla distruzione della cavit\u00e0 midollare di un osso a livello del sito di non-union. Il risultato non \u00e8 una vera articolazione, in quanto non presenta supporti ligamentosi, ma presenta tuttavia mobilit\u00e0 e si modella con una forma arrotondata assomigliando ad una vera e propria articolazione.\nTipologia.\nSi distinguono due tipi di pseudoartrosi: \nSintomi e cure.\nLa pseudoartrosi \u00e8 caratterizzata da dolore persistente.\nLa possibilit\u00e0 di guarigione \u00e8 l'intervento chirurgico: si rimuove il tessuto osseo sclerotico degli apici dei monconi, si fissano i due monconi con placche di acciaio, chiodi o fissatori esterni, circolari (come l'apparato di Ilizarov), monolaterali o ibridi.\nI frammenti di osso necessari possono venire prelevati dallo stesso soggetto (innesto autologo) in altre sedi (perone o cresta iliaca). Questi vengono poi innestati intorno alla linea di frattura per facilitare la formazione del nuovo callo osseo.\nLe pseudoartrosi possono essere portate a guarigione con buone percentuali di successo utilizzando apparecchiature per la stimolazione dell'osteogenesi che applicano stimoli fisici per riattivare la naturale guarigione biologica della fratture. Queste apparecchiature sfruttano gli ultrasuoni o i campi elettromagnetici eccitati ad impulsi a bassa intensit\u00e0.\nNelle pseudoartrosi ipertrofiche buoni risultati di guarigione, simili a quelli raggiungibili con l'intervento chirurgico, si sono recentemente ottenuti con l'applicazione della terapia con onde d'urto extracorporee (ESWT) che consiste in un trattamento incruento di poche sedute (solitamente quattro) che migliora la vascolarizzazione locale e l'apporto di fattori di guarigione dal sangue."}
{"id": "264955", "revid": "320578", "url": "https://it.wikipedia.org/wiki?curid=264955", "title": "Asteroidi Troiani", "text": ""}
{"id": "264957", "revid": "393899", "url": "https://it.wikipedia.org/wiki?curid=264957", "title": "Codice del consumo", "text": "Il codice del consumo \u00e8 una norma della Repubblica italiana, emanata con il decreto legislativo 6 settembre 2005, n. 206, in materia di diritti del consumatore.\nStoria.\nVenne emanato ai sensi dell'art. 7 della legge delega 29 luglio 2003, n. 229, relativo al riassetto delle disposizioni vigenti in materia di tutela dei consumatori, in attuazione di una serie di direttive dell'Unione Europea (la 1999/44/CE in primis) per la protezione del consumatore. Per gli obblighi derivanti dalla partecipazione all'Unione, tali norme sono state lentamente recepite anche dallo stato italiano.\nLa norma \u00e8 stata poi modificata nel corso del tempo; la modifica pi\u00f9 rilevante \u00e8 senza dubbio quella apportata dalla legge 24 dicembre 2007 n. 244 (legge finanziaria 2008) che ha introdotto la possibilit\u00e0 per i consumatori di esperire un nuovo tipo di azione legale, detta \"azione collettiva.\"\nIl codice del consumo riceve aggiornamenti periodici, con cadenza quasi annuale: la revisione corrente \u00e8 2016.\nCaratteristiche.\nSi tratta di un codice, in tema di tutela dei diritti dei consumatori e degli utenti - raggruppati o meno in associazioni - che vede in questo caso come fornitore lo Stato e tutti gli enti pubblici. Il provvedimento ha raccolto le molte disposizioni sparse, semplificando la consultazione di gran parte del repertorio di difesa del consumatore, mentre per i professionisti del settore questo ha rappresentato una agevolazione meno rilevante.\nNon sono tuttavia state inserite normative pi\u00f9 recenti, come la regolamentazione del \"multi-level marketing\"; non \u00e8 stato fatto, inoltre, alcun riferimento al documento elettronico inteso come strumento di comunicazione della volont\u00e0 di recedere da parte del consumatore, malgrado il D.P.R. 523/1997 abbia equiparato il documento elettronico a quello cartaceo. \u00c8 pur vero che tutta la normativa in materia di documenti elettronici \u00e8 contenuta in due norme: il DPR 28 dicembre 2000 n. 445, relativo al testo unico sulla documentazione amministrativa, e il d.lgs. 7 marzo 2005, n. 82 (\"Codice dell'amministrazione digitale\"), che anche se dettati \"in primis\" per i rapporti con le amministrazioni pubbliche valgono anche per i rapporti tra privati.\nStruttura.\nIl Codice \u00e8 composto di 146 articoli (170 con l'aggiornamento del 2007) che armonizzano e riordinano la normativa legata ai molti eventi in cui il consumatore \u00e8 coinvolto come soggetto attivo o passivo.\nIn particolare vengono prese in considerazione:\nIl codice \u00e8 strutturato in 6 parti:\nIl codice abroga l'applicazione della direttiva europea per la sicurezza dei prodotti (direttiva 2001/95/CE) in quanto il testo ha incorporato i relativi articoli.\nIl contenuto.\nLe definizioni normative.\nIl Codice fornisce numerose definizioni concernenti i rapporti di consumo, tra le quali si possono elencare le seguenti:\ned anche (art. 5): la persona fisica alla quale sono dirette le informazioni commerciali;\nUn prodotto \u00e8 difettoso se non offre la sicurezza offerta normalmente dagli altri esemplari della medesima serie;\nDiritti tutelati.\nIl Decreto ribadisce alcuni fondamentali diritti dei consumatori gi\u00e0 riconosciuti con la prima legge del 1998 ora abrogata:\nIl venditore e/o installatore (se applicabile), non il produttore, deve rispondere (ma solo quando il cliente \u00e8 un consumatore quindi non vale quando l'acquisto \u00e8 per utilizzo professionale ovvero come impresa/partita iva) del difetto di conformit\u00e0. Per l'art. 129 \"il difetto di conformit\u00e0 sussiste quando il prodotto non \u00e8 idoneo all'uso al quale deve servire abitualmente, non \u00e8 conforme alla descrizione o non possiede le qualit\u00e0 promesse dal venditore, non offre le qualit\u00e0 e le prestazioni abituali di un bene dello stesso tipo, non \u00e8 idoneo all'uso particolare voluto dal consumatore se portato a conoscenza del venditore al momento dell'acquisto ed accettato dal venditore\". La garanzia legale (ovvero quella in oggetto, legale perch\u00e9 obbligatoria per legge) non sostituisce l'eventuale garanzia commerciale ovvero quella prestata dal produttore del bene. Pertanto, le due garanzie possono anche coesistere.\nI diritti derivanti dalla \"garanzia legale\" valgono per due anni dalla consegna e/o installazione del bene. Da notare, come prescrive il codice, a differenza di cosa sostengono molti venditori, che gli obblighi di ripristino (e in generale di riconoscere la garanzia) spettano al venditore stesso non al produttore. Sta al venditore (o installatore, quando le due figure non coincidono), caso mai, rivolgersi all'assistenza del fabbricante (CAT), senza alcun onere per il consumatore. Infine, occorre sottolineare che il codice non fa distinzioni di prodotti, per far valere questo diritto.\nLa garanzia legale non va confusa con quella, eventualmente prevista dal venditore o produttore, \"commerciale/contrattuale\": questa (che \u00e8 facoltativa e dura solitamente 12 mesi) semmai si sovrappone ma non sostituisce quella legale, che si deve applicare sempre e per legge. Inoltre, la garanzia legale si applica anche a prodotti non nuovi (il classico caso \u00e8 l'automobile usata acquistata in concessionaria). In questo caso per\u00f2 i mesi di validit\u00e0 sono 12 invece che 24.\nIl riconoscimento della garanzia per difetto di conformit\u00e0 non prevede esclusioni di sorta (mancanza dell'imballo originale, impiego o consumo, ecc.). Invece, se il venditore (o il centro di assistenza del produttore) riesce a dimostrare che il consumatore ha utilizzato il prodotto in maniera difforme da quanto prescritto dal fabbricante/produttore, allora la garanzia potrebbe essere legittimamente invalidata (integralmente o parzialmente).\nAnche il rifiuto di applicare la garanzia per difetto di conformit\u00e0 a taluni prodotti particolari (igiene intima, alimentari, ecc.) \u00e8 del tutto pretestuoso e non contemplato dal codice. La garanzia si attua pure alle operazioni di installazione, non solo al prodotto in s\u00e9 (ad esempio l'allacciamento della lavatrice acquistata); anche l'installazione effettuata in proprio (cio\u00e8 dall'acquirente) ma errata o che ha cagionato danni al prodotto a causa di inadeguate istruzioni \u00e8 compresa nella garanzia.\nI diritti relativi alla garanzia (prodotto non conforme) non devono essere confusi con l'eventuale (non obbligatorio nella maggior parte dei casi) diritto di recesso (soddisfatti o rimborsati). Inoltre, spesso anche quando il venditore presta il diritto di recesso, applica delle esclusioni per talune tipologie di prodotto. Nel caso di riconoscimento del diritto di recesso, le eventuali restrizioni sono legittime.\nAggiornamento 2014.\nLa revisione del giugno 2014 ha apportato, tra le altre novit\u00e0, una di particolare importanza: l'introduzione del divieto, nel caso di transazioni elettroniche o digitali, di caricare commissioni per l'esecuzione delle stesse (il classico esempio sono le spese bancarie). Anche qualsiasi avvertimento preventivo \u00e8 ingiustificato.\nLa tutela dei viaggiatori.\nLa nuova legge, in riferimento al contratto di acquisto di viaggi cosiddetti a \u201cpacchetto\u201d, stabilisce che per \"pacchetto turistico\" si intendono i viaggi, le vacanze e i circuiti tutto compreso, che comprendano almeno due delle seguenti prestazioni: il trasporto, l'alloggio e i servizi turistici non accessori al trasporto e all'alloggio.\nPer quanto riguarda il prezzo, al momento della prenotazione del viaggio il turista \u00e8 tenuto a versare un anticipo che non pu\u00f2 essere superiore al 25% del prezzo totale del viaggio a titolo di \u201ccaparra confirmatoria\u201d. Tuttavia il nuovo codice del consumo all'art. 90 prevede che il prezzo possa aumentare solo se previsto espressamente nel contratto di viaggio e quando mancano pi\u00f9 di venti giorni alla partenza, inoltre l'aumento pu\u00f2 derivare solo da variazioni del tasso di cambio, del costo del trasporto, dei diritti e delle tasse d'imbarco, sbarco e atterraggio.\nAl verificarsi delle tre condizioni, il cliente ha l'obbligo di accettare l'aumento solo nel caso in cui quest'ultimo sia inferiore al 10%. In caso contrario il cliente \u00e8 libero di rinunciare al viaggio. Sia l'organizzatore (\"tour operator\") quanto il venditore (l'agente), possono inoltre annullare il contratto di viaggio senza essere soggetti ad alcuna penalit\u00e0 se costretti per cause di forza maggiore o nel caso in cui non si raggiunga il numero minimo di viaggiatori. In quest'ultimo caso per\u00f2 si dovr\u00e0 informare il turista almeno venti giorni prima della data di partenza, in modo che possa decidere se scegliere un altro pacchetto di qualit\u00e0 equivalente o superiore senza supplemento di prezzo oppure rinunciare ed ottenere cos\u00ec il rimborso di tutti gli importi versati.\nPer quanto concerne la responsabilit\u00e0, quando un viaggio non va nel modo previsto, tanto l'organizzatore quanto il venditore devono rispondere per eventuali danni, a meno che non dimostrino che le cause dell'inadempimento non sono a loro imputabili. L'art. 93 chiarisce che \u201cil venditore e l'organizzatore rispondono per la mancata o inesatta esecuzione del contratto ciascuno secondo la rispettiva responsabilit\u00e0\u201d. Mentre l'agenzia venditrice non potr\u00e0 essere chiamata a rispondere per errori del produttore o dei fornitori dei servizi, l'organizzatore, invece, risponde di tutto ci\u00f2 che non \u00e8 andato come previsto, \u00e8 quindi responsabile: per suoi errori e per danni causati ai viaggiatori dai fornitori dei servizi. Ovviamente l'organizzatore potr\u00e0, in seguito, rivalersi sul fornitore effettivamente responsabile.\nSono previsti rimborsi, stabiliti dalle Convenzioni internazionali, quando i danni sono arrecati alla persona del viaggiatore.\nPer danni diversi da quelli fisici alla persona, quindi in caso di disagi o disservizi subiti durante il viaggio, il turista deve sempre contestarli per farvi porre rimedio. Nel caso ci\u00f2 non avvenga, il turista pu\u00f2 richiedere il risarcimento danni sporgendo reclamo scritto o intervenendo nei modi pi\u00f9 opportuni.\nInterpretazioni della giurisprudenza.\nLe varie sentenze emesse dopo l'emanazione del codice hanno consentito di chiarire il significato della legge per alcune fattispecie. In particolare, la sentenza del Consiglio di Stato n. 2085/2021 ha ribadito il principio secondo cui le sanzioni per pratiche commerciali scorrette (di cui all'articolo 27, comma 9 del Codice) ricadono non solo su chi \u00e8 stato ideatore ed esecutore della pratica, ma anche nei confronti di coloro che hanno agevolato \"l'altrui condotta, traendone un diretto vantaggio economico\".\nLa sentenza n. 2085/2021 ha ribadito le conclusioni delle precedenti sentenze del Consiglio di Stato n. 3763/2011 e n. 1820/2018 confermando la sanzione di 4.000.000\u20ac, seppur ridotta del 30%, nei confronti della banca Unicredit per pratiche commerciali scorrette nel caso della vendita di diamanti alla clientela per conto delle societ\u00e0 IDB S.p.A. e IDB Intermediazioni S.r.l. La banca, pur non essendo probabilmente a conoscenza della pratica delle societ\u00e0 appena richiamate, traeva profitto dalla promozione e dalla vendita dei diamanti alla clientela, conseguendo \"una provvigione pari ad una percentuale dell'operazione conclusa\" che si aggirava tra il 10% e il 20%."}
{"id": "264968", "revid": "1833487", "url": "https://it.wikipedia.org/wiki?curid=264968", "title": "Feta", "text": "La feta (in greco moderno: , \"feta\") \u00e8 un formaggio tradizionale greco, a pasta semidura ma friabile, bianchissimo e piuttosto salato (rimane a maturare in salamoia per un periodo che varia da due a tre mesi in una temperatura di 2-4 \u00b0C).\nOrigini e storia.\nL'origine del nome risalente al XVII secolo si deve al termine 'fetta' in greco indicando il taglio della cagliata, oppure, altre fonti, indicano la forma del taglio sul vassoio..\nSi tratta di un prodotto molto antico, risalente fin all'et\u00e0 Omerica (VIII secolo a.C.) e oltre, comparendo anche nell'Odissea, nel IX libro.\nProcesso di produzione.\nTradizionalmente ottenuto con latte di pecora e caglio. Pu\u00f2 contenere una percentuale di latte di capra fino al 30%.\nZone di produzione.\nNell'ottobre 2002, la Feta \u00e8 stato riconosciuto come prodotto DOP. Questo significa che il nome \"Feta\" non pu\u00f2 essere usato da formaggi simili, prodotti in tutta l'Unione europea, al di fuori della Grecia, o con modalit\u00e0 diverse.\nUso culinario.\nOltre a essere l'ingrediente che caratterizza la famosa insalata greca (feta, pomodori, cetrioli, cipolla, peperoni, origano e olive nere), fa parte dei tipici stuzzichini offerti, all'ora dell'aperitivo (\"mezedes\"), insieme all'ouzo."}
{"id": "264972", "revid": "2091899", "url": "https://it.wikipedia.org/wiki?curid=264972", "title": "Duron", "text": "Il Duron era un processore per computer compatibile x86 fabbricato dalla AMD. Fu presentato il 19 giugno 2000 come l'alternativa di fascia bassa al processore Athlon della stessa AMD e ai processori Pentium III e Celeron della rivale Intel. La produzione di processori Duron cess\u00f2 nel 2004, quando AMD lo sostitu\u00ec con il Sempron.\nSviluppo.\nIl Duron aveva la stessa piedinatura ed ereditava tutte le capacit\u00e0 computazionali dell\"'Athlon\", lavorando sulle stesse schede madri nella maggior parte dei casi. Il primo Duron era limitato a 100 MHz sul bus frontale (FSB 200), mentre l'Athlon contemporaneo poteva contare su un bus frontale a 133 MHz (FSB 266). Gli ultimi Duron disponevano di una velocit\u00e0 di bus frontale di 133 MHz (FSB 266) mentre gli Athlon XP correvano a 166/200 MHz (FSB 333/400). Il primo Duron, dotato del \"core\" \"Spitfire\", fu fabbricato nel 2000 e nel 2001 con velocit\u00e0 che andavano dai 600 ai 950 MHz. Il \"core\" era a sua volta basato su quello dell'Athlon, Thunderbird, ridotto a 180 nm. Il Duron di seconda generazione, dotato di \"core\" \"Morgan\", era venduto con velocit\u00e0 che andavano da 900 a 1300 MHz, ed era derivato dal \"core\" a 180\u00a0nm \"Palomino\" dell'Athlon XP. Perci\u00f2 integrava molti importanti miglioramenti quali supporto completo alle istruzioni SSE della Intel, TLB pi\u00f9 grandi, prefetch hardware dei dati e un diodo termico integrato. Diversamente dai core \"Palomino\", quelli \"Morgan\" avevano lo stesso consumo energetico dei \"Thoroughbred\" a causa del pi\u00f9 alto valore di voltaggio del Duron. L'ultima generazione di Duron era chiamata \"Applebred\", a volte \"Appalbred\", ed era basata sul Duron \"Appaloosa\" derivato dall'Athlon XP miniaturizzato a 130\u00a0nm Thoroughbred. Il core \"Appaloosa\" non fu mai messo in commercio ufficialmente ed ha quindi avuto una limitatissima circolazione.\nLa pi\u00f9 grande differenza con l'Athlon era la dimensione della cache, 64 KiB contro i 256 KiB o 512 KiB dell'Athlon. Una relativamente minima quantit\u00e0 di cache L2, pi\u00f9 piccola anche dei 128 KiB della stessa cache L2 disponibile sul Celeron della Intel. Tuttavia, l'architettura delle CPU K7 godeva di una delle pi\u00f9 larghe cache L1, ben 128 KiB (divisi in due parti uguari, dati e istruzioni). E con l'arrivo degli Athlon/Duron con zoccolo, AMD opt\u00f2 per un esclusivo design di cache che non spostava i dati tra le cache L1 e L2 come invece succedeva sulle CPU K7 con Slot A in scenari di cache in esaurimento (cache inclusiva). Il nuovo design (cache esclusiva) eleggeva la cache L1 a memoria principale, mentre la pi\u00f9 lenta cache L2 immagazzinava porzioni di dati \"victim\" o copy-back da scrivere nella memoria principale (LRU, \"Least Recently Used\"). La cache L2 essenzialmente agiva come un contenitore per i dati esondanti dalla cache L1. A causa della mancanza della duplicazione dei dati tra le due cache si poteva affermare che il Duron aveva 192 KiB di cache, mentre un chip di tipo inclusivo come l'Athlon su Slot-A, con 512 KiB di L2 aveva in pratica solo 512 KiB totali (640 - 128). Per il Celeron valeva lo stesso ragionamento con la differenza delle dimensioni pi\u00f9 piccole: un totale di 128 KiB (160 - 32).\nDi conseguenza, l'architettura dei K7 successiva a quella basata su slot A era meno sensibile alle dimensioni della cache L2. Questa ridotta dipendenza dalla cache L2 consent\u00ec ad AMD di fabbricare cache con pi\u00f9 latenza e meno larghezza di banda senza cali di performance. Favorendo in questo modo la diminuzione di complessit\u00e0 dei processori conseguentemente aumentava la capacit\u00e0 di produzione in fabbrica. Il Duron \"Spitfire\" era solo circa il 10% pi\u00f9 lento del suo fratello maggiore, l'Athlon \"Thunderbird\".\nDuron era spesso la CPU favorita per gli assemblatori in cerca di prestazioni a basso costo. Fatto ancora pi\u00f9 notevole, nel 2003 il Duron \"Applebred\" fu disponibile nelle versioni con velocit\u00e0 di 1,4\u00a0GHz, 1,6\u00a0GHz and 1,8\u00a0GHz, tutte su un bus frontale a 133\u00a0MHz (FSB 266). Ma gruppi di appassionati scoprirono che questi Duron erano CPU con \"core\" Thoroughbred A/B, ma con cache disabilitata (forse perch\u00e9 difettosa). Studiando e provando essi trovarono che \"Applebred\" poteva essere trasformato in \"Thoroughbred\" con 256 KiB di cache, specialmente quelli con il core \"Thoroughbred B\". Tuttavia, questo fu reso possibile solo per le CPU fabbricate in un periodo di circa 4 settimane, perch\u00e9 dopo poco che Applebred fu immesso nel mercato la AMD cambi\u00f2 il sistema di configurazione del chip con uno che non consentiva modifiche."}
{"id": "264976", "revid": "2225", "url": "https://it.wikipedia.org/wiki?curid=264976", "title": "Quel che rimane del giorno (film)", "text": ""}
{"id": "264978", "revid": "2225", "url": "https://it.wikipedia.org/wiki?curid=264978", "title": "Quel che rimane del giorno (romanzo)", "text": ""}
{"id": "264979", "revid": "2225", "url": "https://it.wikipedia.org/wiki?curid=264979", "title": "Quel che rimane del giorno", "text": ""}
{"id": "264982", "revid": "1632387", "url": "https://it.wikipedia.org/wiki?curid=264982", "title": "Nuvole di drago", "text": "Le nuvole di drago sono un popolare antipasto del Sudest asiatico a base di sfogliatine fritte realizzate con farina di tapioca e frutti di mare misti che servono a conferire loro gusti diversi. Quelle ai gamberi sono le pi\u00f9 note, vengono chiamate \"krupuk udang\" in Indonesiano, \"prawn crackers\" in inglese britannico, \"shrimp chips\" o \"shrimp crackers\" in inglese americano, \"chips de crevettes\" in francese e (\"sfogliatine fritte di gambero\") in cinese.\nTipi di Nuvole di drago.\nCi sono diverse varianti delle Nuvole di drago molte delle quali sono preparate con frutti di mare, ed occasionalmente con frutta, frutta in guscio o vegetali; queste varianti sono molto diffuse nel sud-est asiatico. L'Indonesia ha forse la pi\u00f9 grande variet\u00e0 di Nuvole di drago. Sidoarjo nella Java orientale e Garut in quella occidentale ne sono i maggiori produttori e molte ricette provengono da l\u00ec. Una variante comune, chiamata \"emping\", \u00e8 fatta da noci di melinjo (\"Gnetum gnemon\").\nIn Malaysia, le Nuvole di drago si ottengono dalla macinazione di pesce, gamberi, calamari o vegetali in una massa mescolata con sago e poi fritta. Si presenta in tre forme principali: \"lekor\" lunghe e gommose, \"losong\" (al vapore) e \"keping\" sottili e croccanti. Vengono solitamente servite condite con salse.\nLe Nuvole di drago a base di gamberi sono le pi\u00f9 diffuse in occidente e possono essere di colore bianco o marrone chiaro. Nonostante l'elevata dose di gamberetti usati, il sapore \u00e8 abbastanza delicato. Forse la forma pi\u00f9 comune \u00e8 la Indonesiana \"udang\", fatta con gamberetti essiccati che conferiscono una sfumatura rosata.\nNella cucina cinese, le sfogliatine di gamberi possono essere usate come coloranti alimentari (con toni di bianco, rosa pallido, verde e blu) e tendono ad essere pi\u00f9 leggeri e non piccanti. Le sfogliatine di gamberi sono un contorno tradizionale che accompagna cibo da asporto cinese in Australia, Gran Bretagna e Irlanda. Le Nuvole fritte di gamberetti sono di solito servite con portate di pollo arrosto nei ristoranti cinesi.\nPreparazione.\nLa preparazione consiste nell'impastare gamberi, fecola di tapioca e acqua, quindi l'impasto viene spianato, tagliato e asciugato al sole. Una volta asciutto, viene fritto in olio bollente. In pochi secondi la pasta sottile aumenta di volume e diventa da semi-trasparente a bianca lattiginosa e croccante, molto simile ai popcorn, con piccole bolle d'aria intrappolate nella sfoglia espansa.\nSe lasciate troppo tempo all'aria, le Nuvole di drago iniziano a diventare morbide e gommose a causa dell'umidit\u00e0 dell'aria. Sarebbe ideale, quindi, consumarle entro poche ore dalla frittura. Per preservarne la croccantezza si possono conservare in contenitori ermetici e ambienti asciutti, al riparo dall'umidit\u00e0. Confezioni di Nuvole di gamberi crude si possono reperire nei negozi orientali o specializzati in cucina asiatica. Nei Paesi Bassi, Belgio, Suriname, Francia, Australia e Gran Bretagna sono largamente disponibili nei comuni supermercati.\nMolte delle variet\u00e0 di Nuvole di drago possono essere preparate nel forno a microonde che le cuoce in pochi minuti conferendogli un aspetto simile a quello ottenuto dalla frittura. Per prepararne piccoli quantit\u00e0, questo metodo \u00e8 meno complesso, pi\u00f9 rapido e salutare, le nuvole sono meno unte."}
{"id": "264986", "revid": "919135", "url": "https://it.wikipedia.org/wiki?curid=264986", "title": "Funzione lineare", "text": "In matematica, per funzione lineare si intende:\nFunzione polinomiale.\nQuando si introduce il calcolo infinitesimale e quando si trattano le funzioni polinomiali, in genere si chiama funzione lineare una funzione di una variabile reale formula_1 a valori reali della forma:\ncon formula_3 e formula_4 costanti reali. Se formula_5 la funzione \u00e8 strettamente crescente; se formula_6 la funzione \u00e8 strettamente decrescente. Queste funzioni vengono visualizzate nel piano cartesiano riferito a due assi ortogonali come rette di equazione:\nLa costante formula_3 viene detta coefficiente angolare, pendenza o gradiente, invece formula_4 \u00e8 chiamata intercetta con l'asse delle formula_10. In effetti la retta interseca l'asse formula_11 nel punto formula_12; la retta inoltre interseca l'asse formula_13 nel punto formula_14, come si ricava imponendo formula_15 e risolvendo la equazione formula_16; quando per\u00f2 formula_17 la retta \u00e8 orizzontale e si pu\u00f2 dire che \"incontra\" l'asse formula_13 solo all'infinito (per formalizzare opportunamente questa idea \u00e8 necessario introdurre il piano proiettivo).\nEsempi.\nSi osserva che al crescere di formula_3 a partire da 0, la retta da orizzontale ruota in senso antiorario aumentando la propria pendenza, invece facendo assumere a formula_3 valori negativi la retta ruota in senso orario. Cambiando la costante formula_4 la retta trasla verso l'alto o verso il basso, rispettivamente all'aumentare oppure al diminuire di formula_4 partendo da 0.\nGeneralizzazioni.\nLa definizione precedente pu\u00f2 estendersi a funzioni di due o pi\u00f9 variabili reali o complesse. Ad esempio per funzione lineare di due variabili reali formula_1 e formula_10 a valori reali si intende una funzione della forma:\nEssa nello spazio tridimensionale riferito a una terna cartesiana ortogonale viene visualizzata come piano che interseca l'asse verticale formula_27 nel punto formula_28, l'asse formula_13 in formula_30, o all'infinito se formula_31 e l'asse formula_11 in formula_33, o all'infinito se formula_34.\nTrasformazione lineare.\nPer trasformazione lineare (o applicazione lineare), solitamente definita in uno spazio vettoriale formula_35 su un campo formula_36, si intende una funzione che soddisfa le due propriet\u00e0:\nrispettivamente di additivit\u00e0 e omogeneit\u00e0.\nEquivalentemente si pu\u00f2 chiedere che:\nIn questa definizione formula_1, formula_10, formula_42 e formula_43 possono essere elementi arbitrari di uno spazio vettoriale su un campo formula_36 o anche elementi arbitrari di un modulo su un anello commutativo formula_45. La funzione formula_46 a sua volta ha come codominio uno spazio vettoriale oppure un modulo. A questa definizione possono adattarsi anche le funzioni viste in precedenza, in quanto hanno come dominio e come codominio degli spazi vettoriali come formula_47, formula_48, formula_49, formula_50.\nPer la funzione considerata inizialmente\ni due membri dell'uguaglianza sono\ne questi sono uguali se e solo se formula_53.\nDunque il termine \"funzione lineare\" viene usato con due significati diversi. Per la prima nozione qui introdotta sarebbe preferibile il termine funzione affine, ma l'abitudine alla definizione pi\u00f9 comune \u00e8 molto radicata."}
{"id": "264989", "revid": "729019", "url": "https://it.wikipedia.org/wiki?curid=264989", "title": "Battaglia di Eylau", "text": "La battaglia di Eylau fu uno degli scontri pi\u00f9 sanguinosi delle guerre napoleoniche e fu combattuta l'8 febbraio 1807 nel corso della Quarta coalizione, presso Eylau, nell'attuale regione russa di Kaliningrad, tra la Grande Armata comandata da Napoleone e l'esercito russo, guidato dal generale Levin August von Bennigsen. La battaglia, combattuta in proibitive condizioni invernali sotto bufere di neve, ebbe momenti drammatici e i francesi rischiarono la disfatta; alcuni reparti della Grande Armata furono decimati, solo alcune cariche della cavalleria riuscirono a fermare i russi che dimostrarono grande tenacia e resistenza.\nAlla fine della giornata, l'arrivo di altre truppe francesi permise a Napoleone di stabilizzare la situazione e costringere il generale Bennigsen alla ritirata, dopo aver abbandonato il campo. Napoleone, pur rivendicando la vittoria, rimase impressionato dalla durezza degli scontri e dall'entit\u00e0 delle perdite, e fu costretto a sospendere le operazioni per poter riorganizzare il suo esercito. La guerra fu ripresa solo nella tarda primavera del 1807.\nLo svolgimento.\nL'avanzata napoleonica in Germania era stata fulminea. Adesso l'imperatore aveva deciso di sconfiggere i russi, che considerava una minaccia per la pace in Europa, marciando a tappe forzate verso la Polonia. Varsavia accolse il corso con entusiasmo: Napoleone decise di dare un gran ballo per la nobilt\u00e0 locale, e fu proprio durante questo ballo che venne a sapere dell'imminente arrivo delle forze russe. Dopo una serie di scontri, in cui i francesi non riuscirono a far indietreggiare gli attaccanti, la battaglia fu a Preu\u00dfisch Eylau, odierna Bagrationovsk. La giornata era grigia e fredda. Durante lo scontro si alz\u00f2 anche una violenta bufera di neve. I russi erano schierati tra i villaggi di Serpallen e Schmoditten, per un totale di 50.000 uomini; se tutto andava come previsto, a queste gi\u00e0 enormi forze si sarebbero aggiunti anche i rinforzi prussiani da sud.\nI francesi erano invece schierati presso Eylau e contavano su un numero di forze maggiori (circa 65.000 uomini). Le loro batterie erano imponenti: 200 cannoni (300 in altre fonti). Inoltre Napoleone attendeva l'arrivo del maresciallo Michel Ney con la sua cavalleria. Secondo altre fonti, le forze in campo erano ancora maggiori (si parla di 70.000 francesi e di 70.000 russi). La battaglia si svolse in due giorni.\nDurante il primo giorno i francesi riuscirono a entrare nella cittadina di Eylau con l'idea di poter avere un riparo dalle rigide temperature notturne. Da parte russa invece il generale Bennigsen ritenne di incoraggiare la manovra francese, pianificando per il giorno dopo un attacco al centro nemico dove aveva precedentemente preparato solide postazioni difensive. Ordin\u00f2 quindi alla fanteria all'interno del villaggio di condurre una resistenza passiva calcolata, facendo arretrare lentamente le truppe per dar tempo all'artiglieria di posizionarsi nelle linee previste per la battaglia del giorno seguente.\n\u00c8 certo che la battaglia inizi\u00f2 in maniera irregolare, con feroci schermaglie dentro la cittadina tra le divisioni del IV Corpo di Soult e i russi che si protrassero fino alla notte del 7 febbraio provocando oltre 4000 morti e feriti. Il giorno dopo, sotto un cielo gonfio di nuvole basse e una copiosa nevicata, inizi\u00f2 la battaglia con lo scontro delle artiglierie russo-francesi. Questo era il segnale che Napoleone attendeva; difatti c'era il timore che i russi durante la notte si ritirassero. I russi iniziarono a martellare i francesi con le loro batterie, ancora pi\u00f9 consistenti di quelle napoleoniche (400 contro 250). Il Maresciallo Davout cerc\u00f2 di avanzare da sud, ma nonostante alcuni successi iniziali si trov\u00f2 presto in difficolt\u00e0 a causa della sua inferiorit\u00e0 numerica. Napoleone, per supportare Davout, ordin\u00f2 un attacco sulla sinistra ed al centro dello schieramento russo: sulla sinistra portato dal VII Corpo del generale Augereau e al centro dalle forze di Saint-Hilaire.\nPurtroppo il corpo di Augereau devi\u00f2 a causa della scarsa visibilit\u00e0 per la bufera di neve e si ritrov\u00f2 lontano dalla colonna di Saint-Hilaire, lasciando il fianco destro esposto alla mitraglia dei cannoni avversari: sotto il fuoco dell'artiglieria pesante russa (70 cannoni) le truppe di Augerau vennero annientate e lo stesso Augerau, gi\u00e0 malato, rimase ferito durante un attacco della cavalleria russa, perdendo 5.200 uomini in venti minuti. Il generale russo Bennigsen, visto il corpo di Augereau isolato e in difficolt\u00e0, ordin\u00f2 un contrattacco formato da riserve fresche di fanteria (5000 uomini) e corazzieri russi che, una volta dispersi gli ultimi resistenti di Augereau, avanzarono galvanizzati in massa al centro dello schieramento francese, avvicinandosi pericolosamente allo stesso Imperatore che rischiava ora di essere ucciso o catturato. Qui la scelta di Napoleone di impegnare la cavalleria di Murat.\nLa carica della cavalleria francese.\nAlle dodici il momento chiave: Napoleone, per evitare il disastro, ordin\u00f2 la carica della cavalleria di Gioacchino Murat, spronandolo con le famose parole \"Ci lascerai divorare da quella gente?\": ottanta squadroni e migliaia di cavalli in quella che \u00e8 stata la pi\u00f9 grande carica di cavalleria delle guerre napoleoniche e la pi\u00f9 riuscita. I cavalieri di Murat, grazie anche ai migliori cavalli d'Europa da poco sequestrati alla Prussia, ressero il centro per diverse ore. I russi, vistisi arrivare addosso quella muraglia di uomini e cavalli, furono notevolmente impressionati. Gli squadroni si divisero in due gruppi: uno and\u00f2 a dare man forte alla colonna di fanteria del generale Saint-Hilaire, l'altro, invece, and\u00f2 a coprire il varco che si era creato a seguito dell'errata manovra del corpo di fanteria di Augereau. Al prezzo di 1500 uomini persi sui 10000 partiti la carica ebbe successo riuscendo a stabilizzare il fronte centrale dello schieramento francese, aprendo persino una breccia in quello russo.\nAnche la Guardia imperiale ricevette l'ordine di avanzare verso il cimitero per fermare l'attacco russo e stabilizzare il fronte: era la prima volta che Napoleone si vedeva costretto ad utilizzarla. La sua \"carica alla baionetta\" ferm\u00f2 l'avanzata dei russi nei pressi del cimitero di Eylau, mentre Davout, contemporaneamente, riusc\u00ec a sfuggire all'accerchiamento russo ma, avanzato verso i centri di Klein-Sausgarten e Kuschitten, fu nuovamente fermato dai russi. Esortato dal suo stato maggiore, Napoleone si rifiut\u00f2 di caricare con la Guardia Imperiale nel cuneo creato dalla cavalleria francese al centro dello schieramento russo. La mossa, se pur risolutiva, era molto rischiosa; Napoleone sapeva che il corpo del generale prussiano L'Estocq era in procinto di arrivare e la Guardia poteva essere l'unica forza in grado di poter arginare l'attacco delle fresche truppe prussiane.\nL'arrivo dei Prussiani.\nVerso met\u00e0 pomeriggio arrivarono i Prussiani: eludendo ogni tentativo di fermarli da parte di Ney, riuscirono a raggiungere Eylau e, spronati dal generale L'Estocq, passarono dietro lo schieramento di fanteria russo, sbucando sul fianco destro scoperto di Davout; ci si scagliarono con forza e determinazione e il corpo d'armata di Davout, ormai esausto, fu respinto fino alle posizioni iniziali della battaglia.\nConclusione.\nCol calare della notte i combattimenti sul fianco sinistro andarono ad esaurirsi, ma un rombo di cannoni sullo schieramento destro francese alle 21.30, presso il centro di Althoff, contro l'ala destra russa segnal\u00f2 l'arrivo di Ney, che occup\u00f2 Schoditten. Il comandante in capo russo Bennigsen, temendo l'arrivo della riserva dei francesi, ordin\u00f2 a questo punto la ritirata generale, approfittando del sopraggiungere del buio. In mano francese rimasero solo alcuni cannoni e bandiere.\nRisultato e perdite.\nDopo 14 ore di battaglia continua, le forze russe riuscirono a sganciarsi in buon ordine dalle truppe napoleoniche che, quindi, rimasero padrone del campo.\nTuttora l'esito della battaglia \u00e8 oggetto di disputa: i russi stimarono le proprie perdite da 15.000 a 20.000 uccisi o feriti e 3.000 soldati, 23 cannoni e 16 bandiere catturate; i francesi, invece, persero circa 15.000 uomini. Alcuni storici propendono per una cifra compresa tra i 15 e i 18.000 uomini , altri li riducono a 14.000. Lo storico Chandler suggerisce che furono 25.000 le vittime francesi, ma ammette l'impossibilit\u00e0 di quantificare con certezza il numero .\nInfine, quanto all'esito dello scontro, si riporta un commento attribuito al maresciallo Ney \"Quel massacre! Et sans r\u00e9sultat\" (Che massacro! E senza risultato), che in ogni caso sottolinea la pesantezza delle perdite (anche la sua amante, Maria Versfelt, presente sul campo fu ferita) e l'assenza di vantaggi immediati per l'esercito francese."}
{"id": "264990", "revid": "135224", "url": "https://it.wikipedia.org/wiki?curid=264990", "title": "Arco Etrusco", "text": "L'Arco Etrusco o di Augusto \u00e8 una delle sette porte delle mura etrusche di Perugia. Fu costruito nella seconda met\u00e0 del III secolo a.C. e fu fatto ristrutturare da Augusto nel 40 a.C. dopo la sua vittoria nella \"guerra di Perugia\". Rappresenta la pi\u00f9 integra e monumentale delle porte etrusche cittadine e si apre sul \"cardo maximus\" della citt\u00e0, corrispondente all'attuale via Ulisse Rocchi.\nStoria.\nAugusto aveva cinto di assedio Perugia per ben sette mesi, all'incirca nel 40 a.C., prima che la citt\u00e0 capitolasse. Era il periodo della guerra civile tra Ottaviano Augusto e Marco Antonio. Il fratello di quest'ultimo, Lucio, si era asserragliato nella citt\u00e0. Perugia, all'epoca, era un bastione molto difficile da espugnare, posto in altura e protetto dalla cinta muraria che univa le sette porte. Inoltre, dalle cronache di Dione Cassio, sappiamo anche che l'esercito di Lucio era numericamente forte e la citt\u00e0 era ben rifornita di viveri. L'assedio di Perugia ebbe il suo culmine con l'incendio della Citt\u00e0, si dice per consiglio di Caio Cestio soprannominato Macedonico. Negli anni successivi Perugia fu restituita al suo splendore dai Perugini sotto gli auspici di Cesare Augusto che nel frattempo aveva sterminato i nobili a lui ostili sostituendoli, alla guida della citt\u00e0, con nobili famiglie amiche, tra cui la pi\u00f9 importante quella dei Vibi. Dell'incendio del 40 a.C. rimangono tracce dei resti di una villa romana rinvenuta negli scavi sotto la cattedrale di San Lorenzo, Duomo di Perugia. Nel periodo Augusteo, nelle pietre etrusche dell'antico sesto dell'arco, fu scolpita la scritta AVGVSTA PERVSIA. L'altra iscrizione che orna la fascia orizzontale superiore all'arco stesso reca, \"COLONIA VIBIA\" e ricorda l'epoca dell'imperatore romano di origini perugine Gaio Vibio Treboniano Gallo e del figlio co-imperatore Volusiano Veldumniano ambedue della famiglia Vibia.\nArchitettura dell'arco etrusco a Perugia.\nL'arco \u00e8 costituito da una facciata attraversata da un solo fornice (cio\u00e8 da una sola arcata) e da due torrioni trapezoidali. Su uno dei due torrioni \u00e8 stata costruita, in epoca rinascimentale, una loggia; la fontana ai piedi dello stesso torrione \u00e8 stata finita di costruire nel 1621. Sopra l'arco (a due filari concentrici) vi \u00e8 un fregio ornato da metope con scudi rotondi e triglifi; sopra questo vi \u00e8 un altro archetto tra due pilastri.\nNel filare interno possiamo leggere la scritta \"Augusta Perusia\", cio\u00e8 il nome della citt\u00e0 dopo la ricostruzione del 40; nel filare esterno vi \u00e8 incisa la scritta \"Colonia Vibia\", per testimoniare lo \"ius coloniae\" ricevuto da Treboniano Gallo.\nDi fronte all'arco sorge Palazzo Gallenga Stuart, sede dell'Universit\u00e0 per Stranieri."}
{"id": "264991", "revid": "2171049", "url": "https://it.wikipedia.org/wiki?curid=264991", "title": "Il lago dei cigni", "text": "Il lago dei cigni \u00e8 uno dei pi\u00f9 famosi e acclamati balletti del XIX secolo, musicato da P\u00ebtr Il'i\u010d \u010cajkovskij. La prima rappresentazione ebbe luogo al Teatro Bol'\u0161oj di Mosca il 20 febbraio 1877, con la coreografia di Julius Wenzel Reisinger.\nIl libretto di Vladimir Petrovic Begi\u010dev, direttore dei teatri imperiali di Mosca insieme al ballerino Vasil Fedorovi\u010d Geltzer, \u00e8 basato su un'antica fiaba tedesca, \"Der geraubte Schleier\" (\"Il velo rubato\"), seguendo il racconto di Johann Karl August Mus\u00e4us.\nPrimo dei tre balletti di \u010cajkovskij, fu composto tra il 1875 e il 1876. Viene rappresentato in quattro atti e quattro scene. Sebbene esistano molte versioni diverse del balletto, la maggior parte delle compagnie di danza basa l'allestimento, sia dal punto di vista coreografico che musicale, sul revival di Marius Petipa e Lev Ivanov per il Balletto Imperiale, presentato la prima volta il 15 gennaio 1895 al Teatro Imperiale Mariinskij a San Pietroburgo, Russia.\nIn occasione di questo revival, la musica di \u010cajkovskij venne rivisitata dal maestro di cappella dei Teatri Imperiali, Riccardo Drigo.\nStoria del balletto.\nLa prima esecuzione assoluta fu accolta tiepidamente a causa di molteplici problemi: l'orchestra e il direttore, un semidilettante, lamentavano le difficolt\u00e0 di una partitura \"complicata\" e diversa dalla consuetudine. Lo stesso avvenne da parte dei danzatori avvezzi a standard meno impegnativi. Pure l'allestimento scenico fu debole e assemblaggio di precedenti spettacoli; la coreografia di Reisinger fu banale e insignificante. \nAd aumentare la dose le due prime protagoniste, che si alternarono nella successione delle recite, avevano doti coreutiche minori o si trovavano in et\u00e0 tecnicamente avanzata. \nLe critiche del tempo banalizzavano l'esito coreografico: \"un'ammirevole abilit\u00e0 [del coreografo, ndr] nell'arrangiamento degli esercizi ginnici\"; la \"Gazzetta Teatrale\" del 22 febbraio 1877 ammetteva \"qualche momento riuscito\" ma affermava che \"in generale la musica \u00e8 piuttosto monotona, noiosa... interessante probabilmente solo per i musicisti\".\nIl punto della situazione e la verit\u00e0 dei fatti \u00e8 rintracciabile nelle memorie (1896) di un critico quotato amico del compositore, Nikolaj Dmitrievi\u010d Ka\u0161kin:\nDopo la morte del compositore, nel 1895, il balletto pass\u00f2 nelle mani di Marius Petipa, coreografo che si era distinto egregiamente anche nell'altra opera di P\u00ebtr Il'i\u010d \u010cajkovskij (\"La bella addormentata\"), e in quelle di Lev Ivanov.\nIl 15 gennaio 1895, ebbe luogo il primo allestimento coreografato da Petipa e Ivanov presso il Teatro Mariinskij di San Pietroburgo. Petipa cur\u00f2 il primo e il terzo atto, mentre Ivanov cur\u00f2 gli \"atti bianchi\", il secondo e il quarto. Inoltre vennero apportate anche modifiche alla sequenza dei numeri e furono aggiunti brani del musicista trascritti dal compositore italiano (e direttore d'orchestra in tale occasione) Riccardo Drigo. Questa volta fu un successo e \"Il lago dei cigni\" entr\u00f2 a pieno diritto nel repertorio dei teatri pietroburghese e moscovita, e col tempo in quello internazionale, divenendo una pietra miliare del balletto classico.\nLa musica.\nL'orchestra de \"Il Lago dei Cigni\" \u00e8 composta da due flauti, due oboi, due clarinetti, due fagotti, quattro corni, due cornette, due trombe, tre tromboni, una basso tuba, una serie di timpani, triangolo, tamburello, nacchere, rullante, piatti, grancassa, gong, xilofono, arpa e archi.\nA causa delle varie interpolazioni, tagli, manomissioni che la musica sub\u00ec prima e dopo la morte dell'autore, il balletto presenta molte incognite musicali e drammaturgiche. La posizione dei vari brani (come il \"Passo a due\", che oggi vediamo nel III atto, detto \"del cigno nero\") e \"numeri\" della partitura (ossia la stessa struttura del balletto in sede rappresentativa), \u00e8 tuttora argomento di dibattito. Non marginale poi lo svolgimento narrativo, in particolar modo riguardo alla conclusione del balletto, ove ebbe a suo tempo un ruolo determinante, al fine di una variante \"positiva\", il fratello del musicista, Modest, dopo la scomparsa di \u010cajkovskij. In una lettera a Hermann Laroche del 1894 disse: \u00ab\u00c8 fatto talmente male [il libretto] che ho dovuto cambiare l'intero testo\u00bb, come ricorda Thomas Kohlhase.\nStruttura del balletto.\nAtto III.\nVar. IV. Allegro\nTrama.\nIl movimento che introduce il balletto \u00e8 una breve sintesi musicale ed emotiva del dramma, che rimpiazza la tradizionale ouverture. La melodia d'apertura \u00e8 il primo tema del cigno, in esso risuona gi\u00e0 una delle scale discendenti che si incontreranno poi in tutto il balletto. Queste scale alludono al destino che incombe sui due amanti, a cui non potranno sottrarsi. \nIl movimento agitato che appare simboleggia il sortilegio del mago su Odette e la sua trasformazione in cigno. In talune revisioni librettistiche e coreografiche, comunque non conformi all'originale, la breve scena viene rappresentata sul palcoscenico, come antefatto (ad esempio in Nicholas Beriozoff, Milano, 1964).\nAtto I.\nIn un giardino di fronte al palazzo reale, il principe Siegfried festeggia con i suoi amici il suo compleanno. Si avvicinano delle contadine per porgergli gli auguri e lo intrattengono con le loro danze. Arriva la Regina Madre, che regala al figlio una balestra, dato che egli \u00e8 molto amante della caccia, e lo esorta a trovarsi una sposa tra le ragazze che lei ha invitato al ballo del giorno dopo. Alla sua uscita, le danze dei contadini riprendono con due divertissement, posti al di fuori dell'intreccio. La festa continua con scherzi e balli del giullare di corte. Gli ospiti rientrano nel castello ed il principe Siegfried e i suoi amici decidono di andare a caccia e imbracciato l'arco s'inoltrano nella foresta. Appare il secondo tema del cigno, pi\u00f9 precisamente della \"fanciulla cigno\".\nAtto II.\nSulle acque di un lago nuotano i cigni, in realt\u00e0 bellissime fanciulle stregate dal malvagio mago Rothbart, che possono assumere forma umana solo la notte. Siegfried e i suoi amici li contemplano sotto la luce della luna. Questo numero, ideato come entr'acte, divenne in seguito un tableau scenico. I cacciatori prendono la mira, ma proprio in quel momento i cigni si trasformano in fanciulle. La loro regina, Odette, narra al principe la loro triste storia, e spiega che solo una promessa di matrimonio fatta in punto di morte potr\u00e0 sciogliere l'incantesimo che le tiene prigioniere. Siegfried, stregato dalla bellezza di Odette, la implora di prendere parte al ballo del giorno dopo, in cui egli dovr\u00e0 scegliere una sposa. Ha inizio un divertissement, parte essenziale dell'intreccio, composto dalle danze delle fanciulle cigno e da un pas d'action, la cui musica \u00e8 tratta dall'opera giovanile \"Undine\", dove Siegfried e Odette si giurano eterno amore. \u00c8 l'alba, e le fanciulle si ritrasformano in cigni.\nAtto III.\nNella sala da ballo del castello entrano gli invitati, accolti dalla Regina Madre e da Siegfried. Iniziano i festeggiamenti. Gli squilli di tromba annunciano l'arrivo delle sei ragazze aspiranti pretendenti del principe. Siegfried si rifiuta di scegliere, quand'ecco che uno squillo di tromba annuncia l'arrivo di nuovi ospiti. Si tratta del mago Rothbart e della figlia Odile che, grazie a una magia del padre, ha assunto l'aspetto di Odette. L'intento del mago \u00e8 quello di far innamorare Siegfried di Odile, in modo da mantenere per sempre Odette in suo potere. La musica espone il tema del fato, e il motivo della \u201cfanciulla cigno\u201d suggerisce la somiglianza tra Odette e Odile, che il pubblico pu\u00f2 comunque distinguere dal costume, che nel caso di Odile \u00e8 nero. Ciascuna ragazza balla una variazione per il principe. Seguono una serie di danze nazionali. Con il suo fascino, Odile \u00e8 riuscita a far innamorare Siegfried, che la presenta alla madre come sua futura sposa e regina. Rothbart esultante si trasforma in una civetta e fugge dal castello, che piomba nell'oscurit\u00e0 fra l'orrore degli invitati. Siegfried, resosi conto dell'inganno, scorge la vera Odette attraverso un'arcata del castello, e disperato si precipita nella notte alla ricerca della fanciulla.\nAtto IV.\nOdette, morente, piange il destino crudele che la attende. Siegfried arriva da lei tentando di salvarla, ma una tempesta si abbatte sul lago e le sue acque inghiottono i due amanti. La bufera si placa e sul lago, tornato tranquillo, appare un gruppo di candidi cigni in alto volo.\nFinali alternativi del balletto.\nDopo la Rivoluzione del 1917, ma soprattutto nel periodo stalinista, anche i protagonisti dei balletti dovettero in qualche modo essere assimilati al concetto di \"eroi positivi\". Proprio per aderire a questa nuova filosofia, il finale del balletto venne modificato. Nella versione di Vladimir Bourmeister del 1953, dopo un combattimento tra Rothbart e Siegfried, questo riesce a sconfiggere il mago e Odette riprende le sue sembianze umane potendo cos\u00ec vivere il proprio sogno d'amore con il principe.\nEsistono molte altre versioni della scena finale originale (1877) del balletto come \u00e8 stata qui sopra riportata, giusta la lezione di Thomas Kohlhase e Warrack. I libretti nella versione 1877 e 1894-95 sono contenuti nell'appendice al volume 11b dell'Edizione Completa delle Opere di \u010cajkovskij. La pi\u00f9 rappresentata \u00e8 comunque quella di Modest Il'i\u010d \u010cajkovskij, fratello del compositore:\nAdattamenti.\nUna versione-adattamento molto particolare del balletto si deve a Matthew Bourne per il Teatro Sadler's Wells di Londra (1995), che ha goduto di un grande successo nel mondo, ma anche di critiche dai \"puristi\". Una delle singolarit\u00e0 \u00e8 che i cigni sono interpretati da ballerini maschi. Fra i tanti riferimenti del soggetto manipolato, ve ne sono anche all'uomo \u010cajkovskij, allusione del resto usata da altri coreografi, anche in Italia recentemente, Paul Chalmer, 2011, MaggioDanza.\nIl 26 novembre 1999 debutta a Lecce la versione del coreografo italiano Fredy Franzutti per la sua compagnia, il Balletto del Sud. La produzione, che replica in numerosi festival e teatri italiani, \u00e8 subito lodata da Vittoria Ottolenghi nel proprio libro \"Mi \u00e8 caduta la danza nel piatto\" (2008). Franzutti propone delle analogie tra il personaggio di Sigfried e Ludwig II di Baviera che, nel periodo della composizione, venne dichiarato pazzo e deposto. Il demone Rothbart chiede l'anima del ragazzo in cambio di una vita senza responsabilit\u00e0 e di duratura bellezza (tramutarsi in cigno). Il gruppo di cigni prigioniero dell'incantesimo di metamorfosi \u00e8, per Franzutti, costituito da ragazze e ragazzi che hanno accettato il patto.\nIl 2 dicembre 2011 debutta a Stoccolma una riscrittura audace del classico di \u010cajkovskij a firma di Fredrik Rydman \u2013uno dei membri della Bounce Streetdance Company\u2013 che miscela danza classica e street dance con brani originali di musicisti pop e rock. \"Swan lake reloaded\" \u00e8 ambientato nel presente, con i cigni che sono prostitute drogate, vestite con pellicce bianche e con stivali di vernice nera, sottomesse dal protettore/pusher Rothbart.\nDopo Stoccolma lo spettacolo ha registrato successi nei teatri di Londra, Parigi, Berlino, Zurigo. Il 17 marzo 2014 debutta in Italia al Teatro degli Arcimboldi di Milano. \nIl balletto, oltre ad esser stato inscenato in diverse versioni, ha avuto anche successo nelle arti narrative."}
{"id": "264992", "revid": "1318658", "url": "https://it.wikipedia.org/wiki?curid=264992", "title": "Citrus maxima", "text": "Il pomelo, pummelo o pampaleone (nome scientifico Citrus maxima ) \u00e8 un albero da frutto appartenente alla famiglia delle Rutaceae e al genere Citrus. Secondo \u00e8 il pi\u00f9 antico agrume coltivato dall'uomo. \n\u00c8 ritenuta una delle tre specie da cui derivano tutti gli agrumi oggi conosciuti, assieme al cedro (\"Citrus medica\") e al mandarino (\"Citrus reticulata\").\nA Shanghai (Cina) a questo frutto vengono attribuite propriet\u00e0 afrodisiache.\nMorfologia.\nDiversamente da ogni altro agrume, il pomelo non \u00e8 sferico o leggermente schiacciato, ma si presenta spesso con aspetto piriforme. La buccia \u00e8 liscia, verdina, alle volte rosata, mentre la polpa raggiunge i colori dal giallo paglierino al rosa fino al rosso. \u00c8 il pi\u00f9 grande tra i frutti dei \"Citrus\", cresce fino ai 30\u00a0cm di diametro e pu\u00f2 pesare fino a 1\u20132\u00a0kg.\nTipica per questa specie \u00e8 l'abbondante presenza della sostanza bianca spugnosa sotto la buccia (detta albedo); di albedo \u00e8 costituita addirittura tutta la parte superiore del frutto, cio\u00e8 la parte stretta della forma a pera. Se il frutto \u00e8 maturo il gusto \u00e8 piacevole, pi\u00f9 dolce di quello dell'arancio amaro e senza alcuna acidit\u00e0. Ogni spicchio del frutto \u00e8 piuttosto grande, presenta piccoli semi e una spessa buccia facile da togliere.\nIl pomelo \u00e8 molto grande e di conseguenza una persona sola ha difficolt\u00e0 a consumarlo appena colto, ci\u00f2 che probabilmente avviene in Indocina, dove il frutto pu\u00f2 realmente arrivare a maturazione completa.\nMolto diffuso in Cina, dove viene consumato fresco, \u00e8 impiegato anche per produrre succhi (in Israele) e per condire insalate di frutta o di verdure, oppure candito.\nL'industria ricava oli essenziali dalla buccia.\nIl pummelo \u00e8 un piccolo albero o un arbusto, ha una chioma arrotondata, \u00e8 alto fino a 5-6 metri, \u00e8 sempreverde e latifoglia. I rami sono spinosi, le foglie sono verde scuro ed ovali e i fiori sono grandi e bianchi, solitari.\nStoria.\nIl pomelo \u00e8 nativo del sud dell'Asia e della Malaysia dove \u00e8 conosciuto da pi\u00f9 di quattromila anni. Fu introdotto in Cina attorno al 100 d.C., dove si \u00e8 diffuso e continua a sopravvivere, anche spontaneamente in riva ai fiumi, fino ai giorni nostri. \u00c8 coltivato nelle regioni meridionali (Jiangsu, Jiangxi, Fujian) e specialmente in Thailandia. Ci sono piantagioni anche in Taiwan e Giappone, nel sud dell'India, Malaysia, Indonesia, Nuova Guinea e Tahiti.\nOltre che in Asia, il pomelo \u00e8 coltivato in California e soprattutto in Israele.\nVenne introdotto in Giamaica nel XVIII secolo dal capitano inglese Shaddock, che localmente diede anche il proprio nome al frutto. Il cognome di questo capitano \u00e8 ancora ricordato anche in Liguria, dove il pomelo \u00e8 noto come \"sciaddocco;\" \u00e8 coltivato anche in Italia, in Sicilia.\nValori nutrizionali.\nIl pomelo ha un apporto calorico di circa 30-40 kcal per 100 gr. Presenta un basso contenuto di proteine e lipidi, le calorie sono fornite principalmente dai glucidi semplici, in particolare dal fruttosio. Ha un elevato contenuto di vitamina C, attorno ai 60\u00a0mg, con un buon contenuto di vitamina A e tracce di B1, B2, B3 e B6. \nLa vitamina C nel Pomelo aiuta l'assimilazione e l'assorbimento del ferro. \nTra i sali minerali spicca il potassio. Contiene inoltre acido folico e betacarotene. In Asia le foglie di pomelo vengono usate come decotto curativo per l'ulcera e le ferite."}
{"id": "264993", "revid": "29727", "url": "https://it.wikipedia.org/wiki?curid=264993", "title": "Pummelo", "text": ""}
{"id": "264994", "revid": "26630", "url": "https://it.wikipedia.org/wiki?curid=264994", "title": "Savoia-Marchetti SM.79", "text": ""}
{"id": "264995", "revid": "755885", "url": "https://it.wikipedia.org/wiki?curid=264995", "title": "In direzione ostinata e contraria", "text": "In direzione ostinata e contraria \u00e8 la prima antologia ufficiale postuma di Fabrizio De Andr\u00e9 uscita nel novembre del 2005, che si propone di costituire la \"summa\" dell'opera artistica del cantautore genovese.\nLa raccolta.\nLa genesi.\nIl cofanetto si compone di tre CD in cui \u00e8 presente anche un brano mai inciso su questo tipo di supporto ed un inedito: \"Titti\" incisa solo su vinile e \"Cose che dimentico\", brano interpretato da De Andr\u00e9 insieme al figlio Cristiano, scritto insieme a Carlo Facchini e mai pubblicato prima.\nIl titolo della raccolta \u00e8 tratto dalla canzone \"Smisurata preghiera\", l'ultima registrata in studio da De Andr\u00e9, ed \u00e8 stato scelto dalla vedova, Dori Ghezzi; esso rappresenta la perfetta sintesi della personalit\u00e0 del cantautore che nella sua carriera artistica e nel suo percorso umano fu sempre controcorrente, mai conformista e - a detta di molti critici - capace di prendere per mano la canzone italiana per liberarla da una certa patina di conformismo.\nI cinquantaquattro brani della raccolta sono stati scelti e curati personalmente da Dori Ghezzi con l'aiuto e la supervisione del maestro Gian Piero Reverberi, amico di De Andr\u00e9 e arrangiatore di sei dei suoi album.\nLa tecnica e la qualit\u00e0.\nLa raccolta rappresenta un'occasione felicemente riuscita di recuperare il valore originale dell'arte di De Andr\u00e9, ricostruendo a partire dalle registrazioni originali un suono pi\u00f9 possibile simile a quello degli LP originali, dove la voce \u00e8 sempre protagonista e sembra cantare singolarmente per ogni ascoltatore, piuttosto che per una platea. Tecnicamente, le tracce sono state rimasterizzate da Antonio Baglio e Claudio Bozano a partire dai nastri originali delle registrazioni, con la collaborazione preziosa di Reverberi che di quei suoni fu l'artefice in persona. Nel libretto Antonio Baglio spiega che i suoni sono stati trattati con strumentazione analogica senza nessun riduttore digitale del rumore con un'unica conversione digitale finale con la tecnologia DSD.\nIl risultato \u00e8 una riedizione finalmente fedele alla grande arte del cantautore genovese, con in pi\u00f9 una qualit\u00e0 del suono digitale che \u00e8 difficile pretendere da vinili vecchi ormai di trenta o quarant'anni.\nCon l'ascolto della raccolta \u00e8 pertanto possibile ripercorrere, passo a passo, la parabola artistica ed esistenziale di De Andr\u00e9 vissuta sempre in chiave di comprensione del senso dell'esistenza umana: dalla giovinezza fino agli ultimi giorni, passando per la separazione dalla prima moglie, per il sequestro in Sardegna e per la malattia che lo sottrasse ai suoi ammiratori e ai suoi cari; dalla \"Preghiera in gennaio\" tratta dal primo album \"Volume I\" del 1967, a \"Geordie\" cantata con la figlia Luvi durante l'ultimo tour nel 1998, passando per canzoni divenute pietre miliari della canzone italiana, come \"La guerra di Piero\" (1968), \"Il pescatore\" (1970), \"Il testamento di Tito\" (ancora del 1970), \"Il suonatore Jones\" (1971), \"Andrea\" (1978), \"Hotel supramonte\" (1981), \"Creuza de m\u00e4\" (1984), \"Don Raffae\"' (1990), \"Anime salve\" (1996).\nAl contrario di tante antologie, ma in linea con il desiderio di riscoperta che anima questa, il cofanetto include un libretto con tutti i testi delle canzoni inserite, oltre a note dei curatori e fotografie di Fabrizio. L'introduzione \u00e8 affidata ad Aldo Grasso, che fa un ricordo commosso di colui che definisce \"suo punto di riferimento insieme ad un drappello di scrittori e registi\". \u00c8 presente inoltre una spiegazione tecnica, ad opera di Antonio Baglio, delle operazioni eseguite sui master per recuperare il suono originale delle tracce.\nLista delle tracce.\nQuesti i brani presenti nei tre CD (\"Cose che dimentico\" \u00e8 cantata live in coppia con il figlio Cristiano; il finale di \"Khorakhan\u00e9\" \u00e8 cantato dalla stessa Dori Ghezzi; \"Anime salve\" \u00e8 interpretato da De Andr\u00e9 in coppia con Ivano Fossati; in \"Geordie\" De Andr\u00e9 canta dal vivo in coppia con la figlia Luvi; la versione di \"Una storia sbagliata\" scritta assieme a Massimo Bubola \u00e8 quella del 1980 pubblicata come singolo cos\u00ec come il brano \"Titti\"):"}
{"id": "264996", "revid": "15756", "url": "https://it.wikipedia.org/wiki?curid=264996", "title": "Economia pianificata", "text": "Un'economia pianificata \u00e8 un sistema economico in cui gli investimenti, la produzione e l'allocazione dei beni capitali avvengono secondo piani economici e di produzione. Un'economia pianificata pu\u00f2 utilizzare forme di pianificazione economica centralizzata o di comando, decentrata e partecipativa. Il livello di centralizzazione o decentramento nel processo decisionale e nella partecipazione dipende dal tipo specifico di meccanismo di pianificazione impiegato. Non prevede la libera iniziativa privata, se non in misura ridotta (impresa familiare, liberi professionisti, ecc.)\nLe economie pianificate contrastano con le economie di mercato, basate su un approccio laissez-faire che evita qualsiasi tentativo di guida dell'economia e si affida alle forze di mercato per determinare la velocit\u00e0, la direzione e la natura dello sviluppo economico. I sostenitori dell'economia pianificata affermano che tali pratiche liberiste portino ad un'economia instabile con crisi cicliche e ampie fluttuazioni di output, ad un'iniqua distribuzione delle risorse e del denaro e ai monopoli privati. Ritengono inoltre che i prezzi generati dalla domanda e l'offerta sul mercato riflettano soltanto i costi privati e non quelli sociali.\nL'economia pianificata differisce dal dirigismo poich\u00e9 quest'ultimo prevede l'intervento statale all'interno del libero mercato tramite incentivi e finanziamenti per raggiungere determinati obiettivi, senza la propriet\u00e0 pubblica dei mezzi di produzione e senza il controllo totale dell'economia. Tuttavia, anche i sistemi economici basati sul mercato possono dare vita a sistemi economici - sia pure meno invasivi, di solito - gestiti secondo le regole della pianificazione. Questo pu\u00f2 accadere in periodi di guerra (economia di guerra) o crisi, ma anche in periodi normali, nei quali tuttavia l'esigenza di trasformare rapidamente un'economia, perseguendo obiettivi di crescita di talune variabili macroeconomiche (reddito, consumi, esportazioni, investimenti), ha spinto gli stati a usare leggi e risorse a tali fini.\nSebbene il socialismo non sia equivalente alla pianificazione economica o al concetto di economia pianificata, una concezione influente del socialismo implica la sostituzione dei mercati dei capitali con una qualche forma di pianificazione economica al fine di ottenere un coordinamento ex ante dell'economia. L'obiettivo di un tale sistema economico sarebbe quello di ottenere un controllo consapevole sull'economia da parte della popolazione, in particolare in modo che l'uso del prodotto in eccesso sia controllato dai produttori. Le forme specifiche di pianificazione proposte per il socialismo e la loro fattibilit\u00e0 sono oggetto del dibattito sul calcolo socialista.\nApprocci pi\u00f9 recenti alla pianificazione e allocazione socialista sono stati avanzati da alcuni economisti e scienziati informatici che hanno proposto meccanismi di pianificazione basati sui progressi dell'informatica.\nStoria.\nNel mondo ellenistico e post-ellenistico, \"la pianificazione statale obbligatoria era la condizione commerciale pi\u00f9 caratteristica per la campagna egiziana, per l'India ellenistica e, in misura minore, per le regioni pi\u00f9 barbare dell'Impero seleucide, del Regno di Pergamo, dell'Arabia meridionale e dell'Impero partico\".\nGli studiosi hanno sostenuto che l'economia inca era un tipo flessibile di economia di comando, incentrata sul movimento e sull'utilizzo del lavoro anzich\u00e9 delle merci. Alcuni mercantilisti la ritengono invece un'economia pianificata.\nXIX secolo.\nL'idea dell'economia pianificata venne proposta per la prima volta dai teorici del socialismo utopico, in particolare dai seguaci del filosofo francese Henri de Saint-Simon.\nNe \"Il Capitale\", l'economista e filosofo Karl Marx fece riferimento ai produttori che regolano la loro produzione secondo un piano prestabilito, alla societ\u00e0 organizzata come un\u2019associazione consapevole e organica che fissa una relazione diretta tra le quantit\u00e0 di tempo di lavoro sociale impiegate nella produzione dei singoli prodotti e l\u2019entit\u00e0 del bisogno sociale di ciascuno di essi, ma non offr\u00ec una forma specifica di come dovesse essere un'economia pianificata. Per scongiurare le crisi economiche cicliche causate dal libero mercato, Friedrich Engels propose in \"Principi del comunismo\" (1848) un nuovo ordinamento della societ\u00e0 dove la produzione industriale avrebbe dovuto essere guidata da tutta la societ\u00e0 secondo un determinato piano. Nell\"'Anti-D\u00fchring\", Engels afferm\u00f2 che, con la rivoluzione proletaria e il possesso dei mezzi di produzione da parte della societ\u00e0, l'anarchia all'interno della produzione sociale sarebbe stata sostituita dall'organizzazione cosciente secondo un piano.\nL'economista lettone K\u0101rlis Balodis propose nel trattato \"Lo Stato futuro\" (1898) un'economia basata sulla pianificazione razionale su basi scientifiche, attuabile con l'acquisto dei mezzi di produzione privati da parte dello Stato e la realizzazione di una \"linea d'assemblaggio\" su larga scala di aziende statali.\nXX Secolo.\nIl primo programma del Partito Operaio Socialdemocratico Russo del 1903 proclamava il compito della rivoluzione proletaria come \"l'introduzione di un'organizzazione pianificata del processo socio-produttivo\" sulla base della sostituzione della propriet\u00e0 privata con quella pubblica.\nNei suoi primi scritti, il rivoluzionario comunista Lenin paragon\u00f2 la pianificazione con l'efficienza e afferm\u00f2 che la necessit\u00e0 della pianificazione risultava dalla natura della tecnologia moderna applicata nell'industria su larga scala. Secondo Lenin, una singola azienda capitalista non poteva mai avere informazioni certe sull'andamento del mercato (definito come caotico e anarchico) per anticipare la domanda dei suoi prodotti, portando quindi ad un'allocazione sbagliata dei prodotti e al mancato soddisfacimento dei bisogni dei consumatori.\nNella Russia sovietica, l'economia pianificata si \u00e8 evoluta sulla scia di una continua economia di guerra esistente nella prima guerra mondiale e di altre politiche, riunite sotto il nome di \"comunismo di guerra\" (1918-1921), modellate sui requisiti della guerra civile russa del 1917-1923. Queste politiche iniziarono nel 1921 ad essere consolidate sotto la guida del Gosplan. Dopo il periodo della Nuova politica economica (1921-1928), la neonata Unione Sovietica divenne il primo Stato al mondo ad aver introdotto un'economia pianificata su vasta scala.\nCon la crisi del liberalismo verificatasi prima e dopo la prima guerra mondiale e durante la Grande depressione del 1929, l'economia liberista fu messa in discussione. Durante gli anni trenta e quaranta, negli Stati Uniti e in Europa si diffusero movimenti tecnocratici che auspicavano il passaggio della direzione dell'economia dagli economisti a ingegneri o scienziati.\nDurante la guerra civile spagnola, si ebbe una certa partecipazione decentrata alla pianificazione economica in tutta la Spagna repubblicana, in particolare in Catalogna. Alcune aree in cui era estesa l'influenza socialista anarchica e libertaria attraverso la CNT e l'UGT, in particolare le regioni rurali, furono gestite sulla base di una pianificazione decentrata che ricordava i principi stabiliti dall'anarco-sindacalista Diego Abad de Santill\u00e1n nel libro \"Dopo la rivoluzione\".\nDopo la Seconda guerra mondiale, la Cina di Mao Zedong e gli Stati socialisti del blocco orientale avevano un'economia pianificata basata sul modello dell'Unione Sovietica, con governi che vincolavano le scelte di gran parte (o dell'intero) sistema economico, stabilendo di quali e quante risorse dovessero disporre le singole unit\u00e0 produttive, cosa dovessero produrre e come dovessero impiegare i beni e i servizi prodotti. La Repubblica Socialista Federale di Jugoslavia aveva adottato il sistema di autogestione dei lavoratori ed un certo grado di socialismo di mercato. Con Deng Xiaoping, la Cina adott\u00f2 negli anni ottanta un sistema ibrido pianificazione-mercato divenuto noto come economia socialista di mercato.\nDopo la caduta del blocco orientale e la dissoluzione dell'URSS, gli Stati socialisti hanno introdotto riforme economiche simili a quelle cinesi, ad eccezione della Corea del Nord.\nTipologie.\nPianificazione centrale.\nIn un'economia pianificata centralmente, gli organi statali pianificano completamente l'assortimento e i volumi di produzione di tutti i beni e servizi, regolano i prezzi di tutti i prodotti e l'importo di tutti i salari. Il governo pianifica l'output di ciascuna industria, le tecniche usate, nonch\u00e9 il lavoro e le altre risorse necessarie alla produzione. Pianifica la distribuzione dell'output tra i consumatori in base ai suoi obiettivi e pu\u00f2 distribuire i beni in base ai bisogni o pu\u00f2 favorire chi produce di pi\u00f9, fornendo in tal modo incentivi.\nTale modello economico \u00e8 organizzato secondo un modello amministrativo piramidale dove un'autorit\u00e0 centrale prende le decisioni relative ai requisiti di investimento e produzione con pochi input dai livelli inferiori.\nI vantaggi avanzati da economisti socialisti e marxisti sono:\nNei confronti internazionali, gli Stati socialisti si confrontavano favorevolmente con gli Stati capitalisti per quanto riguarda gli indicatori di salute come la mortalit\u00e0 infantile e l'aspettativa di vita. Tuttavia, almeno per quanto riguarda la mortalit\u00e0 infantile, ci\u00f2 variava a seconda che fossero utilizzate le statistiche ufficiali secondo i criteri degli Stati o le definizioni dell'Organizzazione mondiale della sanit\u00e0. Nella Cina socialista di Mao Zedong, la crescita dell'aspettativa di vita tra il 1950 e il 1980 si colloca tra gli aumenti pi\u00f9 rapidi e sostenuti nella storia globale documentata.\nTipo sovietico.\nLa pianificazione centrale di tipo sovietico \u00e8 stata la prima forma di economia pianificata ad essere attuata su vasta scala. Secondo tale modello, lo Stato possedeva i mezzi di produzione in rappresentanza del popolo, controllava il processo economico, coordinava le forze produttive, organizzava e regolava la produzione, la distribuzione e lo scambio di beni materiali. L'organo statale adibito alla pianificazione economica era il Comitato statale per la pianificazione (Gosplan) ed agiva sotto la guida del Partito Comunista dell'Unione Sovietica.\nSi basava sull'impiego delle leggi economiche del socialismo, della teoria marxista-leninista della riproduzione socialista estesa e dei bilanci materiali. I piani redatti dal Gosplan avevano forza di legge e potevano essere a lungo termine (10-15 anni), a medio termine o quinquennali (5 anni), a breve termine (da un mese a un anno). Nei piani erano presenti quote di produzione e distribuzione fissate (tuttavia emendabili in circostanze eccezionali) e calcolate in base a degli indicatori economici raccolti dalle agenzie governative.\nGli storici hanno associato le economie pianificate agli stati marxisti-leninisti e al modello economico sovietico. Negli anni ottanta, fu riconosciuto che il modello economico sovietico non costituiva effettivamente un'economia pianificata in quanto un piano completo e vincolante non guidava la produzione e gli investimenti.\nPianificazione decentrata.\nUn'economia pianificata decentrata, talvolta chiamata economia pianificata orizzontalmente per la sua orizzontalit\u00e0, \u00e8 un tipo di economia pianificata in cui l'investimento e l'allocazione di beni di consumo e capitali avviene secondo un piano a livello economico costruito e coordinato operativamente attraverso una rete distribuita di diversi agenti economici o addirittura di unit\u00e0 produttive stesse. La pianificazione decentrata \u00e8 di solito tenuta in contrasto con la pianificazione centralizzata, in particolare con il modello sovietico, ed \u00e8 stata proposta come base per il socialismo da anarchici, consiliaristi, comunisti libertari, trockijsti, sindacalisti rivoluazionari socialisti democratici e libertari a favore di una forma di socialismo non di mercato e in totale rifiuto del tipo sovietico di pianificazione.\nLa pianificazione decentrata pu\u00f2 prendere forma sia nel contesto di un'economia mista sia in un sistema economico post-capitalista, e implica un processo decisionale democratico e partecipativo all'interno dell'economia e all'interno delle stesse imprese sotto forma di democrazia industriale. Forme informatiche di pianificazione economica democratica e di coordinamento tra imprese economiche sono state proposte anche da vari informatici ed economisti radicali. I sostenitori presentano la pianificazione economica decentrata e partecipativa come alternativa al socialismo di mercato per una societ\u00e0 post-capitalista.\nLa struttura di un'economia pianificata decentrata \u00e8 generalmente basata su un consiglio di consumatori e un consiglio di produttori (o congiuntamente, una cooperativa di distribuzione) che a volte viene chiamata cooperativa di consumatori. Produttori e consumatori, o i loro rappresentanti, negoziano la qualit\u00e0 e la quantit\u00e0 di ci\u00f2 che deve essere prodotto. Questa struttura \u00e8 centrale per il socialismo delle corporazioni, l'economia partecipativa e le teorie economiche legate all'anarchismo. Un tentativo (il cosiddetto \"piano Meidner\") in questo senso venne effettuato in Svezia durante il governo di Olof Palme nell'ambito della socialdemocrazia di modello nordico, ma fu abbandonato dopo il suo omicidio nel 1986.\nPROUT e democrazia economica.\nLa PROUT, acronimo di \"Progressive Utilization Theory\" (\"teoria dell'utilizzo progressista\"), \u00e8 stata concepita nel 1959 dal filosofo indiano Prabhat Ranjan Sarkar. Rappresenta forma di economia alternativa al capitalismo e alla pianificazione centrale, decentrata e cooperativa, non basata sul profitto immediato ma sul benessere collettivo e che non trascura l\u2019incentivazione dei meriti degli individui. Secondo i sostenitori della PROUT, i mezzi di produzione devono appartenere ai lavoratori e lo sviluppo economico deve essere pianificato su base locale e non centrale.\nIl modello di democrazia economica \u00e8 stato rielaborato dal matematico e filosofo David Schweickar con le seguenti caratteristiche:\nDemocrazia inclusiva.\nLa Democrazia Inclusiva (DI) dell'economista e filosofo greco Takis Fotopoulos prevede un sistema politico-economico socialista libertario volto alla creazione di una societ\u00e0 egualitaria retta da una democrazia diretta di stampo ateniese, con un'economia basata sull'autogestione dei lavoratori e sulla pianificazione democratica e fortemente improntata sui principi dell'ecologia sociale. Fotopulos sostiene la creazione di istituzioni che garantiscano la propriet\u00e0 comune delle risorse e dei mezzi di produzione e il loro controllo collettivo da parte delle assemblee locali. Il mercato \u00e8 sostituito da istituzioni di controllo democratico dei mezzi di produzione per soddisfare i bisogni dei cittadini, mentre le fabbriche sono autogestite dai lavoratori.\nEconomia pianificata delle equivalenze.\nTale modello, concepito dal sociologo e analista politico Heinz Dieterich Steffan, prevede la costruzione della societ\u00e0 socialista basata sull\u2019attuazione del principio di equivalenza, sulla democrazia partecipativa e sullo Stato non classista. Il principio di equivalenza afferma che il salario \u00e8 uguale al tempo di lavoro, i prezzi sono equivalenti al valore e contengono l\u2019assoluta equivalenza del lavoro incorporato nei beni. Di conseguenza i prezzi non sono regolati dalla domanda e dall'offerta e l'economia di mercato cessa di esistere. Inizialmente, secondo Steffan, il tipo di propriet\u00e0 dei mezzi di produzione non \u00e8 rilevante ma quando prevarr\u00e0 l'economia delle equivalenze, scomparir\u00e0 la propriet\u00e0 privata dei mezzi di produzione.\nSocialismo democratico pianificato.\nSecondo l'economista dell'Universit\u00e0 dello Utah Al Campbell, il progresso verso una societ\u00e0 socialista necessit\u00e0 della nazionalizzazione dei mezzi di produzione e dell\u2019interazione sociale democratica che consente alle persone di controllare consapevolmente e collettivamente le istituzioni di cui fanno parte, stabilendo come impiegare le risorse a disposizione, dove investire, cosa e quanto produrre. Il governo o i consigli d'amministrazione, eletti democraticamente, si occupano delle questioni che necessitano di un'attenzione a livello centrale per raggiungere risultato socialmente ottimale, mentre le decisioni richiedenti informazioni dettagliate e locali sono affidate a organi decentralizzati come i consigli operai.\nCoordinamento negoziato.\nL'economista Pat Devine ha ideato un modello di pianificazione economica decentrata chiamato \"coordinamento negoziato\" che si basa sulla propriet\u00e0 sociale dei mezzi di produzione da parte di coloro che sono interessati dall'uso dei beni coinvolti, con l'allocazione di beni di consumo e di capitale effettuata attraverso una forma partecipativa di decisione da parte di coloro che si trovano al livello di produzione pi\u00f9 localizzato. Inoltre, le organizzazioni che utilizzano la modularit\u00e0 nei loro processi di produzione possono distribuire il processo di risoluzione dei problemi e il processo decisionale.\nEconomia partecipativa.\nL'economia partecipativa o \"parecon\" \u00e8 stata proposta dall'attivista e teorico politico Michael Albert e dall'economista radicale Robin Hahnel. Essa utilizza il processo decisionale partecipativo come meccanismo economico per guidare la produzione, il consumo e l'allocazione di risorse in una data societ\u00e0. Gli organi decisionali sono i consigli dei lavoratori e i consigli dei consumatori, rispettivamente riuniti in un sistema crescente di consigli e federazioni. I mezzi di produzione non sono di propriet\u00e0 privata ma della societ\u00e0.\nPianificazione computerizzata.\nL'utilizzo dei computer per coordinare la produzione in modo ottimale \u00e8 stato variamente proposto per le economie socialiste. L'economista polacco Oskar Lange (1904-1965) afferm\u00f2 che il computer \u00e8 pi\u00f9 efficiente del processo di mercato nel risolvere la moltitudine di equazioni simultanee necessarie per allocare gli input economici in modo efficiente, sia in termini di quantit\u00e0 fisiche che di prezzi monetari.\nNel 1959 Anatolij Kitov propose un sistema informatico distribuito (Progetto \"Libro rosso\", ) con un accento sulla gestione dell'economia sovietica tramite il sistema OGAS. L'opposizione del ministero della difesa port\u00f2 alla chiusura del programma di Kitov.\nNel 1971 l'amministrazione socialista cilena di Salvador Allende lanci\u00f2 il Progetto Cybersyn volto alla creazione di un sistema di supporto decisionale distribuito per l'economia tramite la creazione di una rete di macchine telex per consentire la comunicazione di dati economici tra aziende e governo. I dati raccolti venivano anche inseriti in un programma per simulare l'economia al computer e fare previsioni. Fu costruita una sala di controllo per l'osservazione e la gestione in tempo reale dell'economia complessiva. Il prototipo del progetto ebbe risultati promettenti quando fu utilizzata per reindirizzare le forniture durante lo sciopero dei camionisti, ma nel 1973 il colpo di stato di Augusto Pinochet, appoggiato dalla CIA port\u00f2 alla chiusura del programma e all'introduzione di un'economia neoliberista.\nNel libro \"Towards a New Socialism\" (1993), l'informatico Paul Cockshott dell'Universit\u00e0 di Glasgow e l'economista Allin Cottrell della Wake Forest University affermano di dimostrare come sia possibile realizzare, sulla base della moderna tecnologia informatica, un'economia pianificata democratica, economicamente pi\u00f9 stabile delle economie di libero mercato e anche moralmente pi\u00f9 desiderabile.\nCritiche.\nI critici delle economie pianificate sostengono che i pianificatori non possono rilevare le preferenze di tutti i consumatori, le carenze e le eccedenze con sufficiente precisione e quindi non possono coordinare in modo efficiente la produzione. Senza un sistema libero di prezzi, i pianificatori dovrebbero gestire un numero elevato d\u2019informazioni tuttavia sempre carente e insufficiente per risolvere le equazioni matematiche necessarie in un tempo ragionevole. La mancanza di informazioni \u00e8 stata in particolare descritta dagli economisti liberali Ludwig von Mises e Friedrich Hayek, che si sono riferiti ad aspetti sottilmente distinti del problema rispettivamente come problema del calcolo economico e problema della conoscenza locale.\nMentre Mises evidenzi\u00f2 come base teorica di un'economia di mercato la teoria del valore soggettivo mentre attaccava la teoria del valore-lavoro, Hayek afferm\u00f2 che l'unico modo per soddisfare gli individui, che hanno una gerarchia di bisogni in costante cambiamento e sono gli unici a possedere le loro particolari circostanze individuali, consiste nel consentire a coloro che hanno la maggiore conoscenza dei propri bisogni di utilizzare le proprie risorse in un mercato concorrenziale per soddisfare le esigenze della maggior parte dei consumatori nel modo pi\u00f9 efficiente. Questo fenomeno \u00e8 riconosciuto come ordine spontaneo. Inoltre, l'errata allocazione delle risorse risulterebbe naturale a causa del reindirizzamento del capitale lontano da individui con conoscenza diretta e aggirandolo in mercati in cui un monopolio coercitivo influenza il comportamento, ignorando i segnali del mercato. Secondo Tibor Machan, \"[senza] un mercato in cui le allocazioni possono essere fatte in obbedienza alla legge della domanda e dell'offerta, \u00e8 difficile o impossibile incanalare le risorse rispetto alle reali preferenze e obiettivi umani\".\nCritiche alle economie pianificate centralmente.\nIl rivoluzionario Lev Trockij critic\u00f2 la pianificazione centrale stalinista affermando che coloro che erano in cima alla catena di comando, indipendentemente dalla loro capacit\u00e0 intellettuale, operassero senza l'input e la partecipazione dei milioni di persone che partecipano all'economia e che capiscono/rispondono alle condizioni locali e ai cambiamenti nell'economia. Pertanto, il governo non sarebbe stato in grado di coordinare efficacemente tutte le attivit\u00e0 economiche.\nNegli anni cinquanta e sessanta, gli economisti statunitensi e dell'Europa orientale scoprirono che, contrariamente alle aspettative di entrambi i gruppi, le economie centralizzate avevano mostrato maggiori fluttuazioni nella produzione rispetto alle economie di mercato durante lo stesso periodo.\nL'economista socialista Robin Hahnel osserva che anche se la pianificazione centrale superasse le sue intrinseche inibizioni di incentivi e innovazione, non sarebbe comunque in grado di massimizzare la democrazia economica e l'autogestione, che ritiene siano concetti che sono intellettualmente pi\u00f9 coerenti, coerenti e giusti rispetto alle nozioni tradizionali di libert\u00e0 economica. Inoltre, Hahnel afferma:\nSecondo alcuni studiosi, il concetto di gestione burocratica e centrale dell'economia pianificata va contro la concezione marxista della pianificazione consapevole.\nI critici socialisti democratici sostengono che le economie pianificate centralmente fossero autoritarie o antidemocratiche."}
{"id": "264997", "revid": "125865852", "url": "https://it.wikipedia.org/wiki?curid=264997", "title": "Val Bisagno", "text": "La val Bisagno \u00e8 una delle principali valli del Genovesato: prende il nome dal torrente Bisagno, uno dei due principali torrenti - l'altro \u00e8 il Polcevera, il quale attraversa l'omonima valle, la val Polcevera. Il corso d'acqua del torrente Bisagno anticamente chiamato \"il Feritore\" sfocia nel mar Ligure nei pressi del quartiere di Genova denominato, per l'appunto, Foce.\nI due bacini fluviali cingono rispettivamente da ponente e da levante il centro storico rinascimentale del capoluogo ligure.\nLa valle era un tempo caratterizzata da numerose fabbriche e oggi d\u00e0 il nome ai municipi III e IV di Genova.\nDal 1926 al 1965 una parte della bassa valle nel comune di Genova era percorsa dal Binario industriale della val Bisagno.\nFauna.\nTra gli uccelli si segnalano in quasi tutto il territorio fagiani, aironi cinerini, gabbiani, corvi, germani reali e anatre. Troviamo poi il passero solitario, l'occhiocotto, la sterpazzolina, il picchio rosso maggiore, il torcicollo, il cuculo e il codirossone; massiccia la presenza del merlo, del fringuello, dello zigolo e del pettirosso.\nNelle zone pi\u00f9 alte \u00e8 folta la presenza dei rapaci notturni e diurni quali l'assiolo, la civetta, il barbagianni, l'allocco, il gufo comune e quello reale; dei rapaci diurni si segnalano il biancone, la poiana, il gheppio, il nibbio bruno, il falco pecchiaiolo. Nelle aree poi tipicamente rocciose nidifica qualche rara coppia di aquila reale e del falco pellegrino, mentre nei fitti boschi cacciano l'astore e lo sparviero.\nTra i rettili \u00e8 possibile ammirare il biacco, la coronella girondica e la vipera. Tra gli anfibi invece \u00e8 diffusa la salamandra pezzata.\nI boschi sono popolati da numerose famiglie di cinghiali che talvolta si spingono, per la ricerca di cibo, nei centri abitati. Nelle zone pi\u00f9 alte e appartate sono frequenti poi caprioli e daini. Tra i mammiferi segnaliamo volpi, lepri, donnole, ricci, tassi e talpe.\nDurante gli ultimi anni, nelle aree pi\u00f9 interne, \u00e8 stata segnalata la presenza del lupo, un tempo molto diffuso in queste zone.\nFlora.\nNei pressi del mare la flora ligure \u00e8 di tipo mediterraneo; abbiamo quindi la ginestra, l'alaterno, il lentisco, il mirto, il corbezzolo e il leccio. Tra gli arbusti aromatici presenti nella regione vi sono il timo, l'alloro e il rosmarino. Dai 300 metri di altitudine \u00e8 dominante la presenza del castagno, che dagli 800 metri s.l.m. cede il posto al Faggio.\nClima.\nLa val Bisagno gode di un clima mediterraneo, ma non in modo uniforme: mentre infatti nei pressi di Genova troviamo un clima prevalentemente mite con una media invernale di circa 7-8\u00b0 e una media estiva di circa 25\u00b0, la situazione cambia radicalmente gi\u00e0 a partire dai quartieri pi\u00f9 interni della citt\u00e0, come Molassana e Prato, posti sulla sponda sinistra del fiume, dove invece la media di gennaio \u00e8 di circa +4\u00b0. I comuni di Bargagli e Davagna, invece, posti a diversi chilometri di distanza dal mare, presentano un clima di tipo appenninico: gli inverni sono piuttosto rigidi, con una temperatura media giornaliera compresa tra 0 e +2\u00b0. Qui la neve cade frequentemente tutti gli anni, anche in modo abbondante, soprattutto nei mesi di gennaio e febbraio. L'estate invece si presenta sempre molto ventilata, quasi mai afosa.\nLocalit\u00e0 - Sponda sinistra.\nIl tratto della sponda sinistra tra Staglieno e Sant'Eusebio.\nLa zona della sponda sinistra tra lo sbocco dei percorsi per Sant'Eusebio e Staglieno era relativamente poco abitata, stretta tra il monte e il torrente, con alcune piane nelle quali erano insediamenti agricoli e qualche villa di villeggiatura storica.\nRimasta appartata dall'espandersi della citt\u00e0, erano qui state aperte alcune cave di cemento, che sfruttavano le possibilit\u00e0 delle rocce di vene adatte tra le arenarie marnose a base calcarea. Nelle aree rimaste libere restava invece una zona fluviale caratteristica.\nDagli anni novanta \u00e8 stata per\u00f2 aperta una nuova viabilit\u00e0 su questa parte del torrente, con un percorso a scorrimento. Lungo questo nuovo asse sono sorte vari insediamenti industriali, coprendo le residue aree agricole con grandi capannoni prefabbricati.\nFontanegli.\nSituato sulla costa settentrionale del rilievo che conduce al passo di Bavari, era la zona delle risorgive. Il paese infatti si estende senza una particolare forma lungo questa fascia di mezza costa.\nLocalit\u00e0 - Sponda destra.\nMarassi - San Fruttuoso.\nCon l'unione a Genova nel 1873 aumenta la densit\u00e0 edilizia nella zona bassa, sul torrente Bisagno, con quartieri prevalentemente popolari. Sorgeva sulla riva del torrente la conceria Bocciardo, edificio industriale poi dismesso e demolito negli anni ottanta in occasione dei lavori di ricostruzione dello stadio Luigi Ferraris.\nStaglieno.\nStaglieno \u00e8 un quartiere molto popoloso di Genova, si estende su entrambe le sponde del Bisagno ed \u00e8 situato nella strategica posizione in cui il torrente, giungendo da est a ovest, svolta a destra percorrendo il suo ultimo tratto rettilineo prima di sfociare in mare. Pur essendo stato urbanizzato massicciamente dall'Ottocento, vari studi indicherebbero qui uno dei primi centri abitati dell'odierna Genova. Il nome di questo villaggio, Stalia, \u00e8 rimasto nel toponimo attuale. L'insediamento aveva un grande porto presso la foce e costituiva un importante crocevia per i commerci, tanto da essere nominato anche da Artemidoro e Tito Livio.\nSan Gottardo.\nIl nome insolito viene dal Medioevo ed \u00e8 riconducibile forse ai contatti ai grandi movimento di pellegrinaggio lungo i percorsi per i grandi Santuari. Si ritiene che l'intitolazione della localit\u00e0 intendesse rimandare infatti al convento del passo omonimo sulle Alpi. Ad esso si rifaceva anche il portale laterale, risalente al XII secolo, della cattedrale di San Lorenzo.\nNel XX secolo il quartiere ha avuto un grande sviluppo urbanistico, con un forte aumento degli insediamenti abitativi ed industriali.\nMolassana.\nQuartiere di Genova, sede del Municipio IV Media Val Bisagno.\nStruppa.\nZona del Genovesato molto abitata, precede Molassana. Situata in collina, il suo nucleo \u00e8 la chiesa di San Siro, dedicata al santo che nacque proprio in questa localit\u00e0.\nPrato.\nUltima delle frazioni della val Bisagno su questa sponda. Alla sua conclusione si trova la stretta gola che conduce nei confinanti comuni di Bargagli e Davagna.\nI Comuni.\nBargagli.\nSubito dopo l'ultima piana di Prato, la valle si restringe bruscamente, stretta tra rilievi dai fianchi ripidi e boscosi. La strada di fondovalle con un percorso tutto curve arriva alle prime frazioni di Bargagli, Traso, Ferriere, sino alla parte centrale del Comune.\nDavagna.\nIl Bisagno nasce nel suo territorio.\nSulla sponda settentrionale del torrente, copre l'area della serie di affluenti su questo versante. \u00c8 diviso dal comune di Genova dal rio Canate, che corre sotto Calvari di Davagna dirimpetto alla frazione Croce di San Martino di Struppa, fino ad arrivare alle pendici del monte Lago, collegato in pi\u00f9 alta quota al monte Alpesisa.\nMonumenti e luoghi d'interesse.\nPonti storici.\nPer la val Bisagno passava la via per l'Emilia e all'altezza della zona di San Fruttuoso vi era il passaggio della Aurelia Romana.\nArchitetture religiose.\nLuogo di percorsi che conducevano all'Emilia, nel Medioevo sorsero varie istituzioni ecclesiastiche:\nAcquedotto.\nRealizzato nel 1275 da \"Marin Bocanegra\". Percorre la parte a monte il Cimitero, sotto il percorso delle mura nuove. In origine partiva dalle sorgenti della zona di \"Trensasco\". Integrazioni successive ne hanno prolungato il percorso, arrivando a raccogliere le acque di sorgenti ancora pi\u00f9 a monte della val Bisagno. Altre modifiche hanno interessato il percorso, come il \"Ponte Sifone\" progettato da Carlo Barabino che supera con una ripidissima discesa ed un altrettanto ripidissima salita il cimitero monumentale di Staglieno. La parte medievale corre con la sua serie di arcate a mezza costa e sempre alla stessa quota; utilizzata come percorso pedonale, la costruzione del casello autostradale di Staglieno negli anni sessanta ne ha interrotto il tracciato ed attualmente versa in condizioni di rovina.\nI \"bisagnini\".\nIl termine \"bisagnino\" (o \"besagnino\") ossia abitante della val Bisagno, \u00e8 andato col tempo indicando i venditori di frutta e verdura (in passato largamente coltivate in valle), che affluivano all'interno delle mura di Genova con i loro prodotti.\nInfrastrutture e trasporti.\nStrade.\nDalla Val Bisagno parte la strada Genova-Piacenza voluta da Napoleone a inizio Ottocento. Attualmente il collegamento viario \u00e8 conosciuto con il nome di strada statale 45.\nNel giugno 1934 la Val Bisagno venne collegata per la prima volta direttamente alla Val Fontanabuona attraverso la Galleria di Boasi. Una seconda connessione con la valle limitrofa venne attivata il 5 giugno 1971 con il completamento del Traforo T3 Eo-Ferriere.\nFerrovie.\nNel 1895 si costitu\u00ec a Genova un comitato composto dal mondo finanziario e commerciale della citt\u00e0 con l\u2019obiettivo la costruzione di una linea ferroviaria diretta Genova-Piacenza attraverso la Val Bisagno, ma il progetto non entr\u00f2 mai in fase esecutiva. Un altro progetto dell'epoca prevedeva lungo la valle una ferrovia elettrica Genova-Bobbio-Piacenza alimentata dal fiume Trebbia."}
{"id": "264999", "revid": "767487", "url": "https://it.wikipedia.org/wiki?curid=264999", "title": "Valley of the Damned", "text": "Valley of the Damned \u00e8 l'album di debutto della band speed power metal inglese DragonForce, uscito nel 2003. Riprende il nome di un demo del 2000 della stessa band, i cui brani sono stati tutti ripresi per questo album.\n\u00c8 l'unico album a vedere la partecipazione del secondo bassista Diccon Harper e del secondo batterista Didier Almouzni. Alle registrazioni ha collaborato Clive Nolan (Pendragon, Shadowland, Arena), registrando i cori ed alcune parti di tastiera.\nUna ristampa dell'album era stata annunciata per il 24 settembre 2007, ma \u00e8 stata successivamente rimandata a data da destinarsi, per poi essere distribuita nei primi mesi del 2010. La ristampa contiene un DVD bonus, un brano extra (\"Where Dragons Rule\", precedentemente apparso solo nell'edizione giapponese del demo), e tutte le tracce interamente remixate e rimasterizzate, compresa la bonus track giapponese."}
{"id": "265015", "revid": "110157", "url": "https://it.wikipedia.org/wiki?curid=265015", "title": "Googlebot", "text": "Googlebot \u00e8 lo spider web (italianizzato in \"agente mobile\") di Google.\nGooglebot effettua due tipi di scansione del web: la Deep-crawl (fatta una volta al mese circa) e la Fresh-crawl (quasi tutti i giorni).\nLa prima come detto viene fatta una volta al mese e viene scansionato tutto il web pagina per pagina, aggiornando indici, pagerank e cache.\nDopo una Deep-crawl Google impiega circa 6-8 giorni per aggiornare completamente i suoi indici e propagarli in tutti i datacenter. In questo periodo di tempo si parla della cosiddetta \"Google dance\" perch\u00e9 i risultati che escono possono essere diversi di volta in volta. Dopo qualche giorno invece si stabilizzano.\nLa seconda invece viene fatta quasi tutti i giorni e in pratica aggiorna le pagine che gi\u00e0 sono presenti nell'indice e aggiunge quelle eventualmente create dopo l'ultima Deep-crawl.\nEsistono altri strumenti e procedure che Googlebot utilizza per indirizzare (e limitare) le sue scansioni. Uno tra i pi\u00f9 importanti \u00e8 il file \"robots.txt\", che dovrebbe essere sempre presente sui web server attestati su internet, in quanto naturale oggetto di scansione da parte degli spider.\nRiconoscimento.\nIl Googlebot, oltre a provenire da alcuni specifici IP riconoscibili (risolvibili come domini di terzo livello di googlebot.com o google.com), si identifica con una di queste stringhe User agent:"}
{"id": "265017", "revid": "599013", "url": "https://it.wikipedia.org/wiki?curid=265017", "title": "Funzione G", "text": "In matematica il termine funzione G viene usato per individuare funzioni:"}
{"id": "265019", "revid": "122767558", "url": "https://it.wikipedia.org/wiki?curid=265019", "title": "Sirolimus", "text": "Il sirolimus \u00e8 un farmaco immunosoppressore usato per prevenire il rigetto nei \ntrapianti d'organo.\nIl Sirolimus \u00e8 un antibiotico macrolide scoperto come prodotto di un batterio (\"Streptomyces hygroscopicus\") \nin un campione di terreno proveniente da \"Rapa Nui\" (isola di Pasqua), e per questo motivo \u00e8 anche chiamato \nRapamicina. La rapamicina nei mammiferi ha come bersaglio una serina treonina chinasi (mTOR, mechanistic Target Of Rapamycin) che regola la crescita, la proliferazione, la motilit\u00e0 e la sopravvivenza delle cellule. Diversi nuovi farmaci antitumorali sono mirati ad inibire questo enzima.\nNonostante il nome simile, il Sirolimus non \u00e8 un inibitore della calcineurina come il tacrolimus o la ciclosporina. \nHa, per\u00f2, effetti simili sul sistema immunitario.\nIl farmaco \u00e8 propriet\u00e0 della \"Wyeth Pharmaceuticals\" (Rapamune). Venne approvato dalla \"FDA\" (US Food and Drug Administration) nel 1999 per i trapianti di rene.\nViene utilizzato anche negli stent coronarici a rilascio di farmaco.\nRecentemente si \u00e8 appreso che la rapamicina \u00e8 in grado di aumentare l'aspettativa di vita nei topi da laboratorio e dunque i suoi effetti antiproliferativi potrebbero avere un ruolo anche nella cura del cancro. In particolare da uno studio pubblicato su \"Stem Cell Reviews and Reports\" nel 2012 \u00e8 emerso che l'esposizione delle SSCs di topo alla rapamicina (capace di inibire il differenziamento cellulare e promuovere l'auto-rinnovamento delle cellule staminali) determina valori di espressione genica delle deacetilasi istoniche opposti rispetto a quelli visti nel differenziamento e nell'invecchiamento. Il lavoro \u00e8 stato condotto su esemplari di topo maschi sottoposti ad iniezioni intraperitoneali giornaliere di rapamicina per due settimane.\nUso nei trapianti.\nIl maggior vantaggio del sirolimus rispetto agli inibitori della calcineurina \u00e8 che non \u00e8 tossico per i reni. \nI pazienti trattati con inibitori della calcineurina tendono ad avere, nel lungo periodo, problemi renali anche cronici.\nPu\u00f2 essere comunque usato anche insieme agli inibitori della calcineurina e al micofenolato mofetile per ottenere un regime immunosoppressivo libero da steroidi.\nUno dei possibili effetti collaterali \u00e8 la difficolt\u00e0 a cicatrizzarsi delle ferite; per questo motivo alcuni centri di trapianto preferiscono non usarlo immediatamente dopo l'intervento, ma attendere qualche tempo.\nIl sirolimus \u00e8 ancora in fase di sperimentazione per alcuni trapianti diversi da quello di rene.\nUso nella Malattia di Castleman.\nIl medico statunitense David C. Fajgenbaum, professore associato di Medicina presso l'Universit\u00e0 della Pennsylvania, affetto da malattia di Castleman, ha riscontrato personalmente gli effetti positivi del Sirolimus nella terapia."}
{"id": "265022", "revid": "547034", "url": "https://it.wikipedia.org/wiki?curid=265022", "title": "Organizzazioni armate di sinistra in Italia", "text": "Elenco delle principali organizzazioni armate di sinistra in Italia. Include gruppi attivi in Italia in diversi periodi storici, differenti tra loro per entit\u00e0 e scopi, ma accomunati dall'uso delle armi a scopo eversivo e dall'orientamento politico di sinistra, in particolar modo marxista rivoluzionario. La maggior parte di queste organizzazioni si svilupp\u00f2 nei cosiddetti anni di piombo, tra la fine degli anni sessanta e la seconda met\u00e0 del decennio successivo.\nPer un analogo elenco di organizzazioni ispirate a ideologie di destra, vedere le organizzazioni armate di destra in Italia. Non sono incluse organizzazioni politiche legali e non armate, di cui alcuni membri compirono a volte atti terroristici o violenti (es. Potere operaio, Lotta Continua, ecc.) n\u00e9 organizzazioni di terrorismo anarchico (come la Federazione Anarchica Informale)."}
{"id": "265023", "revid": "599013", "url": "https://it.wikipedia.org/wiki?curid=265023", "title": "Angelo Sormani", "text": "Carriera.\nClub.\nBrasile.\nGioc\u00f2 dapprima in Brasile con il Santos di Pel\u00e9, calciatore che ricopriva la sua medesima posizione, costringendolo quindi ad agire da ala destra.\nMantova.\nFu successivamente ingaggiato dal su segnalazione di un cugino del presidente Giuseppe Nuvolari, corrispondente di un quotidiano sportivo italiano, e l'allenatore Edmondo Fabbri, che lo vide in azione durante una tourn\u00e9e del Santos in Europa, si convinse della bont\u00e0 del giocatore, dando il suo consenso all'acquisizione. Con detto club gioc\u00f2 per due stagioni e, nello stesso periodo, venne soprannominato \"il Pel\u00e9 bianco\". Contestualmente ottenne la cittadinanza italiana, grazie alle origini dei suoi nonni (della Garfagnana quelli paterni, di Rovigo quelli materni).\nRoma.\nFu poi ceduto alla Roma per la cifra record di 500 milioni di lire, 250 in contanti cui si aggiunsero i cartellini dei calciatori Jonsson, Salvori e Schnellinger. Disput\u00f2 una stagione mediocre, dovuta al fatto che Sormani, piuttosto lento, si trov\u00f2 a giocare in una squadra dal ritmo altrettanto compassato, in specie a causa di un calciatore con lo stesso difetto, Antonio Angelillo, il quale peraltro lo costrinse a giocare da centravanti anzich\u00e9 da mezzala, acuendone le difficolt\u00e0; la Roma vinse tuttavia la Coppa Italia, ma la finale si disput\u00f2 ad inizio della stagione successiva, quando Sormani era gi\u00e0 passato alla Sampdoria.\nSampdoria e Milan.\nDopo un'altra stagione alla Sampdoria, dove pat\u00ec i medesimi problemi (questa volta dovuti alla presenza di Lojacono e Da Silva), pass\u00f2 nel 1965 al Milan. Nereo Rocco fu estimatore della sua duttilit\u00e0 tattica: Sormani era infatti in grado di giocare da centravanti e mezz'ala, distinguendosi per la sua attitudine alla partecipazione alla manovra. Rimase al Milan cinque anni, vincendo una Coppa Italia, uno scudetto, una Coppa delle Coppe, una Coppa dei Campioni ed una Coppa Intercontinentale.\nUltimi anni.\nChiuse la carriera di giocatore indossando le maglie di , Fiorentina e Lanerossi Vicenza. Con quest'ultimo club, al quale giunse per volere del presidente Farina, gioc\u00f2 stabilmente a centrocampo e divenne il principale battitore di punizioni, sfruttando il suo tiro violento.\nIl figlio Adolfo \u00e8 stato anch'egli calciatore ed allenatore.\nNazionale.\nIn ragione delle sue origini italiane e grazie alla stima che nutriva verso di lui Fabbri, gi\u00e0 suo allenatore al Mantova e entrato nel giro della squadra, Sormani venne convocato dalla Nazionale di calcio italiana per i Mondiali del 1962. Il fallimento della squadra in occasione di quel torneo comport\u00f2 che molti dei giocatori che la formavano, tra cui Sormani, non furono pi\u00f9 convocati.\nDopo il ritiro.\nIntraprese la carriera di allenatore ottenendo buoni risultati soprattutto alla guida di formazioni giovanili.\nDopo aver lavorato alcuni anni per Stream TV, nella stagione 2006/07 \u00e8 stato uno dei commentatori tecnici per Cartapi\u00f9."}
{"id": "265025", "revid": "2149966", "url": "https://it.wikipedia.org/wiki?curid=265025", "title": "Travalda", "text": "Travalda era un toponimo della Valdera (provincia di Pisa), attestato tra il IX e il XIV secolo.\nTravalda.\nIl toponimo di Terra Valda o Terra Walda, pi\u00f9 tardi mutatosi in Travalda, nei documenti di epoca carolingia indica la pianura tra Pontedera e Ponsacco, al confine tra le diocesi di Lucca e di Pisa (e dal 1622 diocesi di San Miniato). La prima citazione si trova nell'atto di fondazione della Badia di San Savino presso Calci (30 aprile 780), nel quale i fondatori, tre fratelli nobili pisani, assegnavano al nuovo monastero, tra altri beni, la met\u00e0 della corte che essi possedevano \"in Terra Walda\".\nIl nome in germanico ha il significato di \"terra boscosa\", e deriva forse dal confine naturale costituito dalla palude di Lavaiano tra le zone dell'interno (Lucca) e la costa (Pisa). Gi\u00e0 durante le guerre tra i Goti e i Bizantini, tra il 539 e il 553 questo fu territorio conteso, e ancora, fino alla prima met\u00e0 del VII secolo qui si trovava il confine tra il ducato longobardo di Lucca e la Toscana ancora bizantina.\nUn villaggio di Terra Valda, presso Laveriano, \u00e8 attestato nell'807 come possesso della pieve di Santa Maria di Ducenta, che dipendeva dal vescovato di Lucca. Nel 908 la pieve era stata consacrata anche a San Giovanni Battista e il villaggio ne era ancora in possesso nel X-XI secolo. In numerosi documenti la collocazione della pieve viene individuata con il toponimo di \"Terra Valda\" o \"Travalda\".\nNel secolo XI aveva signoria a Travalda Bernardo, figlio di Gherardo, considerato il capostipite degli Upezzinghi. Nel 1099 nel testamento lasci\u00f2 diversi beni alla chiesa di Travalda, alla primaziale di Pisa ed alle Badie di San Salvatore a Sesto e di Santo Stefano a Cintoia. Inoltre ordin\u00f2 la costruzione di un ponte alla foce dell'Era in quella che poi diventer\u00e0 Pontedera.\nTra la fine dell'XI secolo e gli inizi del XII secolo la pieve prese il nome di Santa Maria e San Giovanni Battista di Appiano, forse in seguito alle distruzioni dovute alle contese tra Lucca e Pisa e ad una successiva ricostruzione.\nNel 1292 la zona di Travalda pass\u00f2 dagli Upezzinghi al comune di Pisa, e fu sotto la capitaneria di Pontedera dal 1313. Dopo la distruzione di Appiano nel 1341, la chiesa di Santa Maria e San Giovanni Battista fu traslocata nella comunit\u00e0 di Ponsacco e con essa i suoi abitanti nel 1366. Nel 1371 viene citata per l'ultima volta in alcune cronache in cui si parla di un giovane \"Marco da Travalda\".\nNella localit\u00e0 corrispondente all'antica Travalda nel 1651 la famiglia Braccini fece costruire una chiesa dedicata alla Madonna della Tosse. Oggi tale chiesa (\"Chiesa dei Braccini\") si trova a Pontedera in localit\u00e0 La Borra.\nAppiano.\nFu dopo il 1099 che la pieve di Travalda (in alcuni documenti anche chiamata \"Ducenta\") prese un altro nome derivato dalla sua posizione in pianura (\"Al Piano\", poi divenuto \"Appiano\"). Non \u00e8 da escludere che questi cambi di denominazione siano dovuti alle ricostruzioni della pieve in zone limitrofe per le continue guerre.\nAppiano fu completamente distrutta a causa delle guerre nel 1341. \nLa famiglia Appiani.\nGherardo Appiano signore di Pisa cede a Gian Galeazzo Visconti nel 1399 Pisa e il suo territorio, ad esclusione di Piombino per duecentomila fiorini. Sono di origine di Appiano la famiglia nobile che otterr\u00e0 nel 1594 il Principato di Piombino. Il capostipite di questa famiglia \u00e8 Guarnito d'Appiano vissuto nella prima met\u00e0 del XIII secolo."}
{"id": "265027", "revid": "124180515", "url": "https://it.wikipedia.org/wiki?curid=265027", "title": "Olanzapina", "text": "Olanzapina \u00e8 stato il secondo antipsicotico atipico approvato dall'FDA; \u00e8 strutturalmente simile alla clozapina, ed \u00e8 classificata come tienobenzodiazepina. \n\u00c8 approvato per il trattamento della schizofrenia e degli episodi di mania acuta associati al disturbo bipolare. \nProdotto e distribuito dalla casa farmaceutica Eli Lilly come Zyprexa, \u00e8 disponibile in compresse rivestite. Nel 2004 \u00e8 stata introdotta la forma iniettabile per uso intramuscolare da 10\u00a0mg, utile per il trattamento d'urgenza dell'agitazione psicomotoria in crisi maniacali e pazienti schizofrenici.\nSeppur non esplicitamente approvata per questo scopo, olanzapina viene utilizzata come stabilizzatore nel disturbo bipolare, per prevenire le ricadute di episodi maniacali ma anche di quelli depressivi. Viene talvolta impiegata come adiuvante nella terapia dell'anoressia nervosa, anche per la sua capacit\u00e0 di stimolare l'appetito e indurre aumento di peso.\nStudi minori suggeriscono una certa efficacia di olanzapina nel trattamento di alcuni disturbi di origine ansiosa, come il disturbo da attacchi di panico e il disturbo d'ansia generalizzato. \u00c8 ad oggi considerato un trattamento di seconda linea per via di effetti avversi potenzialmente anche gravi.\nFarmacocinetica.\nOlanzapina ha una cinetica lineare. La sua emivita di eliminazione varia da 21 a 54 ore. Livelli plasmatici costanti si raggiungono in circa una settimana di trattamento. La biodisponibilit\u00e0 di olanzapina non \u00e8 influenzata dalla concomitante assunzione di cibi.\nOlanzapina \u00e8 metabolizzata dagli isoenzimi 1A2 e in misura minore 2D6 del sistema del citocromo P450. Il metabolismo del farmaco pu\u00f2 essere aumentato o ridotto da sostanze che inducono (es. il fumo di sigaretta) o inibiscono (es. ciprofloxacina e fluvoxamina) l'attivit\u00e0 del CYP1A2.\nFarmacodinamica.\nOlanzapina ha un'alta affinit\u00e0 per i recettori della dopamina e della serotonina e si lega ai seguenti recettori esercitando un'azione antagonista/agonista inversa:\nCome la maggior parte degli antipsicotici atipici, rispetto agli antipsicotici tradizionali ha una bassa affinit\u00e0 per i recettori dell'istamina, il recettore muscarinico dell'acetilcolina e per i recettori alfa-adrenergici, ed ha una maggiore affinit\u00e0 per i recettori serotoninergici 2A su cui agisce come antagonista piuttosto che per i dopaminergici. Ci\u00f2 potrebbe contribuire alla minore incidenza di effetti collaterali di tipo extrapiramidale rispetto ai farmaci tipici.\nSeppur basso, l'antagonismo per i recettori muscarinici, istaminici e alfa-adrenergici probabilmente spiega gli effetti collaterali anticolinergici, l'aumento di peso, la sedazione e l'ipotensione ortostatica.\nImpiego clinico.\nLe indicazioni approvate dell'olanzapina sono il trattamento della schizofrenia ed il trattamento dell'episodio di mania da moderato a grave. Nei pazienti in cui l'episodio maniacale ha risposto al trattamento con olanzapina, l'olanzapina \u00e8 indicata per la prevenzione dei nuovi episodi di malattia in pazienti con disturbo bipolare.\nEffetti collaterali.\nSecchezza delle fauci, confusione, sedazione, sonnolenza, ipotensione ortostatica, acatisia, aumento di peso. \nOlanzapina in alcuni casi, anche se con basse percentuali, ha causato sintomi extrapiramidali (es. parkinsonismo, acatisia, tremore), discinesia tardiva e sindrome neurolettica maligna, seppur con un'incidenza e gravit\u00e0 notevolmente ridotte rispetto agli antipsicotici tradizionali come le fenotiazine e i butirrofenoni.\nL'FDA ha recentemente imposto di riportare sul foglietto illustrativo avvisi riguardo al rischio di iperglicemia e diabete con gli antipsicotici atipici. Sono stati riportati alcuni casi di ketoacidosi diabetica. Alcuni studi mostrano come questa classe di farmaci possa diminuire la sensibilit\u00e0 all'insulina. In aggiunta l'aumento dei livelli di trigliceridi pu\u00f2 essere un problema legato all'assunzione degli antipsicotici atipici.\nIl \"Committee for the Safety of Medicines\" britannico ha recentemente messo in guardia sul potenziale aumento di rischio di accidenti cerebrovascolari in pazienti affetti da Alzheimer per aripiprazolo, clozapina, olanzapina, quetiapina, risperidone, suggerendo di non somministrare questi antipsicotici atipici in pazienti anziani. In pratica, tale avvertenza, \u00e8 presente per tutti i farmaci atipici.\nTalune ricerche scientifiche hanno concluso che l'utilizzo di neurolettici potrebbe provocare una ridotta ma significativa perdita di materia grigia, comunque maggiore nei pazienti trattati con quelli tipici rispetto a quelli trattati con gli atipici. In tali studi, la riduzione di materia grigia risulta direttamente proporzionale all'assunzione di neurolettici, e anche l'Olanzapina tra questi. Tuttavia, altre ricerche contestano tali risultati come circostanziali - sebbene statisticamente notevoli - non essendo possibile distinguere gli effetti della patologia sottostante da quelli del farmaco prescritto, non essendo disponibile un gruppo di controllo affetto dalla patologia ma non trattato dal farmaco, ed essendo alcuni soggetti diagnosticati in et\u00e0 avanzata e non trattati precedentemente soggetti a effetti comparabili.\nA causa di questi effetti indesiderati, l'utilizzo di antipsicotici \u00e8 indicato solo nei casi strettamente necessari.\nOverdose.\nI sintomi di un'intossicazione acuta includono tachicardia, agitazione, disartria, perdita di conoscenza e coma. Sono riportati esiti fatali per overdose acute da 450\u00a0mg, ma anche sopravvivenza dopo overdose di 1500\u00a0mg.\nAvvertenze.\nL'olanzapina non \u00e8 raccomandata per trattare i comportamenti psicotici nel malato di Parkinson: in studi clinici, l'olanzapina non \u00e8 risultata pi\u00f9 efficace del placebo nel migliorare la sintomatologia psicotica; nei pazienti trattati con olanzapina \u00e8 risultato maggiore il peggioramento del Parkinson e pi\u00f9 frequente la manifestazione di allucinazioni. Inoltre il farmaco tende ad influire negativamente sui sintomi motori del Parkinson. Per quanto riguarda invece il rischio di indurre parkinsonismo associato ai farmaci antipsicotici di seconda generazione, in uno studio recente in cui l'olanzapina \u00e8 stata confrontata con risperidone e quetiapina, non sono emerse differenze significative fra i tre farmaci.\nOlanzapina tra tutti i farmaci di seconda generazione \u00e8 quello che ha la pi\u00f9 alta incidenza di disturbi metabolici, rischio di diabete, aumento di peso.\nL'olanzapina come tutti i farmaci antipsicotici, pu\u00f2 ridurre la soglia convulsivante e favorire, di conseguenza, manifestazioni di tipo epilettico, in particolare nei pazienti con anamnesi per convulsioni o a rischio di convulsioni&lt;ref name=\"Pharmamedix/Olanzapina\" &gt; Pharmamedix: Olanzapina http://www.pharmamedix.com/principiovoce.php?pa=Olanzapina&amp;vo=Avvertenze&lt;/ref&gt;.\nNei pazienti con ipotensione ortostatica o a rischio di ipotensione ortostatica per malattie cardiovascolari, cerebrovascolari, ipovolemia, disidratazione, la somministrazione di olanzapina pu\u00f2 aumentare l'incidenza di ipotensione ortostatica favorendo il rischio di caduta accidentale.\nNei pazienti a rischio di prolungamento dell'intervallo QT (uso di farmaci noti per prolungare l'intervallo QT, sindrome congenita del QT lungo, squilibri elettrolitici, malattie cardiache), la somministrazione dell'antipsicotico potrebbe avere un effetto additivo. L'olanzapina infatti, seppure raramente, \u00e8 stata associata a prolungamento dell'intervallo QT. L'effetto sembrerebbe dose-dipendente e maggiore nelle donne rispetto agli uomini. \nCome altri antipsicotici pu\u00f2 causare inoltre, dopo un lungo trattamento ad alte dosi, la discinesia tardiva e la sindrome neurolettica maligna.\nControversie legali.\nSecondo un articolo del New York Times pubblicato il 17 dicembre 2006, la \"Eli Lilly ha condotto un decennale sforzo di minimizzare i rischi alla salute di Zyprexa, il suo farmaco best seller usato per la schizofrenia. Nascondendo centinaia di documenti interni Lilly e messaggi di posta elettronica noti al top management aziendale; questi dati si sono conosciuti grazie all'esito delle azioni legali condotte contro la Lilly. \nQuesti documenti sono stati inviati ad una serie di giornalisti da un avvocato difensore di pazienti che hanno usato il farmaco. La Eli Lilly ha presentato un ordine di protezione per fermare la diffusione di alcuni documenti sullo Zyprexa sostenendo che essi, sono \"generalmente non appropriati per il pubblico\" chiedendo di restituire i documenti e far rimuovere gli stessi dai siti che li avevano esposti.\nNella sua sentenza definitiva, il giudice Weinstein ha impedito l'ulteriore diffusione dei documenti. \nI rischi per la salute dovuti allo Zyprexa comprendono un aumentato rischio di diabete e obesit\u00e0 per la sua tendenza ad aumentare la glicemia nel sangue. Lo Zyprexa \u00e8 per la Lilly un grande business, con un fatturato di 4,2 miliardi di dollari nel 2008.\nI documenti, dati al New York Times da Jim Gottstein, mostrano che i dirigenti Lilly hanno nascosto importanti informazioni da parte dei medici sui legami tra lo Zyprexa e l'obesit\u00e0 per la sua tendenza ad aumentare la glicemia nel sangue (entrambi noti fattori di rischio per il diabete). Il Times di Londra ha anche ottenuto copie di documenti che riferivano come gi\u00e0 nell'ottobre del 1998, la Lilly aveva considerato essere, il rischio di obesit\u00e0 indotta dal farmaco, una \"minaccia top\" alle vendite Zyprexa. \nIn un altro documento, datato 9 ottobre 2000, un pensionato della Lilly prima ricercatore medico, Robert Baker, aveva notato che era \"molto colpito dalla grandezza dell'aumento di peso durante il trattamento con olanzapina e le sue implicazioni per la glicemia.\"\nUno studio ha dimostrato che il 16% dei pazienti trattati con Zyprexa acquista almeno 30\u00a0kg (66 libbre) in un anno, e alcuni pazienti hanno riportato un aumento di peso anche maggiore. La Lilly era preoccupata per le vendite di Zyprexa qualora l'azienda fosse stata pi\u00f9 esplicita sul fatto che il farmaco pu\u00f2 causare aumento di peso ingestibile o il diabete, secondo vari documenti, che coprono il periodo dal 1995 al 2004. Nel 2006, la Lilly ha pagato 700 milioni di dollari per chiudere 18.000 azioni legali da parte di persone che hanno dichiarato di aver sviluppato il diabete o altre malattie dopo l'assunzione di Zyprexa. Altre migliaia di azioni giudiziarie sono ancora in corso.\nNel 2002 le agenzie di regolamentazione britannica e giapponese hanno avvertito che lo Zyprexa pu\u00f2 causare il diabete, ma anche dopo che la FDA ha emesso un avvertimento simile nel 2003, Lilly non ha reso pubblici i dati in suo possesso.\nNel gennaio 2009 Eli Lilly \u00e8 stata condannata per aver violato la legge degli Stati Uniti per la commercializzazione off-label del suo antipsicotico Zyprexa, utilizzato per patologie diverse dalla schizofrenia Per questo fu costretta a pagare 1,42 miliardi di dollari per risolvere le accuse penali e civili oltre ad aver patteggiato il risarcimento per 62 milioni di dollari a 32 stati USA. L'azienda malgrado avesse prove che il farmaco non fosse efficace nelle demenze ha commercializzato e promosso lo stesso nella malattia di Alzheimer. Inoltre il farmaco riporta un'avvertenza di aumento del rischio di morte in soggetti con demenza psicosi correlata.\nLa Eli Lilly, al fine di compensare i maggiori costi dovuti alle sanzioni pagate e alla riduzione dei dati di vendita di Zyprexa negli Stati Uniti, ha aumentato i prezzi del farmaco in Germania nel maggio 2007 del 18 per cento. Mentre in Canada \u00e8 stata chiusa una vertenza legale (class action) per lo stesso motivo."}
{"id": "265030", "revid": "1437331", "url": "https://it.wikipedia.org/wiki?curid=265030", "title": "Nivologia", "text": "La nivologia, derivazione specialistica della meteorologia, \u00e8 la scienza che studia le caratteristiche fisico-chimiche della neve, intesa sia come precipitazione nevosa che come manto nevoso.\nIn particolare la nivologia studia l'influenza del complesso di condizioni meteorologiche quali pressione atmosferica, temperatura dell'aria, vento, precipitazioni, ecc. sull'insieme delle caratteristiche del manto nevoso quali densit\u00e0 e sue discontinuit\u00e0, cambiamenti di stato, forma cristallina, vaporizzazione, sublimazione, condensazione, ecc. che ne influenzano la stabilit\u00e0, favorendo o innescando quindi i fenomeni di valanga.\nSbocco pratico della nivologia \u00e8 infatti il rilievo sistematico dei dati del manto nevoso in abbinamento a quelli meteorologici per informare popolazioni residenti e turisti della montagna sul cosiddetto \"Rischio Valanga\".\nLa nascita della nivologia scientifica in Europa risale al 1932 con la costituzione della prima \"Commissione per le Valanghe\", da parte del governo federale svizzero, dalla quale, nel 1942, deriva l'\"Istituto Federale Svizzero per lo Studio della Neve e delle Valanghe\".\nNegli Stati Uniti, dopo gli studi di Bentley che nei primi decenni del XX secolo classific\u00f2 e fotograf\u00f2 pi\u00f9 di 600 tipi di cristalli di ghiaccio, nacque ad Alta nello Utah, nel 1937, il primo \"Corpo di Guardie della Neve\".\nIn Italia i primi approcci scientifici alla nivologia risalgono al 1967 con l'istituzione della \"Commissione Neve e Valanghe\" nell'ambito del \"Comitato Scientifico del Club Alpino Italiano\"."}
{"id": "265031", "revid": "106908", "url": "https://it.wikipedia.org/wiki?curid=265031", "title": "Pelorosaurus", "text": "Il pelorosauro (\"Pelorosaurus\"), il cui nome significa \"lucertola mostro\", era un gigantesco dinosauro quadrupede caratteristico del Cretaceo inferiore, i cui resti sono stati rinvenuti nei famosi giacimenti del Weald nell'Inghilterra meridionale. Descritto per la prima volta da Gideon Mantell nel 1850, questo dinosauro \u00e8 per\u00f2 poco conosciuto, data la scarsit\u00e0 dei resti fossili.\nUn parente del Brachiosaurus.\n\"Pelorosaurus\" era un erbivoro gigantesco, dalle dimensioni straordinarie: l'altezza doveva aggirarsi sui 12 metri, mentre la lunghezza poteva arrivare ai 22 metri. Il peso \u00e8 stimato intorno alle 40-45 tonnellate. Il pelorosauro era un erbivoro dal collo lunghissimo, brucatore delle cime degli alberi, appartenente al gruppo dei sauropodi. Probabilmente questo animale era affine, anche se pi\u00f9 snello, al ben pi\u00f9 noto \"Brachiosaurus\", vissuto in un'epoca leggermente anteriore."}
{"id": "265032", "revid": "1772671", "url": "https://it.wikipedia.org/wiki?curid=265032", "title": "Compsognathidae", "text": "I compsognatidi (\"Compsognathidae\") sono una famiglia di piccoli dinosauri carnivori caratteristici del periodo compreso tra il Giurassico superiore e il Cretacico inferiore (150 - 115 milioni di anni fa), vissuti in Europa, Asia e Sudamerica. Al gruppo sono ascritti alcuni dei pi\u00f9 piccoli tra tutti i dinosauri: il genere pi\u00f9 famoso, \"Compsognathus\", raggiungeva a malapena i 60 centimetri di lunghezza. In realt\u00e0 si \u00e8 scoperto che l'esemplare tipo di questo dinosauro era un giovane, e la forma adulta dovrebbe essere stata poco pi\u00f9 grande.\nUn pasto a base di lucertole.\nI compsognatidi sono inclusi nei teropodi celurosauri, e sono ritenuti essere tra i pi\u00f9 primitivi di questi, assieme ai celuridi. Erano caratterizzati da un corpo piccolo e leggero, una coda lunga e un collo sottile con una piccola testa munita di fauci dai denti aguzzi. Gli arti anteriori erano muniti di due o tre dita a seconda del genere, e quelli posteriori erano particolarmente lunghi e forti. In alcuni fossili (\"Compsognathus\", \"Sinosauropteryx\") sono stati scoperti resti di \"pasti\" costituiti da piccole lucertole e mammiferi.\nDinosauri piumati.\nNel 1996, la scoperta di \"Sinosauropteryx\" in Cina ha rivelato senza ombra di dubbio che alcuni dinosauri erano muniti di una sorta di piumaggio. In seguito sono stati rinvenuti altri dinosauri piumati provenienti dallo stesso giacimento ma appartenenti a diversi gruppi (dromeosauridi, segnosauri).\nUna famiglia improvvisamente numerosa.\nPer molti anni \"Compsognathus\", scoperto negli anni '50 dell'800, \u00e8 stato classificato in una famiglia a s\u00e9 stante, quella dei compsognatidi. Negli ultimi anni, per\u00f2, sono state scoperte alcune forme che sono state classificate in questo gruppo: il grande \"Huaxiagnathus\" della Cina, il piumato \"Sinosauropteryx\", anch'esso cinese, \"Juravenator\" della Germania e il sudamericano \"Mirischia\"."}
{"id": "265033", "revid": "1873017", "url": "https://it.wikipedia.org/wiki?curid=265033", "title": "Tekki Shodan", "text": "Tekki letteralmente significa \"cavaliere di ferro\", mentre Shodan indica il primo livello. Il nome deriva dalla posizione del kata che viene svolto tutto in kibadachi: viene cos\u00ec mantenuta fissa la parte inferiore del corpo, mentre quella superiore deve muoversi con estrema rapidit\u00e0 e forza."}
{"id": "265034", "revid": "1875018", "url": "https://it.wikipedia.org/wiki?curid=265034", "title": "Lingua copta", "text": "La lingua copta \u00e8 la fase finale della lingua egizia. L'alfabeto copto \u00e8 basato sull'alfabeto greco, con l'aggiunta di sette ulteriori grafemi presi in prestito dal demotico per trascrivere altrettanti fonemi non esistenti in greco.\nCon l'utilizzo dell'alfabeto greco, per la prima volta nella storia della lingua egizia furono trascritte anche le vocali, non esistenti nei precedenti sistemi di scrittura della lingua; la scrittura va da sinistra verso destra, in linee orizzontali, senza separazione fra le parole, seguendo l'uso greco da cui era stata derivata.\nStoria.\nIl copto fu la lingua parlata in Egitto a partire all'incirca dalla met\u00e0 del II secolo, cio\u00e8 nel periodo in cui la popolazione si convert\u00ec al Cristianesimo; la lingua copta fu dunque il mezzo di espressione della letteratura religiosa dei cristiani egiziani.\nLa lingua si articol\u00f2 in sei dialetti parlati in altrettante regioni dell'Egitto. I due principali erano il sahidico, parlato nella valle del Nilo fino all'altezza dell'antica Menfi, e il bohairico, della regione del delta del Nilo.\nDal VII secolo, con l'espansione islamica, il copto fu progressivamente abbandonato in favore dell'arabo in concomitanza con l'affermazione in Egitto della religione musulmana a danno di quella cristiana.\nA partire dal IX secolo il dialetto bohairico prevalse sul sahidico, diventando lingua ufficiale della Chiesa copta e lingua letteraria egiziana. \nDall'VIII secolo il copto e la koin\u00e8 furono sostituiti per legge dall'arabo nell'amministrazione del Paese, anche se il copto resistette ancora come lingua vernacolare dei nativi fino al XVII secolo. Oggi il copto \u00e8 utilizzato soltanto nella liturgia della Chiesa copta; ma dal XIX secolo, per iniziativa soprattutto del patriarca di Alessandria Cirillo IV, \u00e8 in corso un tentativo di recupero della lingua.\nJean-Fran\u00e7ois Champollion fu un profondo conoscitore di questa lingua, tanto da poterla parlare fra s\u00e9 e s\u00e9: era convinto che attraverso il copto avrebbe finalmente decrittato i geroglifici e la lingua che celavano. Infatti, dopo aver compreso i meccanismi della scrittura e della fonetica dei geroglifici, il copto gli permise di esplorare la grammatica dell'egizio.\nBibliografia.\nVocabolari.\nPer il lessico copto-egizio: \nPer il lessico copto-greco si utilizza un normale vocabolario di greco antico."}
{"id": "265035", "revid": "1613185", "url": "https://it.wikipedia.org/wiki?curid=265035", "title": "Vaticinia di Nostradamus", "text": "I Vaticinia Michaelis Nostradami de Futuri Christi Vicarii ad Cesarem Filium (pi\u00f9 brevemente Vaticinia di Nostradamus) sono una serie di immagini conservate in un manoscritto illustrato del XVII secolo.\nIl manoscritto.\nSi tratta di una raccolta di 80 immagini acquarellate, rilegate sotto forma di codice, scoperte nel 1982 dalla giornalista Enza Massa nella Biblioteca Nazionale Centrale di Roma (\"Fondo Vittorio Emanuele 307\") e attribuito a Nostradamus (\"Michel de Notre-Dame\", 1503-1556).\nIn una scheda originale dei padri certosini, allegata al manoscritto, si afferma che il codice venne portato a Roma dal figlio, C\u00e9sar de Notre-Dame, per essere donato al cardinale Maffeo Barberini, futuro papa Urbano VIII (pontefice dal 1623 al 1644).\nUn manoscritto simile a questo \u00e8 il \"Marston MS 225\", che si trova nella biblioteca dell'Universit\u00e0 Yale, a New Haven (Connecticut). Il manoscritto proviene dalla Baviera e Boemia, probabilmente nell'ambito delle corti degli imperatori e Federico II di Svevia e di Massimiliano I, presso cui ebbero molto probabilmente un grande impatto.\nProfezie.\nL'origine delle immagini \u00e8 da rinvenire nel Vaticinia de Summis Pontificibus. \nLe figure sono una serie di rappresentazioni profetiche e avvenimenti e personaggi, alcuni appassionati sostengono che si riferiscano a un periodo che va dai primi decenni del XVII secolo fino ai primi decenni del XXI secolo. A queste ipotesi si pu\u00f2 muovere la stessa critica delle cosiddette \"profezie di Nostradamus\", cio\u00e8 di essere talmente vaghe da poter venire collegate \"a posteriori\", a un qualsiasi evento accaduto nel frattempo.\nSecondo alcuni autori (Cesare Ramotti, Vincent Bridges) le immagini di \"Vaticinia\" mostrerebbero infatti la successione dei papi romani, e conterrebbero oggetti simbolici, lettere, animali, incroci di stendardi, trombe, croci, candele, ecc, che sono viste formare figure simili a numeri romani, oppure allusioni a cognomi. Per esempio Papa Pio X, o Giuseppe Sarto, sarebbe indicato dalla raffigurazione di un pontefice in trono con un telo sostenuto da angeli sullo sfondo. Papa Pio VII (Barnaba Chiaramonti), che fu prigioniero dei francesi in epoca napoleonica, sarebbe invece raffigurato come un pontefice in saio, con in pugno una rosa e nell'altra mano una falce che lo minaccia; intorno, una B disegnata per terra e dei monti, che alluderebbero al suo nome.\nCesare Ramotti interpret\u00f2 alcune figure come allusioni a fatti storici importanti nella vita del papato, ad esempio quella iniziale, che funge da marcatempo e che indica l'istituzione della regola di San Francesco di Sales. Inoltre sostiene che sarebbero presenti allusioni alla rivoluzione francese, ai conflitti tra Francia e Spagna per il controllo del Vaticano, all'intervallo tra la prima e la seconda guerra mondiale, dove apparirebbe lo stemma di papa Pio XI, Achille Ratti.\nSecondo Enza Massa, la decima tavola del codice (un pontefice imponente, che porta un pastorale con l'effigie della Santa Vergine Maria ha alle spalle una picca ed \u00e8 in procinto di essere aggredito da un soldato con una scimitarra in mano) pu\u00f2 trattarsi di un'allusione all'attentato del 13 maggio 1981, eseguito dal turco Mehmet Ali A\u011fca contro papa Giovanni Paolo II, il quale porta in effetti nel suo scudo la \"M\" di Maria, col motto latino \"Totus Tuus\".\nAlcuni sostengono persino di vederci allusioni anche ad altri recenti avvenimenti, quali il Concilio Vaticano II o la guerra in Bosnia (1994-1999). Una tozza torre avvolta da fiamme che assumono un aspetto antropomorfo \u00e8 stata ipotizzata come profezia molto approssimativa dell'attacco alle Torri Gemelle di New York del 2001.\nL'ultima immagine rappresenta la fuga da una citt\u00e0 fortificata, di un alto prelato di pelle oscura o nera, assieme al suo seguito, che coincide con un massacro di sacerdoti di molte razze. Tale immagine \u00e8 stata ipoteticamente collegata al gi\u00e0 rivelato terzo mistero di F\u00e1tima ed \u00e8 simile ad una visione che sembra abbia avuto San Pio X, riportata da Stephen Skinner nel suo \"Millennium Prophecies\". Nel 1909, nel corso di una udienza, Papa Pio X cadde improvvisamente in uno stato molto simile alla trance. Ridestandosi da questo stato disse profondamente turbato: \"Ci\u00f2 che ho veduto \u00e8 terribile! Sar\u00f2 io o un mio successore? Ho visto il Papa fuggire dal Vaticano camminando tra i cadaveri dei suoi preti. Si rifuger\u00e0 da qualche parte, in incognito, e dopo una breve pausa morr\u00e0 di morte violenta\".\nSecondo Antonio Socci, esisterebbe un \"quarto segreto di F\u00e1tima\", riguardante l'infiltrazione della pedofilia in alcuni ristretti settori della Chiesa cattolica. Questo mistero potrebbe ricollegarsi ad alcune profezie riguardanti la fine della citt\u00e0 di Roma, come quelle di San Malachia da Armagh o alcune interpretazioni di quartine di Nostradamus.\nAltri riferimenti delle immagini.\nIn una immagine esiste un'interessante allusione ad una procedura di indagine kabbalistica: un saggio dalla lunghissima barba, con uno scudo rionale di Roma, copre un libro con un foglio traforato, come ad operare un'estrazione saltatoria propria della \"Kabbalah\".\nAlcune immagini sembrano avere legami con le quartine di Nostradamus, come quella dei due unicorni oppure quella dell'Anguilla con testa umana, sormontata da una spada e che esce da un lago, la quale sarebbe collegabile a \"l'horrible poisson\" della quartina III.21 di Nostradamus, che potrebbe essere relativa ad un episodio accaduto nell'Adriatico, e che ispir\u00f2 l'ultima scena del film La Dolce Vita di Federico Fellini."}
{"id": "265038", "revid": "46291", "url": "https://it.wikipedia.org/wiki?curid=265038", "title": "Citrus trifoliata", "text": "L'arancio trifogliato (Citrus trifoliata ) \u00e8 un agrume facente parte della famiglia delle Rutaceae.\nDescrizione.\n\u00c8 un folto arbusto o alberello che pu\u00f2 raggiungere i 7 metri di altezza. Diversamente da tutti gli altri agrumi, non \u00e8 un sempreverde, sopporta il freddo (fino a ), e la buccia dei frutti \u00e8 leggermente pelosa.\nLe foglie sono trifogliate, con una foglia centrale pu\u00f2 raggiungere i di lunghezza, e due foglie laterali solitamente pi\u00f9 piccole. All'ascella crescono delle grandi spine che alle volte possono superare di lunghezza.\nI fiori sono bianchi e simili a quelli dei \"Citrus\", ma sono un po' pi\u00f9 grandi e leggermente meno profumati.\nI frutti, globosi, di di diametro, sono inizialmente verdi, tendenti al giallo a maturazione, ed hanno la buccia coperta da una leggera peluria.\nDistribuzione e habitat.\n\"Citrus trifoliata\" \u00e8 originario del nord della Cina meridionale e della Corea, ma oggi viene coltivato in tutto il mondo.\nColtivazione.\nCaratteristica degna di nota di questo agrume \u00e8 la possibilit\u00e0 di coltivazione ben oltre la classica fascia temperata riservata agli altri agrumi.\n\u00c8 il migliore portainnesto per ibridi di tutti gli agrumi. Oltre a conferire alle nuove piante resistenza al freddo e alle malattie, sembra che le piante di \"Citrus trifoliata\" favoriscano raccolti pi\u00f9 abbondanti.\nGarantisce inoltre resistenza al nematode degli agrumi e alla gommosi del colletto.\nUsi.\nDi gusto molto amaro ma dotato di un gradevole profumo, \u00e8 usato per la produzione di marmellate ed alcuni liquori. Deidratato e triturato si usa come spezia.\nNon viene consumato fresco a causa dei troppi semi contenuti dentro il frutto.\nViene spesso impiegato come pianta ornamentale, soprattutto per siepi assolutamente impenetrabili. Ultimamente \u00e8 stato anche tentato il suo utilizzo tra i guard-rail autostradali"}
{"id": "265039", "revid": "21880", "url": "https://it.wikipedia.org/wiki?curid=265039", "title": "Arancio Trifogliato", "text": ""}
{"id": "265040", "revid": "547034", "url": "https://it.wikipedia.org/wiki?curid=265040", "title": "Azione Rivoluzionaria", "text": "Azione Rivoluzionaria fu un gruppo armato di ispirazione anarchica, con forti legami con l'estrema sinistra, formatosi nel 1977 in Toscana sull'onda della riflessione e del dibattito sul situazionismo e del Movimento 2 giugno tedesco. Il gruppo si sciolse tra il 1979 e il 1981 e alcuni suoi militanti confluirono successivamente in Prima Linea.\nStoria.\nAzione Rivoluzionaria rappresentava un unicum tra i movimenti armati dell'epoca per la peculiare impostazione organizzativa imperniata su \"gruppi di affinit\u00e0\" fondati da profonda intimit\u00e0 e fiducia tra i loro membri, questo almeno in teoria e come esposto nel primo documento, di fatto vi furono anche adunate o riunioni allargate di militanti conosciuti, prevalentemente studenti, ma anche vecchi operai anarchici, , ci\u00f2 che la fece anche denominare ARI, ovvero Azione Rivoluzionaria Internazionale, . (Una delle fonti per i due \"azionisti\" cileni in SGUARDI RITROVATI, Roma 1995, pp.130-131, testimonianza al Progetto Memoria di Riccardo D'Este. Noti fra gli azionisti tedeschi, Willy Piroch e Gaby Hartwig, poi sposata con Vito Messana, fonte il procedimento a loro carico con due compagni italiani dopo arresto per trasporto armi verso la Calabria nel 1979. Francesi e svizzeri non citati per tutela giudiziaria., ma erano stati riferimento dei GARI e dei compagni francesi del MIL di Salvador Puig , garrotato dallo Stato spagnolo e riferimento estero di AR, come Serantini lo era stato in Italia e Toscana, dove molti ex faisti anziani non fecero mancate ikl loro sostegno organizzativo, Ex partigiano anarchico attivo contro le truppe naziste nel Chietino con sabotaggio di ponti e azioni armate fu Fernando Del Grosso, che teneva i contatti fra Faina a Milano e tutta Italia, viaggiando senza posa in treno epullmann nonostante le serie condizioni del suo cuore. Proletari gi\u00e0 prigionieri, gi\u00e0 in quanto avevano aderito liberi o durante permessi eranstati Cinieri, cognato del ragazzo Di Napoli e vera tragedia famigliare nella generale tragedia della guerra civile sociale di quegli anni. Ex p.p era anche Monaco, arrestato a Livorno nel fallito rapimento del Neri, e altri erano simpatizzanti della fondamentale area calabrese.\nUna delle prime azioni rivendicate dal gruppo fu, il 30 marzo 1977, il ferimento del dott. Mammoli, medico del carcere di Pisa, accusato di non aver curato adeguatamente l'anarchico Franco Serantini, in seguito deceduto a seguito delle percosse ricevute al momento dell'arresto. Il 18 settembre dello stesso anno, a Torino venne ferito il giornalista de \"l'Unit\u00e0\" Nino Ferrero. Il 18 ottobre a Livorno fall\u00ec un tentativo di rapire l'armatore Tito Neri. Il fallito sequestro port\u00f2 all'arresto di vari membri del gruppo, Messana, Cinieri, Meloni e Monaco e al mandato di cattura per Gianfranco Faina che dovette entrare in clandestuinita' e fu il leader riconosciuto dell'organizzazione.\nNel complesso le azioni del gruppo ebbero come obiettivi principali i media, la Democrazia Cristiana in quanto partito allora di governo e quello che vi si era consociato nell'Unit\u00e0 Nazionale, il PCI, sempre senza procurare vittime, a Genova le immobiliari\", La Stampa\" (nella preparazione dell'attentato moriranno due militanti Aldo Marin Pinones \u201cRico\u201d e Attilio Di Napoli), \"l'Unit\u00e0, Il Corriere della Sera\" e \"La Gazzetta del Popolo\".\nAltre azioni importanti furono gli attentati esplosivi contro il Banco di Roma e alcuni concessionari automobilistici a Roma nell'aprile 1978. Nell'estate dello stesso anno Azione rivoluzionaria sintetizz\u00f2 le proprie posizioni in un documento intitolato \u201cAppunti per una discussione interna ed esterna\u201d. Certamente AR pur critico degli esiti e dei modi, non critico' il rapimento Moro, come \"da sinistra\" primaLinea e Autonomia. Velleita' interventiste sul colpo al Centro furono spentedall'autorevolezza di Faina. Nelle carceri speciali invece AR fu vicina a PL e a molti dei compagni del 7 aprile e contro le pretese egemoniche BR nate anche dalla contrapposizione all'Asinata fra Fantazzini e i Br sul cappello al Comitato di Lotta.\nIl gruppo oper\u00f2 in Liguria, Lazio, Lombardia, Piemonte, Toscana Valle d'Aosta. e Calabria. I principali esponenti: Gianfranco Faina, Vito Messana Salvatore Cinieri, che insieme ad altre 86 persone vennero inquisiti per queste attivit\u00e0. Cinieri morir\u00e0 in carcere nel 1979 assassinato da un detenuto comune che lo accusava di non avere sanzionato un compagno, Paghera, genovese ex rapinatore detenuto, cui si rimproverava di aver rivelato un piano di evasione o millantato credito al riguardo. L'omicida si ripeter\u00e0 tentando di uccidere Moretti e Fenzi nel Carcere di Cuneo nel 1981. Il Paghera con accuse in gran parte false e pilotate fece arrestare gran numero di militanti di AR, specie del gruppo romano e lo stesso avv.Fuga. Faina, capo riconosciuto, fu arrestato a Bologna nell'estate '79 e durante la detenzione, gli venne diagnosticato un cancro al polmone in fase avanzata, nonostante la quale fu sottoposto, nel settembre 1980, ad un massacrante viaggio dal sud a Genova per processo pretorile senza che l'MGG gli risparmiasse il viaggio di ritorno, cui segui' altro viaggio fino a Milano per ricovero all'Istituto Tumori, aggravando condizioni gi\u00e0 critiche e divenute cos\u00ec irreparabili . Nel 1980, durante il processo contro l'organizzazione che si tenne a Livorno tra il 1979 e il 1981, alcuni imputati dichiarano ufficialmente sciolta l'associazione. I giudici concessero a Faina, non senza disumane resistenze, la libert\u00e0 provvisoria nel dicembre del 1980; due mesi dopo morir\u00e0 nella sua casa di Vignola. Alcuni militanti ancora liberi finiranno per confluire in Prima Linea. Walter Pezzoli, milanese di Pero, uscito in liberta' dopo dieci mesi di detenzione per rapporto con la collaterale area anarcoazionista genovese, e assoluzione nel noro processo del blitz genovese del maggio 1979, aderi' alla Alasia e fu ucciso dai Carabinieri del nucleo speciale, che anzich\u00e9 circondarli e catturarli, li seguirono su auto dai finestrini anneriti e i mitra sporgenti per falciare a morte lui e un Serafini quando tentarono di darsi alla fuga.\nNel gennaio 1979 Faina redasse a Milano insieme a due compagni genovesi il secondo documento di AR che segnava il ritorno alla progettualit\u00e0 anarcocomunista con prefigurazione dei provvedimenti da assumere in pur non vicina circostanza rivoluzionaria. il documento usc\u00ec su CONTROINFORMAZIONE del febbraio 1979, diffuso ampiamente dai membri del gruppo, ma suscitando le critiche di altre istanze anarchiche estranee ad AR (ved.opuscolo \"L.A per C uguale Nihil\")."}
{"id": "265042", "revid": "17654", "url": "https://it.wikipedia.org/wiki?curid=265042", "title": "Lago dei cigni", "text": ""}
{"id": "265043", "revid": "26630", "url": "https://it.wikipedia.org/wiki?curid=265043", "title": "Macchi MC.200", "text": ""}
{"id": "265044", "revid": "536103", "url": "https://it.wikipedia.org/wiki?curid=265044", "title": "Marco Mazzoli (conduttore radiofonico)", "text": "\u00c8 noto per la conduzione del programma radiofonico \"Lo Zoo di 105\", ideato da lui e trasmesso dall'emittente Radio 105.\nBiografia.\nDopo aver trascorso l'infanzia a Los Angeles, dove il padre Claudio ha lavorato come direttore artistico per la Walt Disney, ha iniziato la sua carriera nel 1987 partendo in radio locali della Lombardia, come Rovaradio Alta Brianza, Como Radio City, Radio Sei Milano, Radio Kelly Milano, Radio Play Rta, Radio Delta International e Radio Lombardia. Dal 1993 al 1995 ha lavorato per RTL 102.5, Radio Capital (1995-1996) in coppia con Dj Angelo, poi a Station One (1996-1998) con Dj Monta Mix e Wender. In quest'ultima esperienza radiofonica Mazzoli ha iniziato a dar vita a situazioni radiofoniche come la \"Bastard Inside Line\" oppure a giochi come \"Muggisci e vinci\".\nNel 1998 ha iniziato la collaborazione con Radio 105, dove ha condotto un programma trasmesso nei fine settimana; passato alla sede di New York, inaugurata nei primi mesi del 1999, ha condotto per 6 mesi \"105 New York\" con Camila Raznovich. Rientrato dagli Stati Uniti, ha ideato e condotto \"Lo Zoo di 105\", inizialmente in onda dalle 16 alle 18, per poi passare nella fascia dalle 7 alle 10 del mattino. Nel maggio del 2002 Mazzoli apre una puntata dello Zoo insultando l'allora suo tecnico Gibba. Il programma viene sospeso per circa due mesi per poi ricomparire in onda dalle 12 alle 14. Nell'ottobre dello stesso anno il programma viene spostato dalle 14 alle 16, orario che ricopre tuttora.\nIl 12 agosto 2006 \u00e8 partito assieme ad altri 5 italiani per la missione \"Uno Zoo in fuga - Route 66 USA\" dove in 13 giorni ha percorso la Route 66 partendo da Chicago e arrivando a Los Angeles in sella ad una MV Agusta Brutale. Ad accompagnarlo Fabio Alisei, Lorenzo Cocco (amministratore delegato di MV Agusta), Tony Palmieri, e un altro amico. Nel 2008 vince il primo premio al Montecarlo Film Festival (Angel Awards) con la sua prima sceneggiatura intitolata \"The Theory\": il film parla di una teoria sull'esistenza umana sulla terra.\nNel 2009 partecipa, come navigatore di Riccardo Bossi, al Monza Rally Show sulla vettura Abarth Grande Punto S2000. Ripeter\u00e0 un'esperienza simile nel 2012, questa volta affiancando Andrea Liberini, al Rally di Franciacorta, su Peugeot 207 S2000. Il 21 settembre 2011 \u00e8 uscita la sua biografia, intitolata \"Radiografia di un DJ che non piace\", scritta con il cugino scrittore Davide Simon Mazzoli, edita da Rizzoli, e il 27 novembre 2012 \u00e8 pubblicato, per Mondadori, \"Non mollare mai! - Sfighe e rivincite dello Zoo di 105\".\nIl 21 settembre 2013 a Trieste viene premiato alle Cuffie d'Oro come personaggio \"RadioSocial\" (voto popolare tramite Facebook). Nella stessa serata lo Zoo di 105 riceve il premio \"Battute&amp;Risate\" come miglior programma comico. Dal 23 dicembre 2013 conduce su Revolution 93.5, radio locale di Miami di sola musica dance, il programma \"The Italian Brunch\". Il 28 gennaio 2014 \u00e8 stato pubblicato per Mondadori il suo terzo libro, primo romanzo, \"The Theory - Il codice del destino\", tratto dall'omonima sceneggiatura del 2008.\nIn maggio 2014 esce il suo primo singolo con il rapper statunitense Flo Rida, intitolato \"Light Up My Life\". Il 19 settembre 2014 annuncia la chiusura dello Zoo di 105 dopo 15 anni. Il 26 settembre 2014 riapre lo zoo di 105 con una puntata speciale di quattro ore. Il giorno dopo Marco Mazzoli \u00e8 ospite a Radio Deejay nel programma \"Sabato Sega\" di Wender e di Fabio Alisei. Il 26 ottobre 2014 pubblica il suo secondo singolo in collaborazione con Paolo Ortelli, dal titolo \"Remember It's You\". \nIl 5 febbraio 2015 ottiene la cittadinanza americana. Dal 1\u00ba maggio 2015 diventa editore e direttore della radio locale di Miami Evolution 935 (ora Revolution 935) conduce il programma \"Welcome to the zoo\". Il 31 marzo 2016 esce il film \"On Air - Storia di un successo\" diretto da suo cugino Davide Simon Mazzoli, dove racconta la sua vita fino ad arrivare al successo.\nEsperienze televisive.\nTra le tante conduzioni e co-conduzioni sul piccolo schermo, Mazzoli ha realizzato la puntata zero de \"Lo Zoo in TV\", mai andata in onda, condotta insieme a Fabio Alisei e Paolo Noise, con brevi apparizioni di Leone Di Lernia ed Elisabetta Canalis. Brevi spezzoni della puntata zero si possono vedere all'interno del DVD allegato a uno dei cinque numeri del mensile \"Zoo Magazine\" usciti tra il 2005 e il 2006 nelle edicole italiane.\nDal 2008, Lo Zoo di 105 va in onda anche in tv su Comedy Central, canale della piattaforma Sky Italia, esperimento che ha portato il programma per un breve periodo di tempo, nel 2009, anche su MTV.\nVicende giudiziarie.\nL'8 ottobre 2012 dedic\u00f2, insieme a Gilberto Penza, un'intera puntata dello \"Zoo di 105\" a Rossella Brescia, affermando tra l'altro che la showgirl aveva \"inventato un modo nuovo per arrivare in televisione senza fare la gavetta\" (con riferimento alla relazione sentimentale che la legava al regista di \"Buona Domenica\" Roberto Cenci). Questa considerazione, unita ad alcune battute a sfondo sessuale, offese la conduttrice che querel\u00f2 i due per diffamazione. Il 13 gennaio 2016 Mazzoli e Penza vengono giudicati colpevoli e condannati a 16.000 euro di multa (sanzione di tipo penale) e a 15.000 di risarcimento alla persona offesa, che si era costituita parte civile."}
{"id": "265049", "revid": "26644", "url": "https://it.wikipedia.org/wiki?curid=265049", "title": "Storia della Geografia", "text": ""}
{"id": "265051", "revid": "547034", "url": "https://it.wikipedia.org/wiki?curid=265051", "title": "Coppa Spengler 2004", "text": "L'edizione 2004 della Coppa Spengler, il pi\u00f9 antico torneo internazionale per club di hockey su ghiaccio, si \u00e8 svolta, come di consueto, dal 26 al 31 di dicembre. Le squadre partecipanti: HC Davos, Team Canada, Helsinki IFK, HC Sparta Praga e HC Metallurg Magnitogorsk.\nQualificazioni.\n 26. dicembre 2004 15:00 Helsinki IFK \u2013 HC Davos 1:6 (0:1; 0:1; 1:4)\n 20:15 Team Canada \u2013 Metallurg 5:2 (1:1, 2:1, 2:0)\n 27. dicembre 2004 15:00 Metallurg \u2013 HC Sparta Praga 5:6 d.r. (2:2, 1:2, 2:1, 0:0)\n 20.15 Team Canada \u2013 HC Davos 3:2 d.r. (2:0, 0:1, 0:1, 0:0)\n 28. dicembre 2004 15:00 HC Davos \u2013 Metallurg 3:2 d.r. (0:0, 1:0, 1:2, 0:0)\n 20:15 Metallurg \u2013 Helsinki IFK 4:2 (1:0, 1:1, 2:1)\n 29. dicembre 2004 15:00 Team Canada \u2013 HC Sparta Praga 2:4 (0:2, 0:1, 2:1)\n 20:15 Metallurg \u2013 Helsinki IFK 5:3 (0:0, 1:3, 4:0)\n 30. dicembre 2004 15:00 Helsinki IFK\u00a0\u2013 Team Canada 2:3 (0:2, 2:1, 0:0)\n 20:15 HC Sparta Praga\u2013 HC Davos 4:6 (1:2, 1:3, 2:1)\nLa finale.\n 31. dicembre 2004 12:00 HC Davos (1.) \u2013 Sparta Praga (2.) 2:0 (1:0, 0:0, 1:0)\n Tredicesima vittoria per i padroni di casa"}
{"id": "265052", "revid": "123592050", "url": "https://it.wikipedia.org/wiki?curid=265052", "title": "Indiana Jones e la macchina infernale", "text": "Indiana Jones e la macchina infernale (\"Indiana Jones and the Infernal Machine\") \u00e8 un videogioco di genere avventura dinamica prodotto e sviluppato da LucasArts. Il gioco fu scritto e diretto da Hal Barwood, gi\u00e0 autore di \"Indiana Jones and the Fate of Atlantis\".\nDistribuito originariamente per PC nel 1999, ha ricevuto in seguito due conversioni: nel 2000 fu pubblicata, esclusivamente per il mercato statunitense, una versione per Nintendo 64 adattata da Factor 5, mentre nel 2001 \u00e8 stato distribuito un adattamento in grafica bidimensionale per Game Boy Color, realizzato da HotGen.\nIl titolo abbandon\u00f2 la struttura a enigmi dei precedenti giochi su Indiana Jones, appartenenti al genere delle avventure grafiche, per seguire lo stile degli action-adventure; fu anche il primo videogioco della serie a essere realizzato in 3D, sullo stile di Tomb Raider.\nNell'ottobre 2018 GOG.com ha ripubblicato \"Indiana Jones e la macchina infernale\" come gioco scaricabile per i nuovi sistemi operativi. Nel novembre 2018, il gioco \u00e8 uscito su Steam.\nTrama.\nIl gioco \u00e8 ambientato nel 1947, agli inizi della Guerra Fredda. Indiana Jones, dopo le missioni portate a termine durante la II Guerra Mondiale, si dedica a una ricerca nel Parco nazionale delle Canyonlands, nello Utah. Nel corso della missione incontra Sophia Hapgood, agente della C.I.A. dotata di poteri psichici da lui incontrata in un'altra occasione. La ragazza lo informa che i sovietici stanno scavando alla ricerca della mitica Torre di Babele, situata in uno scavo archeologico in Iraq. Il capo della missione \u00e8 il dr. Gennadi Volodnikov, un fisico interessato alla scoperta di dimensioni alternative: il suo scopo \u00e8 quello di rintracciare una leggendaria arma nascosta nella Torre, pi\u00f9 potente della bomba atomica, per vincere la Guerra Fredda. Sophia d\u00e0 a Indiana l'incarico di scoprire quale sia quest'arma.\nIndy si reca a Babilonia assieme a Sophia e al suo capo Simon Turner. Dopo una serie di peripezie, l'archeologo traduce delle tavolette d'argilla scritte con scrittura cuneiforme e scopre la vera storia della Torre di Babele: 2600 anni fa il re Nabucodonosor II fu incaricato dal dio Marduk di costruire un macchinario per connettere il mondo divino con il mondo terreno, ma i babilonesi furono terrorizzati dal potere di questa macchina e la distrussero. Quattro discepoli di Marduk riuscirono a scappare portando con s\u00e9 alcuni pezzi di questa \"Macchina Infernale\": Volodnikov \u00e8 convinto che essa esista ancora e possa essere riattivata ritrovando i quattro pezzi, nascosti in diverse parti del pianeta.\nNel tentativo di recuperare i pezzi della Macchina Infernale prima dei sovietici, Indiana si reca in varie parti del mondo: per prima cosa si reca in un monastero nascosto nelle montagne del Kazakistan dove trova l'accesso alla citt\u00e0 perduta di Shambala all'interno della quale trova il primo componente della Macchina, protetto da un mostruoso essere di ghiaccio. Successivamente si introduce all'interno di un vulcano attivo sull'isola di Palawan, nelle Filippine, dove si trova il secondo pezzo della macchina in un tempio nascosto, dimora di un mostro di lava. La sua tappa successiva \u00e8 una valle inesplorata olmeca in Messico, dove sottrae il terzo pezzo al Serpente Piumato Quetzalcoatl. Qui viene catturato dalle truppe di Volodnikov, che lo imprigionano in una nave diretta in Russia; Indiana riesce per\u00f2 a recuperare le sue armi e i tre pezzi della Macchina, per poi fuggire.\nIndiana si reca infine nella tomba di un re nubiano a Meroe, in Sudan, dove scopre le mitologiche Miniere di Salomone e ritrova il quarto e ultimo pezzo, protetto da un robot millenario. Una volta in possesso di tutti i pezzi, Indy viene raggiunto da Volodnikov e da Turner: entrambe le fazioni gli ingiungono di consegnare i pezzi della Macchina allo scopo di servirsene per la rispettiva causa. Indy, che non si fida n\u00e9 di Volodnikov n\u00e9 di Turner, decide comunque di consegnare a quest'ultimo i reperti, credendo che quello sia il male minore. Volodnikov gli dice che probabilmente ha fatto la scelta giusta, visto che la riattivazione della Macchina Infernale comporterebbe la punizione di coloro che l'hanno violata.\nInsospettito dalle parole del russo, Indiana corre allora a Babilonia, dove Turner \u00e8 riuscito ad aprire l'ingresso alla Macchina Infernale e a riattivarla: il suo scopo \u00e8 incontrare Marduk e chiedergli di collaborare nella sconfitta dei sovietici; per questo motivo imprigiona Sophia in una gabbia di energia per inviarla nell'Aetherium come ambasciatrice: tuttavia Turner posiziona i vari pezzi della Macchina Infernale nella maniera sbagliata, causando il malfunzionamento della stessa. Indiana affronta e uccide Turner, recuperando tutti i pezzi e riposizionandoli nel giusto modo; entra poi in contatto con Marduk, imprigionato nella Macchina sotto forma di un androide: il dio lo inganna suggerendogli il modo di liberare Sophia e fermare la Macchina, ma in realt\u00e0 porta Indiana a riaprire il portale tra il mondo terreno e l'Aetherium, il mondo divino in cui il dio \u00e8 imprigionato.\nIndiana e Sophia vengono risucchiati nell'Aetherium. Indy viaggia attraverso la dimensione parallela e incontra Marduk nella sua forma divina: lo scopo del dio \u00e8 fuggire finalmente dall'Aetherium per distruggere il mondo terreno. Dopo averlo sconfitto una prima volta, Indiana riesce a liberare Sophia, ma subito la ragazza viene posseduta dal dio, che pu\u00f2 sprigionare tutti i suoi poteri. Grazie a un particolare dispositivo rinvenuto nella Macchina Infernale, Indiana Jones riesce ad aprire dei portali sul mondo reale che indeboliscono Marduk, e alla fine lo sconfigge, liberando cos\u00ec Sophia. I due riescono a tornare nel mondo reale e a fuggire dalla Torre di Babele prima che crolli, distruggendo per sempre la Macchina Infernale; qui vengono raggiunti da Volodnikov, che si mostra molto pi\u00f9 amichevole di prima, desideroso di sapere cosa i due abbiano trovato nell'Aetherium. Indy, Sophia e Volodnikov si allontanano alla ricerca di una bottiglia di vodka.\nIn un livello bonus ambientato dopo l'avventura, Indiana torna in Per\u00f9 nel tempio dove, ne \"I predatori dell'Arca perduta\", trovava l'Idolo della Fertilit\u00e0, alla ricerca di un manufatto gemello.\nModalit\u00e0 di gioco.\nIl gioco si svolge con visuale tridimensionale in terza persona, normalmente da dietro le spalle del protagonista. Indiana Jones possiede un inventario organizzato in colonne che contengono le armi, i kit medici, le altre cure, gli altri oggetti utilizzabili durante l'avventura, e infine le impostazioni (video, comandi, ecc...)\nLo stato del personaggio \u00e8 rappresentato dagli indicatori:\nCome armi si possono utilizzare i pugni, la frusta, il machete e numerose armi da fuoco. La famosa frusta pu\u00f2 anche aiutare a superare burroni e a disarmare gli avversari. Il machete pu\u00f2 eliminare ostacoli ed \u00e8 la sola arma che funziona sott'acqua.\nDifferenze tra le versioni.\nIl gioco \u00e8 uscito su tre piattaforme: PC, Nintendo 64 e Game Boy Color. Le prime due presentano grafica, trama e gameplay sostanzialmente uguale, mentre la restante \u00e8 semplificata.\nVersione PC.\nLa versione per PC si avvale dell'utilizzo della tastiera per gestire Indiana Jones e fargli fare azioni come: sparare, saltare, prendere oggetti (anche tesori). Per il resto il gioco permette di salvare in qualsiasi momento il giocatore voglia farlo cliccando F5 per il QuickSave, usando questa funzione il giocatore pu\u00f2 ripartire dal punto stesso salvato in quel momento.\nVersione Nintendo 64.\nLa versione per Nintendo 64 \u00e8 uguale alla versione per PC, anche se graficamente inferiore, e tutti i comandi vengono eseguiti col controller. Nei video le labbra dei personaggi non si muovono, a differenza della versione per PC. Non c'\u00e8 la funzione del QuickSave ma si pu\u00f2 salvare solo da determinati checkpoint.\nVersione Game Boy Color.\nLa versione per Game Boy Color \u00e8 stata concepita e realizzata appositamente per questa console portatile. La storia \u00e8 sempre la stessa ma con pochi dettagli in confronto alle altre versioni, anche se gli elementi basilari e le ambientazioni ci sono tutte. Si possono usare solo la pistola e la frusta ma in alcuni casi si possono usare (non proprio come delle armi vere e proprie) i pezzi della macchina infernale. Un sistema di password permette di accedere direttamente a livelli pi\u00f9 avanzati.\nAccoglienza.\nLa versione PC di \"Indiana Jones e la macchina infernale ha\" ricevuto recensioni generalmente favorevoli con un punteggio medio del 73,60 percento a GameRankings. Sebbene alcuni critici lo trovassero troppo simile a \"Tomb Raider\", il gioco \u00e8 stato notato per distinguersi dalla serie summenzionata poich\u00e9 \u00e8 basato sul franchise di \"Indiana Jones\" e fa pi\u00f9 affidamento sulla risoluzione di enigmi. IGN ha elogiato il gioco per la sua trama intricata e intrigante. Eurogamer ha condiviso l'opinione e ha affermato che la trama \u00e8 \"tessuta in modo eccellente\", migliorando la sensazione di \"essere parte di un grande film di successo\".\"Computer e videogiochi\" , Eurogamer e IGN hanno anche elogiato Indiana Jones e la macchina infernale per i suoi livelli, definendoli \"progettati in modo eccellente\" e includendo \"alcuni dei layout pi\u00f9 brillanti visti in un gioco di questo tipo\". Mentre IGN pensava che la variet\u00e0 di enigmi forniti fosse sufficiente e applaudiva l'inclusione di un sistema di suggerimenti, GameSpot ha riscontrato che molti degli enigmi del gioco si concentrano troppo sul platform e ha continuato a affermare che diventano \"abbastanza ripetitivi - persino prevedibili\" dopo i primi livelli. L'aspetto pi\u00f9 criticato del gioco per PC nella maggior parte delle recensioni, tuttavia, sono i controlli. Eurogamer li ha descritti come \"a volte esasperanti\", principalmente a causa del loro rilevamento errato delle collisioni durante l'esecuzione di determinate azioni. GameSpot pensava che il sistema di controllo fosse troppo a scatti, che non rispondeva e inutilmente lento a causa dei ritardi tra le mosse.\nTom Russo ha recensito la versione PC del gioco per \"Next Generation\" , valutandola tre stelle su cinque e affermando che \"Nonostante una trama fantastica, l'esecuzione non merita un punteggio pi\u00f9 alto\".\nLa grafica, sebbene a basso contenuto di poligoni, \u00e8 stata accolta bene per le sue trame dettagliate e le diverse posizioni presentate. Eurogamer ha definito \"Indiana Jones e la macchina infernale\" \"una delle pi\u00f9 belle avventure in terza persona\", e ha applaudito le cutscene interne al motore, sostenendo che \"rasentavano la qualit\u00e0 del film\". GameSpot ha detto che la grafica \"non era esattamente all'avanguardia\", ma \"generalmente abbastanza buona\" a causa delle animazioni \"abbastanza fluide e convincenti\". IGN ha elogiato gli ambienti per avere \"molta pi\u00f9 personalit\u00e0 rispetto alla serie di \"Tomb Raider\" \". Eurogamer ha definito alcuni dei luoghi \"semplicemente sbalorditivi\", e GameSpot hanno trovato i livelli \"esteticamente ben progettati grazie a un'architettura convincente e alle decorazioni murali\". Inoltre, la colonna sonora \u00e8 stata dichiarata da IGN come \"una delle migliori caratteristiche del gioco\", in base alla sua aggiunta all'impatto drammatico lungo il percorso. Hanno applaudito la registrazione vocale per essere \"nitida e pulita\", anche se sono rimasti delusi dalla scarsit\u00e0 di tracce musicali ed effetti sonori ambientali. Allgame rimase impressionato dagli effetti delle armi e dalla voce fuori campo in lingua straniera per i soldati sovietici, mentre \"Computer e Videogiochi\" consideravano la mancanza di Harrison Ford come la voce di Indiana Jones deludente, anche se comprensibile visto il suo alto stipendio. Eurogamer ha ritenuto che i commenti del personaggio giocabile diventassero fastidiosi dopo un po' ', ma sono rimasti colpiti dai suoni ambientali e dalla musica, sostenendo che quest'ultima fosse \"roba da asso\", \"migliorando ulteriormente la sensazione cinematografica del gioco\".\nNonostante i suoi miglioramenti, la versione per Nintendo 64 se la cav\u00f2 altrettanto bene con i critici come l'originale per PC, ottenendo il 70,99 percento al GameRankings e un punteggio Metacritic di 75 su 100 punti. Lo schema di controllo del port \u00e8 stato ben accolto da IGN per l'aggiunta della gestione degli oggetti del pulsante C e del targeting Z, entrambi ispirati da \"Ocarina of Time\" . Sebbene considerassero ancora i controlli \"lenti\" e \"un po 'goffi\", li elogiarono per essere \"pi\u00f9 intuitivi, pi\u00f9 stretti, pi\u00f9 veloci e tutto intorno pi\u00f9 bilanciati\" di quelli della versione PC. GameSpot non condivideva questi sentimenti e dichiarava l'adattamento dei controlli della tastiera alcontroller della console per essere \"piuttosto goffo e poco intuitivo\". IGN \u00e8 rimasto colpito dal lavoro delle texture e dall'illuminazione, e ha trovato il titolo \"uno dei pi\u00f9 belli\" sul Nintendo 64, ancora di pi\u00f9 utilizzando Expansion Pak per ottenere una grafica ad alta risoluzione. Tuttavia, la grafica ha ricevuto critiche per le sue animazioni \"di legno\" dei personaggi, occasionali cadute di frame rate e bug come pop-up e posizionamento errato delle texture. IGN ha osservato che il suono era superiore a quello della versione per PC, mentre GameSpot pensava che fosse alla pari con la grafica superiore alla media del port. Inoltre, GameSpot ha criticato la versione per Nintendo 64 per i numerosi bug e blocchi, un problema raro per le versioni su console.\nLa versione per Game Boy Color di HotGen ha ricevuto un punteggio medio del 73,80 percento al GameRankings. \u00c8 stato stroncato da GameSpot per il suo backtracking, i suggerimenti mancanti per i puzzle e la mancanza di sviluppo della trama, ma lodato per le sue animazioni pulite e gli effetti sonori. Allgame \u00e8 rimasto deluso dal fatto che il manuale di istruzioni fosse obbligatorio per comprendere la trama per lo pi\u00f9 inesistente del gioco, e ha criticato la decisione di far ricominciare un livello dopo la morte, cos\u00ec come il sistema di password, definendolo \"fastidioso\". Nintendo Powerconfrontato con la versione N64 dicendo che \"ha quasi la stessa profondit\u00e0 del recente gioco N64 e molti meno problemi di controllo.\" Ma descrivendolo pi\u00f9 come un gioco di puzzle. \"Troverai tutte le aree che erano nel gioco N64, ma ogni posizione \u00e8 stata ricreata con la sua sfida su GBC.\""}
{"id": "265053", "revid": "123001100", "url": "https://it.wikipedia.org/wiki?curid=265053", "title": "Acid house", "text": "Lacid house \u00e8 un genere di electronic dance music nato a Chicago durante la seconda met\u00e0 degli anni ottanta come sotto-genere della musica house, e diffusosi successivamente anche in Inghilterra. Diede origine a un movimento giovanile e culturale ispirato all'ideologia hippie degli anni 1960-1970, il cui ideale era una societ\u00e0 fuori da ogni norma e regola.\nLo stile, distinto per le sonorit\u00e0 ripetitive ed ipnotiche e facente spesso uso di campionamenti e linee vocali, non \u00e8 molto dissimile dalla musica trance, anche se pi\u00f9 lenta rispetto a quest'ultima.\nLe origini.\nLa nascita dell'acid house viene spesso riconosciuta nel 1986, anno in cui DJ Pierre, un disc-jockey di Chicago, inizi\u00f2 a comporre singoli di musica house costruiti attorno alle ritmiche del sintetizzatore Roland TB-303. Il primo singolo ufficiale del nuovo genere fu nel 1987 \"Acid Tracks\" dei Phuture (di cui DJ Pierre era membro). Ad esso segu\u00ec nel 1988 \"Dream Girl\", attribuito a DJ Pierre, che sar\u00e0 il singolo di maggior successo dello stile.\nVerso la fine degli anni ottanta emersero i tre DJ inglesi Paul Oakenfold, Johnny Walker e Danny Rampling, nonch\u00e9 Bomb the Bass (produttore di Neneh Cherry) che, oltre ad essere fortemente influenzati dalla house music di Chicago, resero nota la loro musica a Londra e nei club di Ibiza (il pi\u00f9 famoso \u00e8 il Caf\u00e8 del Mar). Poco tempo dopo divenne noto anche il DJ Alfredo, un ex critico cinematografico argentino e resident DJ della discoteca Amnesia.\nLa musica dell'isola presenta sonorit\u00e0 riconducibili alla prima house di Chicago, alla musica etnica, al pop europeo, al rock psichedelico e riferimenti sonori riconducibili a droghe quali l'ecstasy.\nSuccessivamente i tre DJ tornarono a Londra rendendo nota la loro musica. Uno dei primi locali che trasmettevano il genere acid house fu il \"Project\", (situato a South London) di Paul Oakenfold, nel quale i normali clienti vengono fatti uscire alle due di notte per far posto agli invitati che, a causa del loro numero, divennero un problema di ordine pubblico.Pi\u00f9 tardi emerse lo Shoom di Danny Rampling in un centro benessere vicino al ponte di Southwark, distinto per le sue serate esuberanti e frequentate dai consumatori di droga. Anche grazie a questi locali, l'acid house divenne nota in tutta la nazione. Come diretta conseguenza, la nuova ondata musicale contribu\u00ec a sviluppare, nel 1988, il fenomeno che diverr\u00e0 noto come una nuova \"Summer of Love\". A partire da quell'anno, i frequentatori dei club inglesi iniziarono a \"rinnovare il look\" indossando T-shirt fluorescenti, abiti sportivi, e spesso decorati da \"smile\".\nNel mese di aprile del 1988, Oakenfold inaugur\u00f2 lo \"Spectrum\", situato dietro Trafalgar Square e che, durante ogni luned\u00ec sera, si riempiva di numerosissimi clienti. A giugno venne aperto il \"Trip\", situato nel West End. Al termine di questi eventi, che si concludevano alle tre di mattina, numerosi \"ravers\" si recavano nelle campagne limitrofe per divertirsi nei rave. Sempre lungo la fine degli anni ottanta, alcuni tabloid iniziarono a promuovere una campagna atta a contrastare il fenomeno.\nSonorit\u00e0.\nMusicalmente, l'acid house, che ha ottenuto grande successo nei rave e nei locali inglesi, nacque a Chicago, citt\u00e0 considerata la \"patria della house\", nel 1986 anno in cui Spanky ed Herbert J, adoperarono un sintetizzatore Roland TB-303 che \"dilatava\" e rendeva \"acidi\" i suoni della house music. Assieme all'amico DJ Pierre, i due produssero il loro primo singolo, \"Acid Tracks\" (1987). Questo brano segn\u00f2 la nascita dello stile acid house.\nSpanky, Herbert e DJ Pierre formarono i Phuture, pubblicarono \"We are Phuture\" e rimasero attivi fino al 2004.\nI Phuture (noti anche come Phuture 303), si faranno influenzare dalla techno di Detroit, genere emerso contemporaneamente all'house music di Chicago, cambieranno formazione pi\u00f9 volte ed influirono su molti artisti delle generazioni seguenti alla loro, quali Felix da Housecat e Danny Tenaglia."}
{"id": "265054", "revid": "547034", "url": "https://it.wikipedia.org/wiki?curid=265054", "title": "Unit\u00e0 Comuniste Combattenti", "text": "Le Unit\u00e0 Comuniste Combattenti (UCC) sono state un gruppo armato di estrema sinistra formatosi nel 1976 tra Lazio, Toscana e Lombardia dopo una scissione delle Formazioni Comuniste Armate ed il confluire di numerosi studenti reduci da esperienze nella sinistra extraparlamentare. I suoi membri erano principalmente studenti, professionisti ed impiegati ed i suoi leader vengono riconosciuti in Paolo Bonano, Stefano Neri e Romano Bandoli.\nIdee e azioni.\nL'organizzazione si distingue per l'azione contro le piccole e medie imprese (considerate colpevoli anche del fenomeno del lavoro nero), contro quelli che vengono considerati mezzi di oppressione del capitale sul lavoro, come ad esempio i computer, e per una particolare attenzione alle problematiche industriali meridionali. In relazione al primo obiettivo le azioni pi\u00f9 importanti sono il ferimento del direttore generale del Poligrafico dello Stato, l'irruzione nella sede fiorentina dell'Associazione delle Piccole e Medie Industrie ed il sequestro del commerciante Gabriele Ambrosio. Nell'ottica del secondo obiettivo vanno segnalate le irruzioni al Centro di Calcolo dell'Universit\u00e0 La Sapienza di Roma, nella sede dell'Intersind a Palermo, negli uffici della Tecnotessille di Prato e del centro di calcolo Datamont della Montedison di Milano.\nDai suoi attentati non sono mai scaturite vittime e nessuno dei suoi militanti vi ha perso la vita.\nNel 1977 il gruppo si frantuma perdendo in pratica la sua capacit\u00e0 d'azione; alcuni membri confluiranno in Prima Linea anche se l'organizzazione sar\u00e0 formalmente attiva sino al 1979.\nLe Unit\u00e0 Comuniste Combattenti hanno operato in Calabria, Campania, Lazio, Lombardia, Piemonte, Toscana e Sicilia e per la loro attivit\u00e0 sono state inquisite 102 persone."}
{"id": "265056", "revid": "198277", "url": "https://it.wikipedia.org/wiki?curid=265056", "title": "Weeds", "text": "Weeds \u00e8 una serie televisiva statunitense del genere commedia drammatica, ambientata in una immaginaria periferia della California, in cui la maggior parte dei residenti \u00e8 coinvolta nello spaccio e nel consumo di cannabis (da cui il titolo). Prodotta e trasmessa negli Stati Uniti dal canale Showtime dal 2005 al 2012, la serie ha riscosso un grande successo di pubblico.\nTrama.\nAgrestic, California. In seguito alla morte improvvisa di suo marito Judah, Nancy Botwin (Mary-Louise Parker) decide di intraprendere l'attivit\u00e0 di spacciatrice di marijuana per mantenere un agiato tenore di vita ed assicurare una buona istruzione ai suoi due figli Silas (Hunter Parrish) e Shane (Alexander Gould). Nancy rimane sorpresa per il grande consumo di erba nella ricca area residenziale in cui vive con la sua famiglia che comprende anche suo cognato Andy (Justin Kirk), fratello del suo defunto marito, e Lupita, la domestica scansafatiche di origini ispaniche. Ad Agrestic vivono inoltre il ragioniere di Nancy, Doug Wilson (Kevin Nealon), l'avvocato Dean Hodes (Andy Milder) con sua moglie Celia (Elizabeth Perkins) e sua figlia Isabelle (Allie Grant), ed i suoi fornitori di marijuana Heylia, Conrad e Vaneeta.\nBen presto Nancy si trova a dover affrontare i rischi e pericoli che il suo mestiere comporta e dopo aver scoperto che il suo nuovo compagno Peter Scottson (Martin Donovan) \u00e8 un agente della DEA decide di lasciarlo. Lui la informa di sapere tutto sulla sua attivit\u00e0, cos\u00ec i due decidono di sposarsi segretamente in modo che Peter non possa testimoniare contro di lei. Nancy e Conrad ampliano l'attivit\u00e0 costruendo una serra e iniziando a coltivare erba e per questo si scontrano ineluttabilmente con i produttori locali di marijuana. Nancy confida al suo amico e socio di non provare alcun sentimento per Peter, ma di stare con lui solo per interesse. L'agente Scottson, una volta scoperto il tradimento, ricatta i due intimandoli di vendere tutta la loro roba e dargli il ricavato per non essere arrestati. Le cose precipitano quando Nancy si trova nel mezzo di uno scontro tra bande: Peter viene assassinato da uno dei gruppi mafiosi ed in seguito ad una serie di sfortunate coincidenze la donna si trova costretta a dover lavorare per U-Turn (Page Kennedy), spacciatore di droga e capo di una gang. Con la morte di quest'ultimo, Nancy finalmente libera trova protezione presso Guillermo Garc\u00eda G\u00f3mez (Guillermo D\u00ecaz), con cui si mette in affari. Egli per aiutarla a eliminare la concorrenza provoca un incendio che distrugge la cittadina di Agrestic.\nIn seguito all'incendio Nancy con la sua famiglia \u00e8 costretta a scappare, cos\u00ec si trasferiscono a Ren Mar a casa del suocero di lei. Guillermo le affida un negozio di articoli premaman che gestisce insieme alla sua nemica/amica Celia e che \u00e8 in realt\u00e0 una copertura per un tunnel utilizzato per il traffico di marijuana tra la California e il Messico. Stanca della monotonia del suo lavoro come commessa ed in seguito al rifiuto di Guillermo, Nancy si mette in affari con Esteban Reyes (Demi\u00e1n Bichir), capo del Cartello messicano e sindaco di Tijuana. Con lui la donna inizia anche una relazione sentimentale. Una volta scoperto che il tunnel veniva utilizzato anche per il traffico d'armi e di giovani prostitute ed in preda a sensi di colpa, Nancy decide di fare una soffiata alla DEA e Guillermo ed altri membri del clan vengono arrestati dai federali. La donna riesce ad evitare la vendetta da parte di Eisteban solo perch\u00e9 si scopre incinta. Dopo il matrimonio e la nascita del loro figlio Steven Ray la tranquillit\u00e0 di Nancy \u00e8 ostacolata da Pilar Zuazo, una leader politica molto influente che non vede di buon occhio l'unione di Esteban con una donna non messicana. Quando questa minaccia Nancy di uccidere i suoi figli Shane la colpisce mortalmente con una mazza da cricket.\nNancy e la sua famiglia si danno nuovamente alla fuga e compiono un viaggio 'on the road' per gli States inseguiti da Esteban che rivuole indietro suo figlio e dall'FBI che sta cercando di fare luce sull'omicidio di Pilar Zuazo. Quando i Botwin stanno per abbandonare il paese Esteban riesce a raggiungerli in aeroporto fermando Nancy e Stevie mentre Andy, Silas, Shane e Doug si imbarcano su un volo per Copenaghen. Per sfuggire ad una morte certa per mano di Estaban la donna si costituisce all'FBI per l'omicidio di Pilar facendo arrestare anche suo marito (che morir\u00e0 in carcere per mano di un altro detenuto).\nDopo tre anni dal suo arresto Nancy viene rilasciata sulla parola per buona condotta e trova difficolt\u00e0 a reintegrarsi nella societ\u00e0 e a trovare un lavoro. Si trova inoltre a dover lottare con sua sorella Jill Price-Gray (Jennifer Jason Leigh) per la custodia del piccolo Stevie che ora ha quattro anni. Riesce in seguito ad ottenere una stabilit\u00e0 economica ed emotiva, quando si rimette in affari con Heylia per lo spaccio di marijuana, e raggiunge un compromesso con Jill per la custodia di suo figlio. Quando sembra che tutto le stia andando per il verso giusto, Tim Scottson (figlio del suo secondo marito Peter Scottson) spara a Nancy, ritenendola responsabile della morte di suo padre. Nancy sopravvive allo sparo e dopo un lungo periodo di riabilitazione la donna \u00e8 pronta a ripartire da zero e a cambiare vita. Un'altra volta troviamo la donna coinvolta nella vendita di marijuana ma ora legalmente, per una azienda farmaceutica. In seguito la donna, intuito che la nuova frontiera della vendita del tabacco e delle sigarette \u00e8 appunto la marijuana ed intuito che la legalizzazione della pianta \u00e8 prossima, decide di investire il suo denaro in questa direzione chiedendo l'aiuto di Guillermo, ormai uscito di prigione, e di Conrad che si sta per sposare.\nIl finale della serie \u00e8 ambientato in un futuro prossimo non meglio definito (a circa otto anni di distanza). Nancy \u00e8 ora una donna di successo che ha fatto fortuna grazie alla legalizzazione della marijuana ed \u00e8 proprietaria di una catena di circa 50 negozi. Si viene a sapere che \u00e8 stata sposata con David Bloom (David Julian Hirsh), il rabbino suo vicino di casa, e che \u00e8 rimasta nuovamente vedova in quanto egli \u00e8 morto in un incidente stradale. In occasione del Bar mitzvah di Stevie la sua famiglia e gli amici si riuniscono per festeggiare. Silas \u00e8 un coltivatore di marijuana, ha una figlia ed \u00e8 sposato con Megan (Shoshannah Stern) la quale nutre ostilit\u00e0 nei confronti di Nancy e le impedisce di avvicinarsi a sua nipote. Shane \u00e8 un poliziotto con problemi di alcolismo e viene convinto da sua madre ad entrare in riabilitazione. Andy, trovato il coraggio di allontanarsi definitivamente da Nancy, si \u00e8 fatto una nuova vita a Ren Mar, dove ha avuto una figlia e possiede un ristorante. Stevie, venuto a conoscenza della vera identit\u00e0 di suo padre da parte di Guillermo, abbandona l'ebraismo e decide di partire per il College riconoscendo in Nancy la figura pi\u00f9 importante della sua vita. Dean vive in una barca, sua figlia Isabelle che ha cambiato sesso si fa chiamare Bruce e Doug che ha fondato una religione di cui \u00e8 il capo spirituale si riappacifica con suo figlio Josh (Justin Chatwin). Dopo un'esitazione iniziale Nancy decide di vendere la sua impresa a Starbucks. Si ritrova sola ma allo stesso tempo libera da qualsiasi legame e pronta a scoprire cosa la vita ha in serbo ora per lei.\nNell'ultimissima scena Nancy, Doug, Silas, Shane ed Andy si ritrovano fuori dall'abitazione sotto la neve e fumano insieme ridendo senza un preciso motivo.\nEpisodi.\nIl 13 giugno 2012 Showtime ha annunciato che l'ottava stagione di \"Weeds\" sarebbe stata l'ultima prodotta.\nIn Italia la prima stagione \u00e8 stata trasmessa da Rai 2 dal 19 ottobre al 29 novembre 2006 \u2013 prima di essere censurata dal consiglio d'amministrazione dell'emittente e slittare dalla seconda alla terza serata. Dopo una pausa di circa due anni dal 14 gennaio al 25 marzo 2009 \u00e8 stata trasmessa la seconda stagione, sullo stesso canale. La serie si \u00e8 poi spostata su Rai 4 che ha trasmesso la terza e la quarta stagione dal 4 ottobre 2010. Dal 2 maggio 2013, il canale manda in onda la quinta e sesta stagione in prima visione in chiaro. Dal 5 febbraio 2015 Rai 4 trasmette per la prima volta anche la settima stagione.\nIl 26 ottobre 2015 \u00e8 stata caricata l'intera ottava stagione sulla piattaforma on demand Mediaset Infinity.\nDal 18 marzo 2016 va in onda l'ottava ed ultima stagione della serie su Rai 4.\nDal 15 febbraio 2016 l'intera serie \u00e8 disponibile su Netflix.\nColonna sonora.\nDalla colonna sonora della serie sono stati tratti due album: ' e '.\nPer la sigla iniziale di \"Weeds\" viene utilizzato il brano \"Little Boxes\", scritto da Malvina Reynolds nel 1962.\nLa versione utilizzata per tutti gli episodi della prima stagione \u00e8 quella cantata dalla sua autrice. La sigla \u00e8 poi assente dalla quarta alla settima stagione, mentre nell'ottava stagione viene reinserita la canzone \"Little Boxes\". In questa stagione la serie \u00e8 ambientata ad Agrestic, che ora ha preso il nome di Regrestic.\nNella sigla della seconda, terza e ottava stagione, la sigla presenta cover eseguita da un artista differente per ogni episodio, tranne la puntata finale della seconda e la prima dell'ottava stagione, in cui viene utilizzata la versione di Malvina Reynolds.\nInterpreti.\nGli artisti che interpretano \"Little Boxes\" nelle varie puntate sono:"}
{"id": "265057", "revid": "287204", "url": "https://it.wikipedia.org/wiki?curid=265057", "title": "Mason &amp; Dixon", "text": "Mason &amp; Dixon \u00e8 un romanzo di Thomas Pynchon, pubblicato negli Stati Uniti nel 1997 e in Italia nel 1998.\nIl libro al suo uscire \u00e8 stato un piccolo shock per critici e conoscitori dello scrittore statunitense. Esso infatti, a differenza di tutti gli altri, non \u00e8 ambientato nella contemporaneit\u00e0, bens\u00ec negli anni '60 del XVIII secolo, poco dopo la guerra dei Sette anni e poco prima della Rivoluzione americana. \u00c8 un romanzo storico in una lingua che fa il verso all'inglese del '700, sia nell'ortografia, che nello stile, che nelle norme tipografiche (spesso i sostantivi hanno la maiuscola, com'era nelle edizioni originali di Jonathan Swift o Henry Fielding).\nI protagonisti del romanzo sono due personaggi realmente esistiti: Charles Mason e Jeremiah Dixon, rispettivamente astronomo e agrimensore, entrambi inglesi. I due vengono incaricati dalla Royal Society di recarsi a Citt\u00e0 del Capo (allora colonia olandese) per fare osservazioni astronomiche del transito di Venere, cio\u00e8 del passaggio del pianeta davanti al sole. \u00c8 l'inizio di una serie di peregrinazioni che porteranno i due all'isola di Sant'Elena, e poi nelle colonie americane, dove dovranno compiere la loro pi\u00f9 grande impresa: tracciare la linea di confine tra la colonia della Pennsylvania e quella del Maryland (la Linea Mason-Dixon).\nTrama.\nIl romanzo \u00e8 diviso in tre parti.\nPhiladelphia, natale 1786, poco dopo l'indipendenza delle Colonie americane dalla madrepatria si svolge una riunione di famiglia a casa Cherrycoke. Lo zio reverendo Wicks Cherrycoke racconta di quando vent'anni prima aiut\u00f2 i geografi Mason e Dixon a tracciare il confine tra Pennsylvania e Maryland, la linea a sud della quale la schiavit\u00f9 \u00e8 legale in America.\nNel 1761 i cartografi inglesi Jeremiah Dixon e Charles Mason vengono inviati sull'isola di Sumatra dalla Royal Society per osservare il transito di Venere. Dixon, quacchero da poco espulso dalla comunit\u00e0, ha un carattere opposto a quello del suo collega Mason, deista e da due anni vedovo della moglie Rebakah, per la quale ancora porta il lutto. \nI francesi hanno occupato Singapore, i due scienziati ricevono ordine di sbarcare a Citt\u00e0 del Capo, colonia olandese dove trovano ospitalit\u00e0 a casa Vroom. Gli occhi melanconici da vedovo di Mason attirano l'attenzione della padrona di casa e delle tre figlie adolescenti, che cercano di provocarlo sessualmente e addirittura gli spediscono in camera una schiava nera perch\u00e9 resti incinta. Disperato, Mason chiede di procurargli una pozione di non-amore a Dixon, diventato esperto dei bassifondi di Citt\u00e0 del Capo: i suoi abitanti meticci, la sua cucina piccante orientale; un mattino i due scienziati conoscono il reverendo Cherrycoke.\nLe tre sorelle si recano all'osservatorio astronomico sulla Table Mountain, dove tentano in ogni modo di provocare l'attenzione di Mason che vorrebbe spiegare l'imminente Transito di Venere, l'allineamento del pianeta con la Terra e il Sole. Il lavoro dei due scienziati \u00e8 finalizzato a misurare la parallasse solare, e di conseguenza le dimensioni del pianeta Terra. Dopo l'osservazione i due astronomi si imbarcano per l'isola di Sant'Elena, dove si dedicano alla sincronizzazione degli orologi; per misurare lo scarto dei pendoli, due identici orologi vengono separati: Dixon ne ha riportato uno via nave andata e ritorno a Citt\u00e0 del Capo, Mason ha trattenuto l'altro sull'isola.\nDixon sollecita l'amico a raccontargli qualcosa della moglie, Mason narra del suo primo incontro con Rebekah.\nI due scienziati tornano in Inghilterra. A casa della sorella, Mason rivede i figli, William e Dottor Isaac, mentre Dixon diventa allievo di William Emerson, seguace del dott. Mesmer ed esperto di oroscopo e scienze soprannaturali: si dice di lui che pratichi la stregoneria.\nDopo un anno e mezzo di separazione, i due ricevono la proposta della Royal Society di recarsi in America per delimitare geograficamente il confine tra le province; si incontrano a Londra per firmare il contratto e si scambiano impressioni sull'America: in fondo si tratta solo di un'altra colonia schiavista.\nMason e Dixon raggiungono a met\u00e0 novembre Philadelphia, seconda maggiore citt\u00e0 di lingua inglese al mondo. Qui conoscono per caso il famoso inventore Benjamin Franklin, quindi si recano a conoscere il colonnello George Washington, eminente personaggio della provincia spesso messo alla berlina sui giornali inglesi. Washington li riceve a casa sua, Mount Vernon, e pronostica che presto o tardi i coloni dovranno combattere non solo contro i pellirosse, ma anche contro la madrepatria inglese. I due cartografi scoprono che il colonnello \u00e8 solito fumare nella pipa della cannabis da lui stesso coltivata; Washington mostra loro la sua collezione di targhe di piombo dissepolte ai confini orientali del paese, dove sospetta un complotto di cartografi gesuiti che si avvalgono di manodopera cinese per rivendicare terre americane alla corona francese.\nI due scoprono che nelle colonie \u00e8 difficile distinguere la politica dalla religione, a causa delle diverse confessioni che hanno fondato comunit\u00e0 autonome nelle province. Philadelphia \u00e8 coinvolta nei tumulti contro gli indiani, iniziati con il massacro dei pellirosse rinchiusi in galera: ora i facinorosi vorrebbero venire in citt\u00e0 a ammazzare gli indiani convertiti al cristianesimo dai Fratelli Moravi. Mason e Dixon si domandano perch\u00e9 dalla Colonia del Capo all'America i peggiori misfatti siano perpetrati dai bianchi, capaci di trasformarsi in selvaggi.\nMason e Dixon dovranno tracciare un confine che corra esattamente 15 miglia a sud del margine settentrionale della citt\u00e0 di Philadelphia. Il confine attraverser\u00e0 la penisola del Delaware girando in un arco perfetto intorno al palazzo di giustizia di New Castle.\nMason e Dixon giungono nella citt\u00e0 di Lancaster dove sono stati massacrati dai coloni 26 indiani inermi. Gli abitanti sono sospettosi nei loro confronti, e difendono l'efferata azione. I due scienziati considerano gli americani ancora pi\u00f9 selvaggi degli schiavisti olandesi del Capo. Per la prima volta vedono un sigaro: il tabacco infatti \u00e8 una coltivazione originaria dell'America.\nNell'inverno del '64-'65 Mason e Dixon, smarrita la strada durante una tormenta, raggiungono una locanda di posta dove rivedono il reverendo Cherrycoke, nominato inaspettatamente cappellano della spedizione geografica. Nella taverna sono presenti anche due donne, madre e figlia di una bellezza \u201cultraterrena\u201d. La donna, Luise Redzinger, si reca in citt\u00e0 per una faccenda di eredit\u00e0 del marito: la fondatezza del suo ricorso dipende dal fatto che le sue terre si trovino da una parte o dall'altra del confine della Pennsylvania, e quindi assoggettabili a leggi diverse. Luise Redzinger rimane molto colpita dai croissant preparati dal cuoco della locanda, Monsieur Armand All\u00e8gre, il quale accetta di raccontare la propria storia di maggior cuoco di Francia in forzato esilio.\nIrritato dallo sciovinismo di M. All\u00e8gre, un ospite della taverna vibra un affondo di spada al cuore del cuoco; ma un turbine invisibile svia il colpo: l'Anitra meccanica \u00e8 arrivata fino in America per proteggere il suo amore.\nUna notte Mason e Dixon giungono a una baracca di legno, ma quando entrano per ripararsi si rendono conto che l'interno \u00e8 molto pi\u00f9 vasto di quello che ci si aspetterebbe da fuori. Si ode una musica, attraversano stanze fino a una vasta sala da ballo dove \u00e8 in corso una festa. L'ospite \u00e8 Lady Lepton, uno dei miti erotici del giovane Dixon, il quale l'aveva vista da adolescente al castello di Raby. Durante la festa Mason perde 30 sterline ai dadi; subodorando che siano truccati, decide di trafugare da casa Lepton qualcosa di medesimo valore, e non trova di meglio che una pesantissima vasca da bagno in ferro battuto. Per trasportarla, Dixon riesce a metterla in equilibrio su un piede con una tecnica segreta che attrae l'attenzione dell'illusionista Prof. Voam, in fuga a causa di un incidente elettrico occorso tra la sua torpedine e uno spettatore.\nDopo avere tracciato l'arco di 12 miglia intorno a New Castle, le misurazioni tagliano in due la fattoria dei Price: la signora ne approfitta per mettere in chiaro che nella parte meridionale di casa, che appartiene alla provincia del Maryland, non risulta legalmente sposata con Mr. Price.\nLa spedizione fa una pausa ogni dodici miglia circa, che corrispondono a 10' di cerchio. Mason e Dixon sono alle prese con i problemi delle maestranze, che hanno raggiunto i 30 elementi: lagnanze sul vitto, sulle prostitute, sui rapporti tra lavoratori. A mano a mano che la Linea avanza, fioriscono anche leggende intorno all'anitra meccanica che segue Armand All\u00e8gre, unitosi alla spedizione. \nI geografi misurano le distanze in gradi di alcune stelle dallo Zenit terrestre: questo valore, sommato alla latitudine stellare del catalogo astronomico di Bradley fornisce la latitudine terrestre del punto.\nLe misurazioni raggiungono la strada tra York e Baltimora, che per fortuna della spedizione \u00e8 ricca di locande. Un giorno Dixon incappa nel \u201cRabbino di Praga\u201d, locanda gestita da israeliti; la leggenda vuole che dietro il crinale vivesse un gigantesco golem fabbricato dagli indiani, o meglio dalla perduta trib\u00f9 di Israele giunta oltreoceano nel suo peregrinare.\nLa spedizione raggiunge sul fiume Conococheague, ennesimo luogo di un massacro d'indiani. Mason e Dixon paragonano la ferocia dei coloni alla repressione contro i tessitori in sciopero (la famiglia di Rebekah ne fu vittima) del fiume Tyne. Si avvicina l'inverno, gli strumenti vengono impacchettati e riposti, le maestranze licenziate.\nIncappano nella variopinta spedizione geografica di Mason e Dixon e vi vengono accolti. Dixon \u00e8 incantato dal costume indiano di Eliza, Mason sotto choc perch\u00e9 la donna \u00e8 una sosia perfetta di sua moglie Rebekah. Il cinese Zhang racconta che padre Zarpazo \u00e8 determinato a estirpare chiunque cerchi Dio senza passare dalla Compagnia di Ges\u00f9. I gesuiti arrivati in Cina individuarono nel f\u0113ng shu\u01d0 il principale ostacolo alla diffusione del cristianesimo; in virt\u00f9 di questo Zhang ritiene che la linea di Mason e Dixon sia un'offesa alla terra, un colpo di spada alla carne viva del drago. Eliza abbandona il campo insieme alla della giovane Zsuzsa Szab\u00f3, ungherese che dopo aver partecipato in uniforme maschile alla battaglia di Leuthen si \u00e8 trovata a girare l'America con uno spettacolo di musica e trucchi. \nInizi del 1766, pausa invernale: i due geografi si separano \u201cper vedere il paese\u201d; Mason si reca verso sud, attraversando una provincia in rivolta contro il peso fiscale della madrepatria: gli esattori dell'imposta di bollo sono fuggiti. Dixon invece raggiunge New York City, dove in una congrega di sediziosi indipendentisti Dixon riconosce Settepance Bodine, gi\u00e0 marinaio della nave che li port\u00f2 alla Colonia del Capo anni prima. I ribelli sono interessati alla posizione politica di Dixon in quanto quacchero: cosa ne pensa del modo in cui i britannici trattano gli americani? La risposta del geografo \u00e8 semplice: gli interessa di pi\u00f9 il modo in cui i coloni trattano gli indigeni indiani.\nAlla ripresa dei lavori, la Linea raggiunge le propriet\u00e0 terriere del Cap. Shelby, il quale guida Mason e Dixon a uno dei tumuli sepolcrali degli indiani, cos\u00ec inquietantemente simili a quelli visibili in altre parti del globo, Inghilterra compresa. Shelby sostiene che le scritte rinvenibili sulla tomba siano in alfabeto ogamico, come sui tumuli cimbri in Gran Bretagna. Paragonando gli strati di materiale di costruzione intorno al nucleo del tumulo ai metalli necessari per accumulare elettricit\u00e0 in una pila, l'illusionista prof. Voam sostiene che anche la linea tracciata dai geografi sia un'arma, un accumulatore di forza. Zhang vi trova conferma alla teoria della terra come corpo vivente, e sostiene che il suo paese, la Cina, \u00e8 talmente differente dal resto del mondo che in epoche passate avrebbe addirittura potuto essere un altro pianeta venuto a incastrarsi per collisione nel mondo.\nLa spedizione geografica raggiunge lo spartiacque degli Appalachi in agosto, una tempesta si abbatte sulla spedizione; \u00e8 una notte di luna piena, il boscaiolo Zepho Beck come ogni plenilunio si trasforma in un gigantesco castoro con tanto di pelliccia e prende a rosicchiare alberi secolari. La moglie pensa di sfruttare questo talento, e lo convince a sfidare il boscaiolo Stig, denti contro ascia. Tuttavia un'eclissi lunare interrompe la disfida sul pi\u00f9 bello perch\u00e9 Zepho ritorna umano. Nella branda del taglialegna svedese Stig viene rinvenuta una pergamena scritta in latino; l'uomo confessa di essere un agente svedese venuto a controllare le rivendicazioni scandinave su Philadelphia, un tempo abitata da immigrati svedesi che fino all'arrivo degli inglesi vivevano in pace con gli indiani. Il cap. Zhang narra la storia di due antichi astronomi cinesi.\nGli indiani delle Sei Nazioni non vogliono lasciar proseguire la spedizione verso ovest, perch\u00e9 la linea intersecherebbe il Grande Sentiero dei guerrieri. Mason e Dixon incontrano i nativi, scambiano informazioni sulle stelle e sulle erbe curative. Un indiano sostiene che all'ovest vi sia una valle dove tutti i prodotti della terra crescono giganteschi, compresa la cannabis, cos\u00ec alta che bisogna organizzare spedizioni di conquista per scalarla. Provano inutilmente a negoziare con gli indiani, ostinati a non lasciarli proseguire fino in Ohio. Per loro la linea \u00e8 un massacro l'alberi, una ferita alla terra. I boscaioli della spedizione cominciano a disertare. I cartografi ritornano a est, seminando pali come contrassegni a ogni miglio lungo tutta la linea. Per un altro anno, i due sono impegnati a misurare un grado di latitudine nelle paludi del Delaware per conto della Royal Society. Dixon accarezza il pensiero di stabilirsi in America, questo lo porta a un dissidio con Mason; esasperato dalla situazione della schiavit\u00f9, interviene alzando la mano contro un padrone che frusta i negri al mercato in Maryland. Gli africani si liberano dalle catene, i due geografi sono costretti a lasciare la citt\u00e0. L'11 settembre 1768 infine si imbarcano e lasciano definitivamente l'America.\nA Londra il consiglio della Royal Society offre ai due di recarsi a Capo Nord, ma Mason declina. Al ritorno dalla Norvegia Dixon racconta a Mason una strana avventura. Si trovava nella citt\u00e0 di Hammerfest, presso Capo Nord, quando fu visitato da uno strano uomo che lo invit\u00f2 a seguirlo su una slitta di pelle. Si spostarono a elevata velocit\u00e0 sui ghiacci del Polo fino a raggiungere l'orlo del grande vuoto circumpolare a accedere all'interno della cavit\u00e0 della Terra. Qui avrebbe trovato una civilt\u00e0 progredita, con una locale Accademia delle Scienze, dove gli fu rivelato che la progressione delle misurazioni della natura, del peso e della forma della terra, avrebbero causato la sparizione del suo spazio interno.\nIl successivo incontro tra i due scienziati avviene molti anni dopo a casa di Dixon. Entrambi sono invecchiati: Dixon ha la gotta, Mason si \u00e8 risposato con una giovane donna che gli ha dato altri cinque figli. Fra la morte di Dixon e quella di Mason intercorrono sette anni. Appena avuta notizia della scomparsa dell'amico, Mason si mette in viaggio con il figlio Dottor Isaac per visitare la sua tomba senza nome accanto alla Casa dei Quaccheri. Dopo di che vuole esaudire il proprio desiderio di fare ritorno in America, e con tutta la famiglia, compresi i primi due figli avuti da Rebekah, si trasferisce a vivere oltre oceano. Il vecchio Benjamin Franklin gli fa visita sul letto di morte, e successivamente, quando spira, la seconda moglie e i figli tornano a riattraversare l'oceano, mentre i due primogeniti, i figli di Rebekah, diventano americani, assecondando il desiderio che nutrivano da bambini di seguire il padre nelle avventure nel nuovo continente.\nCritica.\nIl romanzo fu tra i pi\u00f9 acclamati dalla critica USA negli anni Novanta: \u201cPynchon ha sempre avuto una selvaggia inventiva, straordinariamente divertente quando sorpassa se stesso: questo libro offre meraviglie stravaganti e inattese\u201d; per Harold Bloom, critico letterario e professore di Yale, questo romanzo \u00e8 alla pari di L'arcobaleno della gravit\u00e0, che egli nomina tra i quattro migliori contemporanei americani. Involuto, autoeferenziale, ironico, virtualmente senza plot, \u201cMason &amp; Dixon\u201d \u00e8 comunque un bellissimo romanzo \u201cpieno di nostalgia per la dipartenza di Dio\u201d.\nRispetto al resto della sua produzione, qui l'autore compie una scelta ancora pi\u00f9 ardita: scrive il romanzo in un inglese settecentesco, con vocaboli e grafia desueti, che a sorpresa risulta non soltanto linguisticamente credibile, ma anche inatteso e trascinante, specialmente se confrontato con la lingua pi\u00f9 che moderna degli altri libri. La traduzione italiana si incarica di riprodurre questo stile pieno di iniziali maiuscole, vocaboli obsoleti, grammatica illuminista e molte \u201c&amp;\u201d come congiunzione: potrebbe sembrare una parodia dell'inglese dell'Umanesimo, ma ogni parola esiste nell'Oxford English Dictionary.\nCome spesso accade in Pynchon, la storia \u00e8 attraversata da dozzine di divagazioni, di episodi fantastici in cui appaiono personaggi anche di grande interesse (automi, cani parlanti, fanciulle bellissime oppure protagonisti della storia americana), ma nessuno di questi arriva a dare vita a una sottotrama, come d'altronde \u00e8 caratteristico del postmoderno, parente stretto di relativit\u00e0 e indeterminazione.\nNel romanzo di Pynchon, il tracciamento della Linea diviene una vera e propria epopea, in un'America dove ancora c'\u00e8 convivenza, per quanto precaria, tra indiani e bianchi, e dove la questione della schiavit\u00f9 \u00e8 gi\u00e0 incandescente. Il confine tracciato dai due scienziati \u00e8 infatti quello che divide, e divider\u00e0 fino al 1865, gli stati in cui la schiavit\u00f9 \u00e8 legale (a sud della Linea) da quelli in cui non lo \u00e8 (a nord). Ma il tracciato della linea Mason-Dixon \u00e8 anche una metafora delle divisioni che ancora oggi attraversano gli Stati Uniti, le cui agonie e glorie sono implicite nel modo in cui furono fondati: \u201cun perfetto distillato delle ironie di fede e disperazione che definiscono l'America dell'anima, una Repubblica della Ragione amministrata da Cristiani Rinati\u201d.\nNon soltanto dunque un romanzo su cosa significhi essere americani oggi, ma anche sull'astrazione delle formule di divisione del mondo come metafora delle molte dicotomie americane: schiavi e proprietari, razzisti e abolizionisti, possidenti e nullatenenti, le mille incarnazioni che separano chi ha il potere da chi non ce l'ha, come pure il tentativo arbitrario di stabilire un confine netto tra retorica e filosofia.\nL'altro tema del romanzo \u00e8 infatti il capitalismo. Grazie a una trama surreale e a tratti decisamente comica, che alterna fatti storici ricostruiti con cura ingannevole e geniali invenzioni, Pynchon ci spiega che le radici della globalizzazione datano a molti anni fa, e che oggi ne viviamo non l'alba bens\u00ec il tramonto. Inoltre, ambientando la sua storia negli anni immediatamente prima della Rivoluzione americana, ha l'opportunit\u00e0 di indagare sulla genesi del proprio paese, gli Stati Uniti d'America, facendoci incontrare figure storiche come George Washington e Benjamin Franklin, ma presentandole in modo irriverente e trasgressivo (per cui Franklin diviene un rapper \"ante litteram\" e Washington fuma marijuana con il proprio cuoco). Pynchon ha cos\u00ec l'occasione di farci riflettere su questioni spinose come i rapporti tra religione e politica, il razzismo, il colonialismo, la relazione tra scienza e societ\u00e0, e altro ancora.\nPur se ancora non completamente compreso dalla critica, questo romanzo \u00e8 probabilmente da annoverare tra i capolavori dello scrittore statunitense, allo stesso livello dei precedenti che con gli anni sono divenuti oggetto di culto tra i pynchomani.\nCollegamenti esterni.\n[[Categoria:Letteratura postmoderna]]\n[[Categoria:Romanzi di autori statunitensi]]\n[[Categoria:Romanzi di Thomas Pynchon]]"}
{"id": "265060", "revid": "254401", "url": "https://it.wikipedia.org/wiki?curid=265060", "title": "Glaciazione", "text": "Una glaciazione (o glacialismo) \u00e8 una condizione climatica che in glaciologia, la scienza che studia i ghiacciai, caratterizza un periodo di tempo della storia climatica della Terra in cui le calotte polari sono ricoperte da uno strato pi\u00f9 o meno spesso di ghiaccio; il termine comprende sia le fasi di avanzamento che di regressione dei ghiacci durante tutta un'Era glaciale. Il fenomeno \u00e8 dovuto ad un generale abbassamento o innalzamento della temperatura media globale. Si ritiene che le glaciazioni avvengano in maniera ciclica. Durante un'Era glaciale si determina l'alternarsi di periodi pi\u00f9 freddi (Periodi glaciali) e periodi pi\u00f9 miti caratterizzati da arretramento dei ghiacci (Periodi interglaciali). \nPi\u00f9 comunemente, quando si parla degli ultimi milioni di anni della Terra, con glaciazioni ci si riferisce all'avanzamento delle calotte polari durante i periodi glaciali, quando le calotte polari si sono estese fino a ricoprire gran parte dell'Europa e del Nord America e al contemporaneo incremento delle aree glaciali nelle zone montuose del pianeta. In questo senso l'ultima glaciazione \u00e8 finita circa anni fa.\nOrigine del riconoscimento del fenomeno delle glaciazioni.\nL'idea che nel passato i ghiacciai fossero stati di dimensioni molto superiori a quelle attuali era gi\u00e0 presente nella cultura popolare di alcune regioni alpine dell'Europa. Secondo Imbrie un boscaiolo di nome Jean-Pierre Perraudin raccont\u00f2 a Jean de Charpentier di come in passato il ghiacciaio svizzero Grimsel fosse pi\u00f9 esteso. Tra il 1825 e il 1833, Charpentier raccolse delle prove in favore di questa teoria. Sempre in questo periodo, anche Ignaz Venetz, interrogandosi sull'origine dei massi erratici, concluse che solo i ghiacciai che si trovavano sulle vette pi\u00f9 alte potevano averli spostati. In generale, quindi, il concetto di glaciazione non \u00e8 attribuibile a una sola persona.\nNel 1836 Charpentier, Venetz e Karl Friedrich Schimper riuscirono a convincere Louis Agassiz della veridicit\u00e0 della loro teoria. Agassiz pubblic\u00f2 quindi nel 1840 la teoria delle glaciazioni nel suo libro \"\u00c9tude sur les glaciers\" (Studio sui ghiacciai).\nIn questa prima fase dello studio dei ghiacciai, ci\u00f2 che veniva effettivamente studiato erano i periodi glaciali delle ultime centinaia di migliaia di anni, verificatisi quindi, durante l'attuale Era Glaciale. L'esistenza di pi\u00f9 antiche glaciazioni era ancora ignota.\nCaratteristiche ed effetti.\nL'aumento della coltre glaciale, oltre a produrre nuovi ghiacciai a latitudini pi\u00f9 equatoriali, genera una crescita dei ghiacciai preesistenti, fino a produrre una coalescenza dei ghiacciai presenti nella medesima area, con un conseguente avanzamento delle fronti glaciali, esercitando un'azione di modellamento della superficie terrestre loro sottostante, che lascia evidenti tipiche tracce erosive, valli modellate a U, e deposizione di tipici sedimenti di ambiente glaciale, come le morene e le varve glaciali sulle aree ricoperte interessate dal fenomeno. L'individuazione e l'analisi delle tracce di una glaciazione permette di riconoscere l'avvenuta glaciazione nel passato geologico.\nSu oceani e correnti oceaniche.\nContemporaneamente, durante una glaciazione si osserva un abbassamento del livello del mare, causato dalla riduzione del volume di acqua liquida sulla superficie terrestre.\nL'interruzione del flusso della Corrente del Golfo, che rappresenta la pompa climatica di un importante ecosistema, ha un effetto determinante su tutto l'emisfero boreale con un meccanismo tipico di feedback positivo sul processo di raffreddamento. Vicino alla Groenlandia avviene normalmente il raffreddamento delle acque trasportate dalla corrente, che si immergono fino alle pi\u00f9 remote profondit\u00e0 del mare per ripercorrere all'inverso il percorso.\nSulla crosta terrestre.\nL'accumulo e il persistere su determinate aree continentali di una spessa coltre di ghiaccio produce inoltre un certo squilibrio isostatico locale della crosta terrestre, a seguito del quale si osserva un relativo abbassamento della crosta terrestre conseguente al peso aggiuntivo dato dal ghiaccio; al contrario quando il ghiaccio si scioglie, la superficie terrestre tende a rialzarsi a causa dell'alleggerimento prodotto dalla scomparsa del ghiaccio sovrastante: questo, ad esempio, \u00e8 quello che sta avvenendo oggi alla penisola scandinava che dopo essere stata ricoperta di ghiacci fino a circa anni fa, oggi sta subendo un fenomeno di lento e continuo sollevamento isostatico dovuto allo scioglimento dei suoi ghiacciai.\nPrima dell'ultima era glaciale si ebbe un breve innalzamento interglaciale della temperatura della Terra, che provoc\u00f2 lo scioglimento superficiale dei ghiacci nell'emisfero settentrionale. Quando sotto l'effetto della spinta dell'acqua accumulata le dighe naturali cedettero, si ebbero violente inondazioni che modellarono la costa della Groenlandia e delle altre regioni artiche formando ad esempio i fiordi. \nPrincipali glaciazioni.\nGlaciazioni pi\u00f9 antiche.\nIl periodo di tempo in cui avvengono varie glaciazioni, ravvicinate nel tempo, viene chiamato era glaciale. Pur essendo esistite e individuate almeno cinque ere glaciali nella storia della Terra, quattro sono quelle considerate principali.\nSi ritiene che l'era glaciale pi\u00f9 antica abbia avuto luogo tra 2,7 e 2,3 miliardi di anni fa all'inizio dell'eone Proterozoico.\nL'era glaciale pi\u00f9 antica di cui si sia raccolta una buona quantit\u00e0 di documentazione, invece, \u00e8 datata tra gli 800 e i 600 milioni di anni fa (periodo Cryogeniano). Probabilmente fu l'era glaciale pi\u00f9 importante dell'ultimo miliardo di anni. Molti studi suggeriscono che in quel periodo le acque del mare si ghiacciarono fino all'equatore o in prossimit\u00e0 di esso, trasformando la terra quasi in una gigantesca palla di neve.\nUna serie di glaciazioni minori si ebbero tra i 460 e i 430 milioni di anni fa, durante l'ultima parte del periodo Ordoviciano.\nSi \u00e8 inoltre registrata una presenza di calotte polari ad intervalli, tra i 350 e i 260 milioni di anni fa, durante i periodi del Carbonifero e del Permiano.\nGlaciazioni pi\u00f9 recenti.\nL'attuale era glaciale inizi\u00f2 40 milioni di anni fa con la crescita della calotta glaciale sull'Antartico, ma si intensific\u00f2 nel Pleistocene, circa 3 milioni di anni fa. Da allora, vi sono stati dei periodi di glaciazione della durata di migliaia di anni, durante i quali le calotte si sono estese e ritirate ciclicamente.\nClassicamente, in Europa, si distinguono quattro periodi glaciali, denominati dal pi\u00f9 antico al pi\u00f9 recente \"G\u00fcnz\" (da circa a anni fa), \"Mindel\" (da circa a anni fa), \"Riss\" (da circa a anni fa) e \"W\u00fcrm\" (da circa a anni fa), separati da tre \"fasi interglaciali\" (rispettivamente chiamate \"G\u00fcnz-Mindel\", \"Mindel-Riss\" e \"Riss-W\u00fcrm\") intercalate tra le quattro glaciazioni e, quindi, il periodo attuale definito \u201cpostwurmiano\u201d.\nRecenti studi hanno in realt\u00e0 messo in discussione questa suddivisione, contando fino a 6 e forse 8 periodi glaciali negli ultimi anni.\nGli studi storici di climatologia usano chiamare PEG (piccola era glaciale) il periodo che va dalla met\u00e0 del XIV alla met\u00e0 del XIX secolo caratterizzato da clima freddo sulla Terra e ben documentato in tutta Europa.\nPossibili cause delle glaciazioni.\nLe cause che durante un'Era glaciale spingono il clima terrestre ad avere cicli di avanzamento e scioglimento dei ghiacci sono ancora oggetto di studio, ma hanno sicuramente un ruolo chiave i cambiamenti periodici dell'orbita terrestre intorno al Sole noti come cicli di Milankovi\u0107 e le variazioni dell'attivit\u00e0 solare; tra gli altri fattori considerati vi sono grandi eruzioni vulcaniche e l'eventuale impatto di meteoriti.\nVariazioni dell'orbita terrestre.\nLe variazioni periodiche dell'eccentricit\u00e0 dell'orbita della Terra, dell'inclinazione dell'asse come pure la sua precessione, fenomeni noti nel loro complesso come cicli di Milankovi\u0107, non sembrano poter essere identificati come fattori scatenanti di una Era Glaciale, quanto piuttosto in grado di influenzare notevolmente il susseguirsi dei periodi glaciali e soprattutto degli interglaciali all'interno di una singola Era glaciale.\nAttivit\u00e0 solare.\nL'emissione della radiazione solare, conseguenza dell'attivit\u00e0 solare, non ha un andamento costante nel tempo, ma segue dei cicli principali di undici anni ed altri secondari, legati alla variazione del numero delle macchie solari, la cui attivit\u00e0 ha un influsso diretto sulla quantit\u00e0 di radiazione inviata verso la Terra e di conseguenza sulla temperatura della superficie terrestre.\nTali variazioni da sole non sono in grado di dare avvio ad una glaciazione propriamente detta, ma possono dare un contributo alla sua intensit\u00e0 e durata quando sono in coincidenza con alcune delle altre possibili cause gi\u00e0 evidenziate o al pi\u00f9 determinare periodi ridotti a qualche secolo di clima terrestre pi\u00f9 freddo come ipotizzato per la Piccola era glaciale."}
{"id": "265063", "revid": "119152947", "url": "https://it.wikipedia.org/wiki?curid=265063", "title": "Carrozza Tipo Y", "text": "Le carrozze Tipo Y sono le prime carrozze ferroviarie prodotte secondo uno standard di unificazione europeo.\nPossono essere considerate a tutti gli effetti le prime carrozze moderne prodotte per il mercato italiano. Nonostante si trattasse di un progetto ambizioso e di ampia portata, si concretizz\u00f2 nell'acquisto da parte di Ferrovie dello Stato di sole 24 carrozze, acquisite in via sperimentale nel 1961 e poi passate all'esercizio di linea.\nPer l'epoca furono carrozze estremamente innovative, sia per le dimensioni delle casse (che per la prima volta erano di misure stabilite da una normativa), sia per tutte le dotazioni che fecero la loro comparsa su questi mezzi. Tra le pi\u00f9 importanti ricordiamo l'inserimento di una ritirata con lavabo per ogni carrozza, le porte di interconnessione scorrevoli e in alcuni casi in cristallo, l'impianto di illuminazione con lampade a fluorescenza.\nSi sono dimostrate carrozze affidabili e resistenti: lo dimostra il fatto sono rimaste in servizio fino a non molti anni fa, le unit\u00e0 di prima classe sono state aggiornate nel 1983 con il rifacimento degli impianti, le cuccette, rimaste a livello di prototipi, sono state trasformate invece in carrozze di servizio per i treni soccorso.\nIl revamping le ha private del riscaldamento a vapore in favore di un impianto elettrico ad aria soffiata, e ha aggiornato le porte di salita alleggerendole e aggiungendo un terzo gradino.\nSono state prodotte in un numero di esemplari cos\u00ec ridotto perch\u00e9 si \u00e8 preferito creare ex novo una nuova carrozza (la UIC-X) basandosi sull'esperienza acquisita e implementando una serie di nuovi dispositivi sviluppati in seguito all'entrata in servizio delle Tipo Y.\nLe indicazioni costruttive nate con le Tipo Y sono ancora oggi uno standard, seppure aggiornato pi\u00f9 volte nel tempo.\nLe serie.\nComplessivamente furono costruite 24 unit\u00e0, di cui 20 di prima classe, e 4 prototipi con diversi allestimenti:"}
{"id": "265079", "revid": "174925", "url": "https://it.wikipedia.org/wiki?curid=265079", "title": "Shadu", "text": ""}
{"id": "265081", "revid": "1793900", "url": "https://it.wikipedia.org/wiki?curid=265081", "title": "Mazzi Visconti-Sforza", "text": "I mazzi Visconti-Sforza sono mazzi di Tarocchi risalenti al XV secolo che hanno dato, con ogni probabilit\u00e0, origine ai mazzi classici e in particolare alla variante marsigliese dalla quale deriva gran parte dei Tarocchi moderni.\nI mazzi sono di grande interesse sia storico, sia artistico, per la bellezza delle loro illustrazioni realizzate con materiali preziosi e che, in alcuni casi, si ritiene ritraggano membri delle famiglie Visconti e Sforza, sia socio-culturale, per il legame con le due dinastie che governarono Milano e la Lombardia a partire dal XIII secolo.\nSecondo Stuart Kaplan, studioso e collezionista di tarocchi, esistono circa 15 mazzi diversi del gruppo Visconti-Sforza disseminati in musei e biblioteche di tutto il mondo, ma anche in collezioni private; di alcuni di essi sono rimaste solamente alcune figure o singole carte.\nI pi\u00f9 famosi mazzi Visconti-Sforza sono i tre riportati qui di seguito.\nIl mazzo Visconti di Modrone.\nQuesto mazzo prende il nome dal ramo cadetto della famiglia Visconti a cui \u00e8 appartenuto, viene detto anche \"Cary-Yale\" perch\u00e9 ha fatto parte della collezione di carte da gioco storiche della famiglia Cary, confluita nel 1967 nella Biblioteca Beinecke dell'Universit\u00e0 di Yale. Da molti studiosi \u00e8 ritenuto il pi\u00f9 antico dei mazzi anche se la datazione esatta \u00e8 difficoltosa e pertanto controversa, secondo alcune ipotesi \u00e8 stato commissionato da Filippo Maria Visconti, altri studiosi invece ne collocano la realizzazione intorno al 1466. Giordano Berti lo data con certezza al periodo 1442-1447 in quanto il seme di denari mostra ora il recto ora il verso del fiorino d'oro fatto coniare dal duca di Milano Filippo Maria Visconti nel 1442, e rimasto in uso fino al 1447, anno della morte del duca\nDi questo mazzo sono rimasti 67 soggetti (11 trionfi, 17 figure e 39 carte non figurate). Nemmeno sulla composizione originaria del mazzo vi \u00e8 accordo, secondo alcuni in origine le carte erano 70 secondo altri erano 86 in quanto il mazzo Cary-Yale \u00e8 l'unico mazzo di carte occidentale in cui le figure sono 6 e non le tradizionali 4. Al fante, cavallo, re e regina si aggiungono la donzella e la dama a cavallo. Se quindi i trionfi del mazzo erano 22 come nel mazzo Pierpont-Morgan il numero complessivo delle carte originali sarebbe stato 86.\nTutti i trionfi e le figure hanno uno sfondo in oro mentre le carte non figurate del mazzo hanno sfondo argentato. Le dimensioni delle carte sono di circa 189 \u00d7 90\u00a0mm.\nIl mazzo Brera-Brambilla.\nCos\u00ec chiamato in quanto fu Giovanni Brambilla ad acquistare le carte a Venezia nell'anno 1900. Dal 1971 il mazzo \u00e8 di propriet\u00e0 della Pinacoteca di Brera (Milano). Pare che questo mazzo sia stato commissionato da Francesco Sforza a Bonifacio Bembo nel 1463. \u00c8 composto da 48 carte con due soli trionfi, l'Imperatore e la Ruota della Fortuna. Tutti i trionfi e le figure hanno uno sfondo d'oro mentre le carte non figurate del mazzo hanno sfondo argentato.\nLe sette carte figurate rimaste sono: fante e cavallo di coppe, fante e cavallo di denari, fante cavallo e regina di bastoni. Le carte numerate sono invece quasi complete, manca solo il 4 di denari. Le dimensioni sono 180 \u00d7 90\u00a0mm.\nIl mazzo Pierpont-Morgan Bergamo.\nQuesto mazzo, detto anche \"Colleoni-Baglioni\" e \"di Francesco Sforza\", risale al 1451 circa. In origine era composto da 78 carte, 22 trionfi di cui ne restano 20, 16 carte di corte di cui ne restano 15 (manca il Cavallo di Denari), e 40 numerali di cui ne restano 39 (manca il Tre di Spade). Sono quindi rimaste 74 carte: 35 si trovano nella biblioteca Pierpont-Morgan a New York, 26 presso l'Accademia Carrara e 13 fanno parte della collezione privata della famiglia Colleoni di Bergamo. Tutti i trionfi e le figure hanno uno sfondo in oro mentre le carte numerali hanno sfondo color crema con motivo floreale colorato. I due trionfi mancanti sono \"il diavolo\" e \"la torre\".\nLe prime tracce conosciute del mazzo risalgono al XVII secolo, quando il conte Ambiviani vendette 74 carte alla famiglia Donati che a sua volta le vendette ad Alessandro Colleoni alla fine del XIX secolo. La famiglia bergamasca quindi vendette 26 carte al conte Francesco Baglioni, che alla sua morte andarono all'Accademia Carrara di Bergamo, 35 carte alla biblioteca Pierpont-Morgan, mentre 13 carte restano ancor oggi in possesso della famiglia.\nLe carte sono in cartoncino ad angoli stondati di dimensioni 173 \u00d7 87\u00a0mm. Il fondo delle carte figurate \u00e8 in oro con disegni a tempera e argento, mentre le carte numerali sono a fondo naturale."}
{"id": "265082", "revid": "1590006", "url": "https://it.wikipedia.org/wiki?curid=265082", "title": "X-Men - Conflitto finale", "text": "X-Men - Conflitto finale (\"X-Men: The Last Stand\") \u00e8 un film del 2006 diretto da Brett Ratner. \u00c8 il terzo capitolo della saga cinematografica sugli X-Men, il terzo film della quadrilogia originale degli X-Men e sequel di \"X-Men 2\".\n\u00c8 basato sull'omonimo gruppo di popolari personaggi dei fumetti della Marvel Comics; la trama del film \u00e8 liberamente ispirata alla \"Saga di Fenice Nera\" (\"The Dark Phoenix Saga\") di Chris Claremont e John Byrne e alla saga \"Talenti\" (\"Gifted\") di Joss Whedon e John Cassaday.\nBryan Singer, regista dei primi due film degli X-Men, decise di non tornare alla regia per dedicarsi a \"Superman Returns\". Inizialmente fu contattato Matthew Vaughn, ma anche lui lasci\u00f2 il progetto a causa di alcuni problemi personali e lavorativi e venne sostituito da Ratner. Con un budget di 210 milioni di dollari, \"X-Men - Conflitto finale\" \u00e8 una delle pellicole pi\u00f9 costose mai realizzate.\nLa pellicola \u00e8 uscita in contemporanea nelle sale statunitensi e italiane il 26 maggio 2006. Il film \u00e8 stato presentato fuori concorso al Festival di Cannes 2006.\nTrama.\nVent'anni prima degli eventi del film, Charles Xavier e Erik Lehnsherr offrono il loro aiuto all'undicenne Jean Grey, una giovane mutante dai poteri potenzialmente illimitati che corre il rischio di essere sopraffatta da essi. Dieci anni dopo Warren Worthington scopre che suo figlio Warren Worthington III \u00e8 un mutante dotato di ali.\nNel presente vediamo Wolverine e Tempesta, affrontare quella che si scopre essere una simulazione virtuale nella \"Stanza del Pericolo\" al fine di addestrare alcuni mutanti pi\u00f9 giovani pronti ad entrare nella squadra degli X-Men. Poco dopo il Segretario del Dipartimento degli Affari Mutanti, Hank McCoy, si reca da Xavier comunicandogli una notizia allarmante. In collaborazione con il governo degli USA, la societ\u00e0 farmaceutica di Warren Worthington, ha elaborato quella che sembra una cura definitiva per il gene mutante, cosa che Warren ha sempre cercato di ottenere da quando ha scoperto la mutazione del figlio. Alcuni mutanti vedono il loro potere come una maledizione e decidono di sottoporsi alla cura volontariamente; tra questi vi \u00e8 anche Rogue che decide di sbarazzarsi dei suoi poteri per poter avere una vita normale e rompe la sua relazione con Bobby, il quale stringe nel frattempo un forte legame con la sua coetanea Kitty Pryde.\nMagneto, invece, percepisce la cura come mezzo per un possibile sterminio della razza mutante e decide cos\u00ec di reclutare un esercito per uccidere coloro che vogliono usarla sui mutanti: tra le sue fila si uniscono i mutanti Omega guidati da Callisto tra i quali Arclight, Ash, Psylocke, Quill e Spike. Intanto Hank scopre che il siero \u00e8 ricavato dal DNA di Jimmy, un ragazzino mutante con l'abilit\u00e0 di annullare i poteri di qualunque suo simile gli si avvicini, informazione percepita anche da Mystica che \u00e8 stata catturata dall'FBI. Durante il trasporto di quest'ultima in un carcere federale, Magneto assalta il convoglio con l'aiuto di Pyro, per salvare la sua vecchia alleata. L'azione riesce e Raven viene liberata assieme ad altri due mutanti: l'Uomo Multiplo e il Fenomeno, tuttavia una guardia dotata di una pistola caricata con cartucce di siero anti-mutante colpisce Mystica, togliendole i poteri. Magneto quindi, seppur riluttante, la abbandona dal momento che ella non \u00e8 pi\u00f9 una della sua specie.\nScott Summers, ancora disperato per la morte di Jean Grey, sente delle voci nella sua testa che lo conducono ad Alkali Lake, dove incontra proprio una rediviva Jean. I due si riabbracciano e la mutante chiede a Scott di guardarla negli occhi senza indossare gli occhiali protettivi; Ciclope acconsente, ma qualcosa nella sua amata \u00e8 cambiato e viene ucciso dai suoi poteri, ormai amplificati e dei quali non ha controllo. Logan e Tempesta, giunti sul luogo, trovano Jean priva di conoscenza e gli occhiali di Scott. Dopo averla trasportata e messa in osservazione alla scuola, il Professor Xavier spiega che Jean \u00e8 una delle mutanti pi\u00f9 potenti della Terra e che nel corso degli anni ha per\u00f2 sviluppato un alter ego chiamato, durante le loro sedute di ipnosi, \"Fenice\", una forza malvagia di puro istinto. Xavier per evitare che la Fenice si manifestasse nel pieno della sua forza, applic\u00f2 in Jean delle barriere psichiche in modo da confinarla. Dopo l'incidente alla diga, essa si \u00e8 totalmente liberata.\nJean riprende conoscenza ed apprende che la Fenice, avendo preso il sopravvento, ha ucciso Scott, cos\u00ec Jean implora Wolverine di ucciderla prima che perda il controllo ed uccida altri innocenti.\nMalauguratamente la Fenice riprende il sopravvento, aggredendo Wolverine per poi darsi alla fuga.\nAppresa la notizia, Xavier, Tempesta e Wolverine si recano a casa di Jean dove incontrano anche Magneto ed i suoi alleati. Mentre Logan e Ororo rimangono impegnati in una lotta contro Callisto e Fenomeno, Charles e Erik provano entrambi a far rinsavire Jean ma dopo un furioso litigio, Jean uccide Xavier e si unisce alla Confraternita di Magneto. Successivamente per\u00f2, in un breve momento in cui \u00e8 tornata s\u00e9 stessa, Jean manda un messaggio a Wolverine che raggiunge la base nei boschi di Magneto dove apprende il suo piano. L'FBI tenta di catturare Lehnsherr usando le informazioni rivelate da una redenta Raven, ma alla sua base trovano solo duplicati di Magneto creati dall'Uomo Multiplo. Magneto quindi dirotta il Golden Gate Bridge verso l'isola di Alcatraz, dove si trova la compagnia farmaceutica produttrice del siero anti-mutante e la sua confraternita attacca l'edificio con l'intento di uccidere Jimmy.\nGli X-Men restanti, ovvero Wolverine, Tempesta, Uomo Ghiaccio, Bestia, Colosso e Shadowcat giungono quindi sul posto per fermarli. Durante la feroce battaglia tra soldati dell'esercito e mutanti, in cui molti di questi ultimi vengono \"curati\", Kitty riesce a salvare Jimmy da Fenomeno, Bobby sconfigge il suo rivale Pyro e Tempesta riesce a neutralizzare Callisto mentre Warthington viene salvato da suo figlio che, non volendo ricevere la cura perdendo le sue ali, era precedentemente fuggito; Bestia invece riesce ad iniettare il siero a Magneto facendogli perdere i poteri. Al termine dello scontro sopraggiunge Fenice, che in preda ad una furia cieca inizia a distruggere qualunque cosa intorno a lei con delle onde di energia. In un momentaneo attimo di lucidit\u00e0, Jean implora Wolverine di ucciderla: lui \u00e8 il solo in grado di farlo, in quanto unico mutante dotato di poteri di auto-guarigione sufficientemente forti da permettergli di superare le onde di energia senza morire. Riluttante, Wolverine dichiara il suo amore a Jean e la uccide trapassandola con i suoi artigli.\nTempo dopo, la scuola \u00e8 ancora attiva nonostante la scomparsa di Xavier, con Tempesta nel ruolo di preside e Logan come uno degli insegnanti. Intanto, Hank viene nominato ambasciatore dell'ONU come simbolo di pace tra umani e mutanti. Rogue torna alla X-Mansion e rende noto a Bobby di aver preso il siero, in modo da poterlo finalmente toccare senza fargli del male. Magneto, ormai privo di poteri, triste, solo e ormai pentito delle sue azioni, vestito come una persona qualunque sta giocando da solo a scacchi in un parco sentendo anche pesantemente la mancanza del suo migliore amico; quando prova a muovere una pedina con l'imposizione delle mani questa si muove debolmente, rivelando che la cura non era permanente e che i poteri di Magneto, e degli altri mutanti curati, presto torneranno.\nAl termine dei titoli di coda, la dottoressa MacTaggert esamina un paziente in stato di coma; si tratta del fratello gemello di Xavier, nato cerebralmente morto, che si vede anche all'inizio del film, quando il Professore teneva una lezione ai suoi studenti. Improvvisamente l'uomo si sveglia e saluta Moira con la voce di Charles, rivelando che il mutante \u00e8 riuscito a sopravvivere allo scontro con la Fenice, trasferendo la sua mente nel corpo del fratello.\nProduzione.\nLe riprese si sono svolte dal 1\u00ba agosto al 23 dicembre 2005 tra Canada e Stati Uniti.\nIn questo terzo film non c'\u00e8 la presenza del mutante Nightcrawler, che l'attore Alan Cumming non ha voluto impersonare di nuovo. Per Nightcrawler era inizialmente previsto un piccolo ruolo, ma proprio perch\u00e9 era troppo piccolo l'attore non ha ritenuto che valesse la pena fare lunghe ore di trucco per poche inquadrature. L'assenza di Nightcrawler viene comunque spiegata nel videogioco del film \"\".\nIl trailer ufficiale del film \u00e8 stato reso disponibile sul sito ufficiale del film a partire dal marzo del 2006. Il budget del terzo film \u00e8 il pi\u00f9 elevato della quadrilogia ed \u00e8 stato di circa 210.000.000 $.\nCast.\nPersonaggi minori.\nNel film appaiono per alcuni istanti diversi mutanti e personaggi dell'universo Marvel:\nVersioni mai realizzate.\nInizialmente il regista avrebbe dovuto essere Bryan Singer, che lasci\u00f2 il progetto a pre-produzione avviata per dedicarsi a \"Superman Returns\". Singer aveva sviluppato una storia insieme agli sceneggiatori Michael Dougherty e Dan Harris:\nAnche il finale differiva notevolmente:\nEra previsto un ruolo pi\u00f9 ampio per il personaggio di Ciclope:\nNel marzo 2017, David Hayter, sceneggiatore e collaboratore di Bryan Singer, intervistato dall'Hollywood Reporter, ha avuto modo di parlare di alcuni dei dettagli che avrebbe incluso nel progetto per il terzo capitolo:\nNel film inoltre sarebbero apparsi dei personaggi completamente esclusi dalla versione di Brett Ratner:\nEmma Frost (che doveva essere interpretata da Sigourney Weaver e che apparir\u00e0 in \"X-Men le origini - Wolverine\", interpretata da Tahyna Tozzi, e in \"X-Men - L'inizio\", interpretata da January Jones), Gambit (che apparir\u00e0 in \"X-Men le origini - Wolverine\" interpretato da Taylor Kitsch) e Dazzler.\nIl personaggio di Nightcrawler era previsto con un ruolo minore, sempre interpretato da Alan Cumming, ma fu tagliato poche settimane prima dell'inizio delle riprese.\nPrima di Brett Ratner, a dirigere la pellicola avrebbe dovuto essere Matthew Vaughn che, poco prima dell'inizio delle riprese, usc\u00ec dal progetto. Alcuni anni dopo Vaughn diriger\u00e0 \"X-Men - L'inizio\", concepito come prequel.\nAccoglienza.\nIncassi.\n\"X-Men - Conflitto finale\" ha ottenuto un incasso pari a $234,362,462 in Nord America e $224,997,093 nel resto del mondo, di cui $7,401,192 in Italia, per un incasso totale di $459,359,555.\nCritica.\nIl film ha ricevuto critiche miste dalla critica cinematografica. L'aggregatore di recensioni Rotten Tomatoes riporta una percentuale di gradimento del 58% con un voto medio di 5.9 su 10, basandosi su 232 recensioni, mentre il sito Metacritic attribuisce al film un punteggio di 58 su 100 in base a 38 recensioni.\nDivieti.\nIl film \u00e8 stato vietato ai minori di 13 anni per \"violenza, riferimenti sessuali, linguaggio volgare e azione shi-fi\".\nEdizioni home video.\nIl film \u00e8 uscito in DVD per il mercato italiano il 9 novembre 2006, in edizione disco singolo e disco doppio, quest'ultimo con pi\u00f9 di 3 ore di contenuti extra. A marzo 2007 \u00e8 stata messa sul mercato la versione ad alta definizione Blu-ray Disc.\nFinali alternativi.\nNell'edizione in DVD sono presenti, oltre alle scene eliminate, anche due diversi finali alternativi:"}
{"id": "265093", "revid": "1516566", "url": "https://it.wikipedia.org/wiki?curid=265093", "title": "Troncato semipartito", "text": "Troncato semipartito \u00e8 un termine utilizzato in araldica per indicare una combinazione di due partizioni che d\u00e0 tre punti.\nPer \"leggere\" correttamente questa partizione, come tutte le altre dello stesso tipo, \u00e8 necessario individuare la partizione principale, riconoscibile dal fatto che non \u00e8 preceduta dal prefisso \"semi-\" (in questo caso il \"troncato\"), e successivamente applicare la partizione secondaria (in questo caso il \"-partito\") nell'ordine indicato. Nell'esempio portato quindi \u00e8 come se si fosse blasonato: \"troncato, il 1\u00b0 ..., il 2\u00b0 partito ...\"."}
{"id": "265098", "revid": "767487", "url": "https://it.wikipedia.org/wiki?curid=265098", "title": "Sul tutto", "text": ""}
{"id": "265104", "revid": "767487", "url": "https://it.wikipedia.org/wiki?curid=265104", "title": "Sul tutto del tutto", "text": ""}
{"id": "265105", "revid": "148107", "url": "https://it.wikipedia.org/wiki?curid=265105", "title": "Disequazione fratta", "text": "In algebra, una disequazione fratta \u00e8 una disequazione algebrica dove l'incognita compare nel divisore di qualche frazione. Una disequazione di questo tipo, tramite opportuni passaggi algebrici, pu\u00f2 ricondursi alla forma seguente:\ndove formula_3 e formula_4 sono due polinomi nella variabile formula_5\nRisoluzione di disequazioni fratte per via algebrica.\nLa disequazione formula_1 \u00e8 soddisfatta da tutti i valori della formula_7 per cui i due polinomi hanno lo stesso segno (sono concordi), per cui l'insieme delle soluzioni \u00e8 dato dall'unione delle soluzioni dei seguenti due sistemi di disequazioni:\nViceversa, la seconda disequazione formula_2\n\u00e8 soddisfatta da tutti i valori della formula_7 per cui i due polinomi hanno segno opposto (sono discordi), pertanto l'insieme delle soluzioni \u00e8 dato dall'unione delle soluzioni dei due sistemi:\nSe la disuguaglianza non \u00e8 stretta (ossia, se si presenta con il simbolo \u2264 o \u2265), allora anche i valori che annullano formula_3 sono soluzioni.\nEsempio 1.\nDeterminiamo tutte le soluzioni reali della seguente disequazione:\nPortando tutto al primo membro e sommando le frazioni, si ottiene:\nDobbiamo perci\u00f2 risolvere i due sistemi:\nIl primo sistema non ammette soluzioni; il secondo \u00e8 risolto da formula_16, che costituisce dunque l'insieme delle soluzioni della disequazione iniziale.\nEsempio 2.\nDeterminiamo tutte le soluzioni reali della seguente disequazione:\nPortando tutto al primo membro e sommando, si ottiene:\nformula_18\nDobbiamo perci\u00f2 risolvere i due sistemi:\nIl secondo sistema non ammette soluzioni; il primo \u00e8 risolto da formula_20, che costituisce dunque l'insieme delle soluzioni della disequazione iniziale.\nRisoluzione di disequazioni fratte per via grafica.\nIl seguente metodo vale esclusivamente se la disequazione fratta \u00e8 in forma normale, ossia: una frazione algebrica a primo membro confrontata con lo zero al secondo membro.\nLa procedura prevede:\nCasi particolari.\nDi norma il denominatore non pu\u00f2 mai essere eliminato perch\u00e9 la presenza dell'incognita impedisce di sapere se esso \u00e8 negativo o positivo e dunque non si pu\u00f2 applicare il 2\u00ba principio di equivalenza delle disequazioni. In certe situazioni per\u00f2 il denominatore \u00e8 sempre positivo o sempre negativo e dunque \u00e8 possibile semplificare la frazione.\nEsempio.\nDeterminiamo tutte le soluzioni reali della seguente disequazione:\nLa disequazione non \u00e8 in forma normale per\u00f2 si osserva che il denominatore \u00e8 sempre positivo in quanto somma di quadrati di cui il secondo sempre positivo. Grazie a questo fatto \u00e8 possibile applicare il secondo principio di equivalenza delle disequazioni.\nUn quadrato \u00e8 sempre positivo o nullo, mai negativo, dunque l'unica soluzione \u00e8 formula_29"}
{"id": "265108", "revid": "21880", "url": "https://it.wikipedia.org/wiki?curid=265108", "title": "Stella di natale", "text": ""}
{"id": "265111", "revid": "1516566", "url": "https://it.wikipedia.org/wiki?curid=265111", "title": "Il tutto", "text": "Il tutto \u00e8 una locuzione abbreviativa utilizzata in araldica che si adopera nel blasonare parecchie figure smaltate ad un modo."}
{"id": "265112", "revid": "126257", "url": "https://it.wikipedia.org/wiki?curid=265112", "title": "Unghiato", "text": ""}
{"id": "265115", "revid": "523249", "url": "https://it.wikipedia.org/wiki?curid=265115", "title": "XXX legislatura del Regno d'Italia", "text": "La XXX legislatura del Regno d'Italia ebbe inizio il 23 marzo 1939 e si concluse il 5 agosto 1943. Fu l'ultima legislatura del Regno. Segu\u00ec il periodo denominato transizione costituzionale.\n\u00c8 l'ultima legislatura fino alla XVIII legislatura della Repubblica Italiana nella quale non \u00e8 presente Giulio Andreotti.\nCronologia.\nIl 2 marzo 1939 fu sciolta la Camera dei deputati e contemporaneamente furono convocati per il 23 marzo il Senato e la Camera dei fasci e delle corporazioni.\nLa legislatura, aperta il 23 marzo 1939, fu dichiarata chiusa il 2 agosto 1943, con Regio decreto legge n. 705 entrato in vigore il 5 agosto 1943.\nSolo il 5 aprile 1945 fu istituita la Consulta Nazionale, un'assemblea legislativa provvisoria, non elettiva.\nGoverni.\nGoverni formati dai diversi Presidenti del Consiglio dei ministri su incarico reale (anche per il periodo successivo al termine della legislatura).\nParlamento.\nCamera dei Fasci e delle Corporazioni.\nI deputati della Camera dei fasci e delle corporazioni in questa legislatura furono denominati Consiglieri nazionali e furono nominati in quanto membri del Gran consiglio del fascismo, del Consiglio Nazionale del Partito Nazionale Fascista e del Consiglio nazionale delle corporazioni. Cessarono dalla carica il 5 agosto 1943.\nNella legislatura la Camera tenne 27 sedute.\nSciolta la Camera dei Fasci e delle Corporazioni, il governo durante la transizione costituzionale affid\u00f2 temporaneamente a Vittorio Emanuele Orlando le funzioni amministrative spettanti al presidente della Camera dei deputati dal 15 luglio 1944 al 25 settembre 1945, quando tenne la sua prima seduta la Consulta Nazionale.\nSenato del Regno.\nNella legislatura il Senato tenne 33 sedute."}
{"id": "265116", "revid": "12290", "url": "https://it.wikipedia.org/wiki?curid=265116", "title": "Fenice Nera", "text": ""}
{"id": "265118", "revid": "901462", "url": "https://it.wikipedia.org/wiki?curid=265118", "title": "XXIX legislatura del Regno d'Italia", "text": "La XXIX legislatura del Regno d'Italia ebbe inizio il 28 aprile 1934 e si concluse il 2 marzo 1939.\nElezioni.\nIl collegio unico nazionale per l'approvazione della lista dei deputati designati dal Gran Consiglio del Fascismo fu convocato per il 25 marzo 1934.\nI nomi dei 1000 candidati, numero identico a quello del 1929, furono presentati da diversi Enti al Gran Consiglio del Fascismo che form\u00f2 l'elenco dei 400 candidati designati. Votarono in 10.060.426 su 10.426.529 aventi diritto.\nLa legislatura fu dichiarata aperta il 28 aprile 1934 e fu chiusa il 2 marzo 1939.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 147 sedute.\nSenato del Regno.\nNella legislatura il Senato tenne 137 sedute."}
{"id": "265119", "revid": "1776051", "url": "https://it.wikipedia.org/wiki?curid=265119", "title": "XXVIII legislatura del Regno d'Italia", "text": "La XXVIII legislatura del Regno d'Italia ebbe inizio il 20 aprile 1929 e si concluse il 19 gennaio 1934.\nElezioni.\nIl collegio unico nazionale fu convocato per il 24 marzo 1929 per l'approvazione della lista dei deputati designati dal Gran Consiglio del Fascismo.\nIl numero dei deputati fu ridotto a 400.\nLa legislatura, aperta il 20 aprile 1929, fu chiusa il 19 gennaio 1934.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei deputati.\nNella legislatura la Camera tenne 238 sedute.\nSenato del Regno.\nNella legislatura il Senato tenne 207 sedute."}
{"id": "265120", "revid": "120493182", "url": "https://it.wikipedia.org/wiki?curid=265120", "title": "XXVII legislatura del Regno d'Italia", "text": "La XXVII legislatura del Regno d'Italia ebbe inizio il 24 maggio 1924 e si concluse il 21 gennaio 1929.\nIl 9 novembre 1926 la Camera dei deputati deliber\u00f2 la decadenza dei 123 deputati aventiniani.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 215 sedute.\nSenato del Regno.\nNella legislatura il Senato tenne 215 sedute."}
{"id": "265122", "revid": "93556", "url": "https://it.wikipedia.org/wiki?curid=265122", "title": "XXVI legislatura del Regno d'Italia", "text": "La XXVI legislatura del Regno d'Italia ebbe inizio l'11 giugno 1921 e si concluse il 25 gennaio 1924.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei deputati.\nNella legislatura la Camera tenne 242 sedute.\nSenato del Regno.\nNella legislatura il Senato tenne 172 sedute."}
{"id": "265123", "revid": "1516566", "url": "https://it.wikipedia.org/wiki?curid=265123", "title": "Uno accanto all'altro", "text": "Uno accanto all'altro \u00e8 un termine utilizzato in araldica per indicare pi\u00f9 figure, generalmente lunghe, poste in palo e ordinate in fascia."}
{"id": "265125", "revid": "1429175", "url": "https://it.wikipedia.org/wiki?curid=265125", "title": "Accademia Carrara", "text": "L'Accademia Carrara \u00e8 una pinacoteca situata a Bergamo. Il percorso espositivo, organizzato su due piani e sviluppato in 28 sale, si compone di oltre seicento opere esposte che ricoprono un arco cronologico di cinque secoli, dall\u2019inizio del Quattrocento sino alla fine dell\u2019Ottocento, toccando le principali scuole pittoriche italiane e la pittura d\u2019oltralpe di Fiandre e Olanda.\nIl museo \u00e8 affiancato dall'omonima accademia di belle arti.\nStoria.\nL'Accademia Carrara sorse alla fine del Settecento grazie alla generosit\u00e0 del lascito del conte Giacomo Carrara, la cui ricchissima raccolta di dipinti, disegni e stampe costituisce il nucleo primario dell'attuale pinacoteca. Accanto alla Galleria il conte bergamasco fece istituire anche la Scuola, con l'intenzione di creare un singolare connubio che permettesse agli studenti di affiancare allo studio e alla pratica anche l'osservazione dei modelli presenti nell'adiacente pinacoteca. La gestione delle due istituzioni venne affidata alla Commissar\u00eca, un organismo composto da esponenti dell\u2019aristocrazia della citt\u00e0 di Bergamo.\nIl fabbricato dell'Accademia , conforme ai disegni di Costantino Gallizioli, risale agli anni che vanno dal 1767 al 1774. La Commissaria , nel 1804, decise di ampliare gli spazi e costruire un nuovo edificio. Furono invitati a presentare progetti gli architetti Leopoldo Polack e Simone Elia e il progetto di quest'ultimo fu scelto con un solo voto di maggioranza. L'edificio in cui si colloca ancora oggi il museo ospitava inizialmente anche la Scuola, poi trasferita nel cortile retrostante tra il 1912 e il 1914.\nL\u2019Accademia ha visto crescere significativamente il proprio patrimonio per merito di una fitta serie di donazioni e lasciti, che testimoniano un\u2019ininterrotta tradizione di mecenatismo avviata dal munifico gesto del conte Carrara. Il museo \u00e8 per questo affettuosamente definito 'Museo del Collezionismo'. Questa tradizione \u00e8 stata poi suggellata, nel 1958, dall\u2019immissione del Comune di Bergamo nella titolariet\u00e0 dell\u2019istituzione, che in questo modo divenne a tutti gli effetti un museo civico.\nDopo sette anni di chiusura, necessari per provvedere a lavori di restauro e di adeguamento impiantistico dell'edificio, l'Accademia Carrara riapre al pubblico nell'aprile del 2015. A partire dal 2016 la gestione del museo \u00e8 affidata alla Fondazione Accademia Carrara.\nIl patrimonio.\nA differenza di molti musei civici italiani, nati in seguito alle soppressioni degli enti ecclesiastici e alla dispersione delle quadrerie aristocratiche, l\u2019Accademia Carrara \u00e8 soprattutto il risultato della generosit\u00e0 di privati, appassionati d\u2019arte e collezionisti, che hanno lasciato al museo le loro raccolte, piccoli nuclei di oggetti d\u2019arte o anche singole opere. In testa al lungo elenco di donatori, che testimonia una lunga propensione al mecenatismo cittadino, svettano le figure di Giacomo Carrara (1796), Guglielmo Lochis (1866), Giovanni Morelli (1891) e Federico Zeri (1998). I loro lasciti costituiscono la spina dorsale del museo e contribuiscono a definire il carattere generale delle raccolte dell\u2019Accademia Carrara; tuttavia, accanto alle donazioni maggiori, sono stati raccolti negli anni oltre duecento lasciti, che hanno arricchito e diversificato le collezioni del museo.\nLa raccolta pi\u00f9 significativa \u00e8 quella dei dipinti, che abbraccia un ampio arco cronologico, dal Rinascimento alla fine dell\u2019Ottocento. Le sculture sono un gruppo numericamente circoscritto, ma di grande interesse, soprattutto quelle di et\u00e0 barocca. A dipinti e sculture, protagonisti del percorso di visita, si aggiungono una ricca raccolta di disegni e stampe e preziosi nuclei di arti decorative: bronzetti, medaglie, ventagli, porcellane, peltri, argenti e oreficerie. I fondi antichi dell\u2019archivio e della biblioteca storica completano il patrimonio museale.\nIl patrimonio del museo conta in totale circa 1800 dipinti, pi\u00f9 di 3000 disegni, oltre 8000 stampe. Oltre a quelli: sculture, mobili, oggetti di arti minori, una biblioteca storica con volumi gi\u00e0 appartenuti a Giacomo Carrara e materiali legati all\u2019Accademia di Belle Arti.\nDipinti.\nI dipinti costituiscono la raccolta pi\u00f9 importante, sia per numero sia per qualit\u00e0. In totale il museo ne custodisce ben 1793, numero che continua a crescere grazie alle donazioni costanti dei privati. Poche altre pinacoteche in Italia possono vantare una rassegna tanto completa delle scuole veneta e lombarda, oltre a un nucleo selezionato di opere toscane del Rinascimento.\nDa Pisanello a Mantegna, da Foppa a Bellini, e, ancora, Raffaello, Tiziano, Lotto, Moroni, Baschenis, Rubens, Tiepolo, Canaletto, Guardi, Hayez e Previati, sono gli autori di alcune opere della Pinacoteca. Particolarmente significativa \u00e8 inoltre la raccolta di dipinti dei maestri e allievi della Scuola dell\u2019Accademia Carrara, che comprende opere di Diotti, Piccio, Coghetti, Tr\u00e9court e Scuri, tra gli altri.\nSculture.\nLe sculture in totale sono 134. Gli oggetti pi\u00f9 antichi sono le tre sculture di scuola toscana rinascimentale, giunti in museo attraverso il legato di Giovanni Morelli nel 1891. Nucleo considerevole \u00e8 quello donato da Federico Zeri nel 1998: 46 oggetti, tra i quali opere di Pietro Bernini, Domenico Guidi, Filippo Parodi, Giovan Francesco Arrighi.\nIl patrimonio scultoreo \u00e8 completato da una serie di busti dell\u2019Ottocento e del primo Novecento, che raffigurano soprattutto personaggi legati alla storia e all\u2019arte locale.\u00a0\nDisegni.\nI disegni antichi sono 2.824, per la maggior parte raccolti dal conte Giacomo Carrara sia per ragioni di gusto collezionistico sia per la Scuola di pittura da lui fondata. A questo cospicuo nucleo si sono aggiunti altri gruppi di disegni: i fogli architettonici di Giacomo Quarenghi e della sua scuola e i disegni del Piccio e dell\u2019Ottocento bergamasco.\nRaccolta distinta \u00e8 quella dei 777 elaborati grafici degli allievi dell\u2019Accademia di Belle Arti dal primo Ottocento alla met\u00e0 del Novecento.\nStampe.\nLe stampe sono rappresentate da Mantegna, D\u00fcrer, Piranesi e Canaletto. L\u2019Accademia Carrara ne possiede 7.500 spesso riunite in volumi perch\u00e9 utilizzate soprattutto a scopo didattico.\nMedaglie.\nTra le raccolte dell\u2019Accademia Carrara sono conservate anche 221 monete greche, romane, medievali e italiane fino all\u2019Ottocento, e 976 medaglie dal Quattrocento all\u2019Ottocento, con una prevalenza di medaglie cinquecentesche. Di particolare interesse sono il nucleo di medaglie di Pisanello, la serie di ritratti di personaggi cinquecenteschi, quella di ritratti di papi e quella della collezione Vimercati Sozzi. \u00a0\nArchivi storici.\nI materiali degli archivi storici, consultabili da storici e studiosi, documentano gli oltre due secoli di vita dell\u2019Accademia Carrara. I numerosi faldoni (quasi 300) sono stati recentemente riordinati e inventariati secondo la suddivisione gi\u00e0 esistente in due fondi:\nBiblioteca storica.\nLa biblioteca storica comprende un totale di 1300 volumi, dal Cinquecento all\u2019Ottocento. Il suo nucleo pi\u00f9 importante \u00e8 costituito dai libri appartenuti a Giacomo Carrara, a cui si aggiungono quelli dalla collezione di Salvatore Orsetti e i volumi legati all\u2019attivit\u00e0 dell\u2019Accademia di Belle Arti.\nSebbene non manchi la letteratura (Plutarco, Plinio il Vecchio, Giovanni Boccaccio, Pietro Bembo, Torquato Tasso), prevalgono i testi di storia dell\u2019arte, opere di Leon Battista Alberti, Giorgio Vasari, Giovan Paolo Lomazzo, Sebastiano Serlio e Marco Boschini, tra gli altri. \u00a0\nAlcuni dei volumi (circa 200) sono in deposito temporaneo presso la Biblioteca Civica Angelo Mai di Bergamo.\u00a0\nAltre raccolte.\nIl museo custodisce anche una pluralit\u00e0 disparata di oggetti, che rispecchia i gusti di un collezionismo colto sette-ottocentesco, attento alle arti che oggi chiamiamo \u2018minori\u2019. Ai mobili e agli arredi si accompagnano quindi porcellane, bronzetti, argenti, oreficerie, vetri, orologi da tavolo, ma anche piccole collezioni di oggetti piuttosto rari: 46 sigilli antichi e moderni, tra i quali due sigilli personali di Giacomo Carrara; 1.632 solfi, cio\u00e8 calchi settecenteschi di sigilli antichi; 60 ventagli provenienti dalla famiglia Sottocasa; 133 peltri appartenenti al lascito Albertoni (2001). \u00a0"}
{"id": "265132", "revid": "6923", "url": "https://it.wikipedia.org/wiki?curid=265132", "title": "Andreas Wenzel", "text": "Durante la sua carriera agonistica si aggiudic\u00f2 una Coppa del Mondo, vinse varie medaglie olimpiche e iridate, laureandosi anche campione mondiale nella combinata a Garmisch-Partenkirchen 1978, e fu portabandiera del Liechtenstein durante la cerimonia di apertura dei XV Giochi olimpici invernali di .\n\u00c8 fratello di Hanni e Petra e zio di Tina Weirather, tutte a loro volta sciatrici alpine di alto livello.\nBiografia.\nLa famiglia Wenzel, originaria della Germania, si trasfer\u00ec in Liechtenstein e, , ricevette la cittadinanza del principato.\nCarriera sciistica.\nStagioni 1974-1977.\nNel 1976 esord\u00ec ai Giochi olimpici invernali: a giunse 28\u00ba nella discesa libera, 20\u00ba nello slalom gigante, 10\u00ba nello slalom speciale e 5\u00b0 nella combinata valida solo ai fini dei Mondiali 1976. Il 12 dicembre dello stesso anno colse a Val-d'Is\u00e8re il suo primo piazzamento di rilievo in Coppa del Mondo, classificandosi 7\u00ba in slalom gigante.\nStagioni 1978-1980.\nIl 14 dicembre 1977, sul difficile tracciato 3-Tre di Madonna di Campiglio, sal\u00ec per la prima volta su un podio della Coppa del Mondo, giungendo terzo nello slalom gigante vinto dal fuoriclasse svedese Ingemar Stenmark davanti allo svizzero Heini Hemmi. Un mese pi\u00f9 tardi, il 17 gennaio 1978, conquist\u00f2 il primo successo di carriera sulla pista del classico slalom gigante di Adelboden. Nella stessa stagione si disputarono i Mondiali di Garmisch-Partenkirchen, in Germania Ovest, durante i quali Wenzel trionf\u00f2 nella gara di combinata, oltre a vincere l'argento nello slalom gigante dominato da Stenmark e a classificarsi 13\u00ba nella discesa libera.\nNel 1980 Andreas e la sorella Hanni entrarono nella storia dello sci vincendo entrambi la coppa di cristallo, rispettivamente maschile e femminile; fu la prima volta in cui due fratelli s'imposero nelle classifiche generali di Coppa del Mondo, non solo nello stesso anno ma in assoluto. Nello stesso anno Wenzel partecip\u00f2 ai XIII Giochi olimpici invernali di negli Stati Uniti, dove ottenne la medaglia d'argento - secondo unicamente a Stenmark - nello slalom gigante valido anche ai fini dei Mondiali 1980; vinse l'argento anche nella combinata, valida solo per i Mondiali, e si classific\u00f2 20\u00ba nella discesa libera e 12\u00ba nello slalom speciale.\nStagioni 1981-1985.\nNegli anni seguenti Wenzel continu\u00f2 a collezionare successi, tra i quali lo slalom speciale vinto proprio nel paese d'origine di Stenmark, T\u00e4rnaby, il 23 febbraio 1983, e uno dei primi supergiganti, specialit\u00e0 appena introdotta nel calendario, il 29 gennaio 1984 a Garmisch-Partenkirchen. Wenzel fu presente anche ai XIV Giochi olimpici invernali di in Jugoslavia (ora Bosnia ed Erzegovina), partecipazione che gli permise di aggiungere al palmar\u00e8s la medaglia di bronzo vinta nello slalom gigante; non concluse invece lo slalom speciale.\nNel 1985 ottenne l'ultima vittoria in Coppa del Mondo, il 13 gennaio nella prestigiosa combinata dell'Hahnenkamm di Kitzb\u00fchel, e partecip\u00f2 ai suoi ultimi Mondiali: a Bormio 1985 fu 4\u00ba nella combinata. In Coppa del Mondo vinse la classifica di combinata sia nel 1984 sia nel 1985, ma all'epoca non era prevista alcuna coppa di cristallo per questa specialit\u00e0.\nStagioni 1986-1988.\nIl 25 gennaio 1987 ottenne, ancora nella combinata dell'Hahnenkamm, il suo ultimo podio in Coppa del Mondo; ai successivi XV Giochi olimpici invernali di , dopo essere stato portabandiera del Liechtenstein durante la cerimonia di apertura, si classific\u00f2 12\u00ba nel supergigante e 6\u00ba nello slalom gigante.\nWenzel, , si ritir\u00f2 al termine della stagione 1987-1988 potendo complessivamente vantare 14 successi e 47 podi in Coppa del Mondo; la sua ultima gara fu il supergigante di Saalbach-Hinterglemm del 24 marzo 1988, chiuso al 13\u00ba posto.\nCarriera dirigenziale.\n \u00e8 il presidente della Federazione sciistica del Liechtenstein (Liechtensteinischen Skiverbandes, LSV).\nAltre attivit\u00e0.\n e si era dedicato al marketing sportivo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nSL = slalom speciale\nKB = combinata"}
{"id": "265133", "revid": "2013092", "url": "https://it.wikipedia.org/wiki?curid=265133", "title": "Volo di linea", "text": "I voli di linea sono servizi di trasporto aereo o merci effettuati in base ad un orario pubblicato con caratteristiche di regolarit\u00e0 e frequenza tali da costituire un'evidente serie sistematica di voli. Sviluppatisi inizialmente soprattutto negli Stati Uniti quale evoluzione dei voli per il trasporto della posta, hanno poi conosciuto un rapido e importante sviluppo nel secondo dopoguerra. Inizialmente si svolsero utilizzando dirigibili ed idrovolanti.\nI primi voli di linea per passeggeri furono effettuati nel 1910 - 1913:\nIl primo volo di linea italiano fu il 1\u00ba aprile 1926:\nPer molti anni nel mondo occidentale i voli di linea si sono sviluppati grazie a aerei sempre pi\u00f9 spaziosi e confortevoli di fabbricazione prevalentemente statunitensi (come la McDonnell Douglas e Boeing); negli anni settanta il contributo europeo ha avuto quale pi\u00f9 conosciuta realizzazione il Concorde (nato da un consorzio franco-inglese); negli anni ottanta ha cominciato a diventare significativa la produzione di aerei civili da parte del consorzio europeo Airbus, che si sono affiancati come concorrenti ai velivoli prodotti in America.\nIl primo volo transcontinentale per passeggeri fu nel 1959 il Londra-New York.\nAccanto ai produttori di aerei di linea \u00e8 importante riconoscere l'importanza delle compagnie di voli di linea; per gli USA meritano di essere segnalate la Pan American World Airways, la Delta Airlines, la United Airlines e la Continental Airlines, che gi\u00e0 da molti anni hanno conosciuto uno stato di deregulation; per quanto riguarda l'Europa, fino agli anni novanta \u00e8 risultato predominante il ruolo delle compagnie di bandiera (Alitalia, Air France, British Airways, Iberia, Lufthansa, KLM, SAS, Turkish Airlines ecc.). \nSolo negli ultimi anni, le compagnie di bandiera hanno dovuto affrontare una concorrenza sempre pi\u00f9 forte da parte di compagnie \"low cost\", in gergo dette anche \"no frills\", caratterizzate dall'operare voli a basso costo sui quali non sono presenti tutti i servizi non essenziali, che coprono tratte a raggio medio-breve e spesso operano su aeroporti non di primaria importanza."}
{"id": "265134", "revid": "7077", "url": "https://it.wikipedia.org/wiki?curid=265134", "title": "SS Titanic", "text": ""}
{"id": "265136", "revid": "1494380", "url": "https://it.wikipedia.org/wiki?curid=265136", "title": "Camauro", "text": "Il camauro \u00e8 un copricapo extraliturgico utilizzato dai pontefici della Chiesa cattolica e realizzato in velluto rosso e bordato di pelliccia di ermellino nel corso dell'inverno o di raso rosso durante la stagione estiva.\nEtimologia.\nIl nome \"camauro\" \u00e8 la traduzione moderna del latino \"camelaucum\", a sua volta evoluzione dal greco \"kamela\u00f9chion\" che significa \"berretto in pelo di cammello\", evidentemente riferito al primo materiale con cui era prodotto. In latino medioevale si chiamava l cui plurale \u00e8 \"cam\u00e0uri\" (questo al Caso nominativo).\nUtilizzo.\nIl camauro era usato dai papi in occasione delle uscite invernali poich\u00e9, a differenza dello zucchetto, questo cappello protegge la testa e le orecchie dal freddo; durante la settimana \"in albis\" il camauro era di color bianco.\nIl camauro fu indossato dai papi dal XII secolo fino al Settecento, per poi essere ripreso da Leone XIII e successivamente da Giovanni XXIII che convoc\u00f2 il sarto Gammarelli commissionandogli il pregiato copricapo.\nDopo pi\u00f9 di quarant'anni di abbandono il camauro \u00e8 stato utilizzato da Benedetto XVI nel corso di due udienze generali del 21 e 28 dicembre 2005, creando un certo scalpore. A questo proposito, rispondendo alla domanda se l'uso del copricapo fosse un messaggio d'impronta tradizionalista, Benedetto XVI rispose: \nEsisteva anche una versione estiva di raso rosso del camauro, ma non \u00e8 stata pi\u00f9 usata dai tempi del Rinascimento."}
{"id": "265137", "revid": "7077", "url": "https://it.wikipedia.org/wiki?curid=265137", "title": "Maria do Amparo", "text": ""}
{"id": "265138", "revid": "396099", "url": "https://it.wikipedia.org/wiki?curid=265138", "title": "Permeabilit\u00e0", "text": "In geologia, la permeabilit\u00e0 \u00e8 una propriet\u00e0 delle rocce o dei terreni inconsolidati e rappresenta la capacit\u00e0 di essere attraversati dai fluidi. Il valore della permeabilit\u00e0 \u00e8 importante per determinare la produttivit\u00e0 dei giacimenti di idrocarburi o dei pozzi per l'emungimento d'acqua.\nPermeabilit\u00e0 assoluta.\nLa permeabilit\u00e0 compare come costante di proporzionalit\u00e0 nella Legge di Darcy che lega il gradiente di pressione alla portata attraverso due costanti: la viscosit\u00e0, correlata alle caratteristiche del fluido, e la permeabilit\u00e0, correlata alle caratteristiche del mezzo poroso.\nL'unit\u00e0 di misura della permeabilit\u00e0 \u00e8 il darcy o pi\u00f9 comunemente il millidarcy (md). Dimensionalmente la permeabilit\u00e0 \u00e8 una superficie (1 darcy = 0,987\u00d710\u221212 m2). La permeabilit\u00e0 contenuta nella legge di Darcy esprime il flusso di un solo fluido (monofase) ed \u00e8 detta \"permeabilit\u00e0 assoluta\". I fattori che condizionano la permeabilit\u00e0 assoluta sono legati alla struttura microscopica del mezzo poroso, ad esempio tortuosit\u00e0 e ampiezza dei pori. A differenza della porosit\u00e0, la permeabilit\u00e0 \u00e8 una grandezza vettoriale. Si \u00e8 visto che queste due grandezze, pur rappresentando caratteristiche delle rocce molto diverse (la permeabilit\u00e0 un \"flusso\", la porosit\u00e0 un \"volume\"), sono tra loro correlate in particolare nelle rocce clastiche.\nMetodi di misura della permeabilit\u00e0 assoluta delle rocce.\nLa permeabilit\u00e0 assoluta \u00e8 misurata in laboratorio, su campioni di roccia (\"carote\") estratti dal sottosuolo oppure ottenuta dall'interpretazione dei dati ricavati attraverso prove di portata (\"prove di produzione\") dei pozzi.\nLe misure di laboratorio avvengono flussando un campione di forma cilindrica in condizioni controllate ed applicando la Legge di Darcy\ndove:\nViene impiegato un fluido incomprimibile e che non interagisce con i minerali presenti nella roccia, in regime di flusso laminare e con il mezzo poroso saturo dello stesso fluido. Similmente alle misure di porosit\u00e0 al vantaggio di ottenere misure accurate si oppone il limitato volume investigato, rispetto alle eterogeneit\u00e0 della roccia, ed il rischio di utilizzare campioni alterati dalle operazioni di prelevamento ed estrazione dal pozzo.\nLa misura viene effettuata sia lungo l'asse del campione sia perpendicolarmente ad esso cos\u00ec da ottenere la permeabilit\u00e0 verticale ed orizzontale.\nPermeabilit\u00e0 relativa.\nQuando vi \u00e8 presenza contemporanea di due o pi\u00f9 fluidi saturanti i pori, per esempio petrolio, gas naturale e acqua fossile, occorre poter descrivere la capacit\u00e0 del mezzo poroso di far fluire preferibilmente l'uno o l'altro di questi; in questo caso vengono definite le \"permeabilit\u00e0 relative\". La permeabilit\u00e0 di un fluido rispetto ad un altro varia al variare della relazione tra le loro saturazioni. Nel caso di due fluidi le permeabilit\u00e0 relative sono quindi espresse da una coppia di curve. In queste situazioni il valore della permeabilit\u00e0 relativa dipende anche dal valore della saturazione del fluido, tanto pi\u00f9 un fluido \u00e8 presente con alta saturazione, maggiore sar\u00e0 il valore della sua permeabilit\u00e0 relativa.\nPoich\u00e9 la produzione di idrocarburi da un giacimento genera nel tempo un aumento del valore della saturazione in acqua ed un conseguente decremento di quella in idrocarburi, si ha di pari passo anche una variazione nel tempo dei valori di permeabilit\u00e0 relativa entro la roccia serbatoio.\nMetodi di misura della permeabilit\u00e0 relativa delle rocce.\nI metodi sono concettualmente simili alla misura delle permeabilit\u00e0 assolute e in generale prevedono il flussaggio contemporaneo dei due fluidi con diversi rapporti di portata. Una volta raggiunto lo stato stazionario (flussi in entrata e in uscita e caduta di pressione agli estremi del campione costanti) le permeabilit\u00e0 sono calcolate usando la legge di Darcy per ogni fluido."}
{"id": "265140", "revid": "123399272", "url": "https://it.wikipedia.org/wiki?curid=265140", "title": "Dell'uno all'altro", "text": "Uno all'altro \u00e8 un termine utilizzato in araldica per indicare una figura posta sulla partizione di campi di diverso smalto e che li alterna."}
{"id": "265142", "revid": "100061782", "url": "https://it.wikipedia.org/wiki?curid=265142", "title": "Dell'uno nell'altro", "text": "Uno nell'altro \u00e8 un termine utilizzato in araldica per indicare figure identiche caricanti diversi campi e che scambiano gli smalti.\nL'elemento che differenza in modo sostanziale questa espressione dalla similare \"uno all'altro\" \u00e8 costituito dalla assoluta separazione tra le due figure che si scambiano gli smalti. La linea di partizione, quindi, non tocca, n\u00e9 tantomeno taglia, le figure in questione."}
{"id": "265145", "revid": "6923", "url": "https://it.wikipedia.org/wiki?curid=265145", "title": "Monovolume", "text": "Le monovolume, definite anche con il termine minivan, sono autovetture caratterizzate da un'elevata spaziosit\u00e0 longitudinale e verticale dell'abitacolo.\nContesto.\nLa concezione del moderno monovolume risale al 1972 ed ha origini italiane con una determinante partecipazione statunitense: Il MoMA di New York infatti per tale anno organizza una delle pi\u00f9 grandi e importanti mostre dedicate al design italiano: la \"\". Fra gli invitati riserva un posto al designer italiano Mario Bellini. Bellini si presenta, fra le varie proposte, con una nuova concezione di veicolo denominata Kar-a-sutra. \nSi trattava di una monovolume squadrata, volta alla massima abitabilit\u00e0, e la comunicazione fra i passeggeri col mondo esterno avviene grazie a diverse soluzioni estetico-strutturali come l'ampio abitacolo, alto e largo, un pianale completamente piano e ampie parti vetrate. La vettura era caratterizzata da un unico volume, l'abitacolo appunto, la cui parte frontale era estremamente spiovente. Tantissime soluzioni anticipate da Bellini vengono riprese qualche anno dopo da molti modelli di monovolume giapponesi, ma \u00e8 un modello europeo ad incarnarne quasi totalmente non solo il concetto ma anche le soluzioni strutturali. Nei primi anni ottanta, infatti, la Matra propone un monovolume dalle soluzioni del tutto simili al concept di Bellini; tale proposta dar\u00e0 vita nel 1985 alla Espace, spesso definita la prima delle monovolume moderne; in effetti pu\u00f2 essere anche considerata l'adattamento alla produzione in serie proprio della Kar-a-sutra.\nStoria.\nTuttavia, occorre ricordare che la prima monovolume costruita in grande serie fu la Fiat 600 Multipla del 1956, una piccola e originale autovettura economica che offriva 6 posti su tre file, nonostante la lunghezza di tre metri e mezzo ed il passo di soli due metri. Sempre la FIAT, nel 1965, aveva iniziato la produzione di una derivato modello di minibus, l'850 Pulmino, nuovamente ottenendo un buon successo di vendite.\nIl primo esempio storico di monovolume \u00e8 del 1935, quando la piccolissima azienda Stout Engineering realizz\u00f2 alcuni esemplari del modello \"Scarab\", dotato di una linea decisamente estranea ai canoni stilistici dell'epoca.\nA partire dagli anni novanta, quasi tutte le case automobilistiche hanno in listino un modello monovolume."}
{"id": "265147", "revid": "1516566", "url": "https://it.wikipedia.org/wiki?curid=265147", "title": "Uno sull'altro", "text": "Uno sull'altro \u00e8 un termine utilizzato in araldica per indicare figure poste una sopra l'altra."}
{"id": "265148", "revid": "125829053", "url": "https://it.wikipedia.org/wiki?curid=265148", "title": "Wii", "text": " \u00e8 una console per videogiochi, prodotta dall'azienda giapponese Nintendo, lanciata sul mercato nel 2006, come successore del Nintendo GameCube.\nSi tratta della console casalinga pi\u00f9 venduta tra quelle della settima generazione e di tutte quelle precedenti di Nintendo, nonch\u00e9 di una delle console pi\u00f9 diffuse al mondo\nWii ha rappresentato il principale concorrente di Xbox 360 di Microsoft e di PlayStation 3 di Sony.\nPanoramica.\nSviluppo e presentazione al pubblico.\nIl nome in codice della console durante i primi mesi di sviluppo era N5, in riferimento al fatto che questo fosse il quinto sistema casalingo sviluppato dalla casa di Kyoto.\nIl Wii \u00e8 stato pubblicamente mostrato per la prima volta durante la conferenza stampa della Nintendo tenutasi all'E\u00b3 2005 con il nome di Nintendo Revolution, mentre il controller venne presentato al Tokyo Game Show 2005 da Satoru Iwata, presidente Nintendo, durante il suo discorso. Il nome in codice dato alla console indicava la rivoluzione che Nintendo avrebbe portato al mondo videoludico con essa. Il nome definitivo del sistema venne poi reso noto durante l'E\u00b3 2006.\nIl Wii \u00e8 stato commercializzato il 19 novembre 2006 in America, il 2 dicembre in Giappone, il 7 dicembre in Australia, Italia e Svizzera, l'8 dicembre in quasi tutta Europa e il 9 dicembre in Spagna, il 26 aprile 2008 in Corea e il 12 luglio 2008 in Cina. La console e gli accessori ufficiali Nintendo sono identificati attraverso una sigla del tipo RVL-XXX, dove XXX \u00e8 un valore numerico e RVL \u00e8 un codice che ricorda il nome originario del progetto. La prima versione del Wii ad esempio riporta la sigla RVL-001, divenuta poi per le versioni \"Family Edition\" della console RVL-101.\nSebbene Nintendo avesse affermato che la console era rivolta a un pubblico pi\u00f9 ampio rispetto a Xbox 360 di Microsoft e PlayStation 3 di Sony, Wii, facendo parte della settima era delle console per videogiochi, compete con le altre due. Nonostante il sistema sia stato messo in commercio un anno dopo la Xbox 360, ha sorpassato ampiamente nelle vendite sia la rivale di Microsoft che la PlayStation 3 di Sony, diventando cos\u00ec la console di settima generazione pi\u00f9 venduta del mondo.\nNome.\nIl nome Wii non ha un reale significato; venne scelto perch\u00e9 suona come la parola inglese \"we\" (noi), a indicare che la console \u00e8 per tutti, e perch\u00e9 \u00e8 facile da ricordare qualunque sia la propria lingua madre, inoltre la doppia \"i\" simboleggia sia i suoi particolari controller longilinei, sia due persone che giocano in compagnia.\nPur essendo diffuso l'uso dell'espressione \u00abla Wii\u00bb (inteso come \"la console Wii\"), la forma corretta \u00e8 \u00abil Wii\u00bb. Il genere maschile del nome \u00e8 confermato dalla stessa Nintendo sul manuale allegato alla console e nei testi ufficiali in italiano del supporto tecnico.\nL'Accademia della Crusca conferma inoltre che, in mancanza di una traduzione italiana per un termine straniero (Wii, in questo caso), ed essendo esso di genere neutro, in italiano viene usato l'articolo maschile. La PlayStation e l'Xbox infatti sono entrambi femminili in quanto sono rispettivamente la \"stazione di gioco\" e la \"scatola X\", quindi esiste una traduzione in italiano del termine neutro.\nCaratteristiche.\nLa console si distingue dalle altre della sua epoca, e dalle precedenti, per la possibilit\u00e0 di interagire col videogioco attraverso il movimento delle braccia, e per avere un sistema di puntamento allo schermo. Queste due caratteristiche non sono una novit\u00e0 assoluta nel mondo dei videogiochi, ma per la prima volta sono state integrate in una console senza ricorrere a periferiche aggiuntive.\nIl cardine dell'innovazione \u00e8 il controller, chiamato Wiimote, nella forma ricorda un telecomando ed \u00e8 impugnabile con una sola mano, oltre ad avere una dotazione di tasti abbastanza classica, \u00e8 dotato di un accelerometro per la rilevazione del movimento, e di un sensore IR posto sulla sua sommit\u00e0, tale sensore abbinato alla Sensor-Bar (presente nella confezione della console) consente il puntamento allo schermo. Nella confezione del Wii si trova inoltre il Nunchuk, una espansione del Wiimote che si collega ad esso via cavo e si impugna con una sola mano, ha al suo interno un accelerometro, cos\u00ec da rilevare i movimenti del secondo braccio, ed aggiunge uno stick analogico e due tasti dorsali. \nA differenza del suo predecessore (che impiega NOD in formato mini, di diametro 8\u00a0cm), il Wii utilizza dischi ottici proprietari di dimensioni standard (12\u00a0cm), sia a singolo che a doppio strato, rispettivamente con una capienza di 4,7 e 8,51 GB. Non tutto lo spazio \u00e8 utilizzabile: una parte dei GB disponibili \u00e8 dedicata al sistema. La velocit\u00e0 di lettura equivale a un DVD 6x.\nDesign.\nIl Wii, escludendo il Nintendo Classic Mini, \u00e8 stato la pi\u00f9 piccola console non portatile prodotta da Nintendo e la pi\u00f9 piccola tra quelle della sua generazione. Largo approssimativamente quanto tre custodie di DVD, pu\u00f2 essere posizionata sia orizzontalmente che verticalmente. Il form factor della console si discosta profondamente da quello del GameCube, da molti ritenuto pi\u00f9 vicino a un giocattolo che a un oggetto \"hi-tech\". Grazie alla totale assenza di parti mobili al di fuori della piccola ventola di raffreddamento, il Wii risulta alquanto silenzioso durante il funzionamento.\nColore.\nIl colore con cui il Wii \u00e8 generalmente conosciuto \u00e8 il bianco, che ha rappresentato la console fin dalla sua creazione. Un nuovo colore, il nero, fu presentato nell'estate 2009, a tre anni dalla uscita sul mercato. Questa nuova colorazione venne messa in vendita in Giappone il 1\u00ba agosto dello stesso anno in bundle assieme al gioco \"Monster Hunter 3\". In Europa invece, la nuova colorazione nera del Wii venne messa in vendita da Nintendo il 20 novembre 2009 in edizione limitata, contenente anche una copia di \"Wii Sports Resort\" con relativo \"Motion Plus\" ed i controller anch'essi di colore nero; Successivamente la casa di Kyoto ha deciso di pubblicare nuovamente la versione nera non pi\u00f9 come limited edition, ma semplicemente come versione comune alternativa alla bianca.\nPer celebrare i 25 anni di Super Mario, nel mese di ottobre 2010 fu creata una nuova edizione limitata del Wii, questa volta caratterizzato da un vivace colore rosso. In bundle con la console, per l'Europa erano inclusi i giochi \"Wii Sports\", \"New Super Mario Bros. Wii\" e una copia preinstallata nella memoria interna della console dell'edizione Virtual Console per NES di Donkey Kong. Inoltre, nella confezione erano presenti un nunchuk ed un Wiimote Plus anch'essi di colore rosso.\nWii Family Edition.\nNonostante il lancio del Nintendo Wii U negli ultimi mesi del 2012, Nintendo progett\u00f2 per la seconda met\u00e0 del 2011 una revisione del Wii denominata \"Wii Family Edition\". Questo restyling, pur mantenendo le dimensioni e la forma del sistema originario, presenta le serigrafie posizionate in senso orizzontale, non include pi\u00f9 la base verticale (nonostante sia ancora possibile usare la console in tale posizione con la base) ed infine perde la retrocompatibilit\u00e0 con il GameCube, il tutto per limitare al massimo i costi di costruzione ed assemblaggio.\nWii Family Edition viene commercializzato per la prima volta attraverso un nuovo bundle, venduto in territorio europeo a partire da ottobre 2011. La confezione contiene una copia di Wii Sports, una di Wii Party, un Wiimote Plus e un Nunchuk. La revisione del Wii era disponibile sia nei classici colori bianco e nero che in azzurro, colorazione speciale venduta da novembre 2011 in occasione dell'uscita del videogioco \"Mario &amp; Sonic ai Giochi Olimpici di Londra 2012\".\nConnettivit\u00e0.\nLa console usa come principale tecnologia di scambio dati il Wi-Fi. Quest'ultimo permette altres\u00ec la connessione ad internet della Console tramite un modem router, al fine di utilizzare on line i titoli che prevedono tale possibilit\u00e0. Nel caso i consumatori non siano provvisti di connessione wireless, Nintendo ha realizzato un Adattatore USB Wi-Fi compatibile anche con Nintendo DS, utilizzabile tramite PC connessi alla rete, che permette di creare un Access Point utilizzabile dalle console per connettersi senza fili. Sul Wii non sono presenti porte Ethernet, ma si possono aggiungere tramite uno specifico adattatore, collegabile a una delle due porte USB.\nNintendo Wi-Fi Connection.\nNintendo Wi-Fi Connection (abbreviato anche in \"Nintendo WFC\") \u00e8 stato un servizio online gratuito offerto da Nintendo che permetteva di sfidare via Internet giocatori da tutto il mondo. Per giocare online era necessaria la connessione di Wii ad internet e dello scambio del \"codice amico\" tra i giocatori che partecipano alla partita online. Il servizio necessitava anche della configurazione di WiiConnect24.\nIl \"codice amico\" \u00e8 un numero univoco (di dodici cifre) generato dal Wii per ogni gioco compatibile per la Nintendo WFC e veniva salvato all'interno della console assieme ai codici di altri utenti che eventualmente sono stati scelti come \"amici\". In alcuni casi era possibile giocare anche senza l'utilizzo dei codici amico.\nIl servizio online venne inaugurato cinque mesi dopo l'uscita della console con il titolo calcistico Mario Strikers Charged Football, nel 2007.\nDal 20 maggio 2014 \u00e8 stato chiuso l'accesso alla WFC a tutti i titoli Nintendo Wii e Nintendo DS, DSLite, DSi e DSi XL.\nWiiConnect24.\nWiiConnect24 \u00e8 stata una funzione che permetteva alla console di essere costantemente connessa alla rete Internet. Se attiva, permetteva di ricevere messaggi, aggiornamenti ed altri dati anche mentre Wii non \u00e8 acceso o non lo si sta usando per giocare.\nUn canale che usufruiva di questa funzione era la \"Bacheca Wii\", presente nel menu principale della console, che permetteva di inviare e ricevere messaggi, foto e numerose informazioni di gioco. Altri canali che sfruttavano WiiConnect24 erano News e Meteo.\nRiguardo al consumo, Satoru Iwata, presidente di Nintendo, durante l'E3 2006, assicur\u00f2 che la funzione WiiConnect24 avrebbe consumato 5 Wattora.\nIl servizio venne chiuso il 13 giugno 2013.\nConnettivit\u00e0 con Nintendo DS.\nCome gi\u00e0 accaduto nelle precedenti generazioni di console Nintendo, anche tra Wii e la relativa controparte portatile Nintendo DS \u00e8 possibile un collegamento, che avviene senza l'uso di alcun cavo. Attraverso tale collegamento \u00e8 possibile:\nCon il nuovo restyling del Nintendo DS, il Nintendo DSi, la connettivit\u00e0 tra le due console \u00e8 stata ampliata. Il nuovo modello del Nintendo DS, dotato di fotocamera, pu\u00f2 trasferire dati sul \"Canale Foto\" del Wii oppure, utilizzando il software \"Lifestyle Rhythm Calculator\", pu\u00f2 scaricare su tale gioco i Mii creati con Wii.\nSi pu\u00f2 inoltre inviare dal Canale Mii del Wii (ma non viceversa) i Mii al Nintendo 3DS\nMemoria/supporto.\nMoSys, la cui memoria 1T-SRAM era gi\u00e0 stata utilizzata nel GameCube, ha fornito la tecnologia RAM per Wii.\nWii usa dischi ottici proprietari dalle dimensioni di un normale DVD/CD. I dischi normalmente hanno il titolo nella parte superiore o inferiore mentre il logo del Wii \u00e8 situato a sinistra, a destra viene indicata l'et\u00e0 minima per giocarci.\nDurante la produzione della console venne prevista la possibilit\u00e0 di aggiungere tramite aggiornamento software la riproduzione di DVD-Video, ma questa possibilit\u00e0 non si \u00e8 poi realmente concretizzata al di fuori del Giappone. Con una edizione apposita ed esclusivamente per il Giappone, Nintendo ha infatti stretto un contratto con Sonic Solutions, azienda produttrice di software, per rendere la console compatibile per la visione dei film in DVD.\nLa console pu\u00f2 connettersi con il monitor di un computer (grazie ad un cavo Component Video) cos\u00ec come con una TV.\nCanali Wii.\nI \"Canali Wii\" sono speciali canali accessibili dal menu principale della console. Sono disposti su una griglia 4\u00d73, ma la loro posizione pu\u00f2 essere modificata a proprio piacimento ad eccezione di quella del \"Canale Disco\". Molti canali offrono vari servizi multimediali, alcuni hanno bisogno di una connessione ad internet, altri invece normalmente utilizzabili anche senza.\nLa filosofia che sta dietro all'ideazione dei Canali Wii \u00e8 quella di aumentare il numero di canali disponibili sul televisore e far utilizzare la console ogni giorno a tutti i membri della famiglia. Infatti il Wii distribuisce, con l'utilizzo del WiiConnect24, nuove informazioni e dati che aggiornano i canali quotidianamente.\nCanale Mii.\nIl canale Mii permette di poter personalizzare o creare dei Mii a proprio piacimento; essi possono essere utilizzati nei giochi che li supportano, ma se un Mii viene cancellato i relativi dati saranno eliminati irreversibilmente. La console ne pu\u00f2 salvare fino a cento, mentre un Wiimote ne pu\u00f2 contenere fino a dieci., dove si potevano ricevere Mii da altre console tramite la connessione a internet, attraverso WiiConnect24 o i messaggi nella Bacheca Wii, prima della definitiva dismissione dei servizi online.\nWiiWare.\nWiiWare \u00e8 il servizio digital delivery di Nintendo che permette di scaricare software per Wii ad un costo variabile di Nintendo Points. Questo servizio \u00e8 utilizzato da piccole software house emergenti, in quanto queste possono sviluppare giochi semplici ed immediati e distribuirli a basso costo via Internet sulla console Nintendo, sia dai grandi sviluppatori, che distribuiscono cos\u00ec titoli minori non idonei alla distribuzione su supporto fisico. WiiWare appare connettendosi online al \"Canale Wii Shop\". La sua inaugurazione \u00e8 avvenuta il 20 maggio 2008 in Europa, durante cui vennero annunciati pi\u00f9 di cento giochi in lavorazione per questo nuovo canale..\nIl Wii Shop fu dismesso ufficialmente il 31 gennaio 2019, rendendo cos\u00ec impossibile agli utenti scaricare nuovi contenuti.\nSalvataggio dati.\nI giochi vengono salvati sulla memoria NAND Flash da interna alla console, espandibile grazie alla presenza di uno slot scheda SD, compatibile anche con schede miniSD e microSD tramite i rispettivi adattatori. Con l'aggiornamento alla versione 4.0 o superiore, la console \u00e8 compatibile con schede SD dalla capacit\u00e0 massima di e con schede SDHC dalla capacit\u00e0 massima di 32\u00a0GB. Le schede SD con capacit\u00e0 superiore a 2\u00a0GB e le schede SDHC con capacit\u00e0 superiore a 32\u00a0GB possono non funzionare con la console. Per prevenire la copia illegale, i giochi scaricati presentano un sistema proprietario di DRM per il controllo dei diritti d'autore.\nCon il servizio WiiWare, ma anche con la distribuzione dei primi DLC, molti utenti della console hanno lamentato problemi di storaging. Infatti la memoria interna non era sufficiente a contenere tutti i dati scaricati e la procedura di trasferire canali e giochi su SD e poi salvarli nuovamente sulla console era lunga e complessa.\nQuindi nella Conferenza Autunnale 2008 tenutasi a Tokyo il 2 ottobre 2008 Nintendo annunci\u00f2 che il Wii avrebbe potuto eseguire e salvare dati direttamente su SD Card. La funzione \u00e8 stata resa disponibile il 25 marzo durante la conferenza GDC 2009, dove Satoru Iwata ha annunciato l'aggiornamento 4.0 del firmware che permette la lettura di schede SDHC fino a 32 GB e l'accesso alla memoria SD direttamente dal Menu Wii.\nRetrocompatibilit\u00e0.\nIl Wii \u00e8 la prima console Nintendo completamente retrocompatibile con il suo predecessore GameCube via hardware e con le console di pi\u00f9 vecchie generazioni (sia Nintendo che di alcune case concorrenti) via software, attraverso la Virtual Console.\nVirtual Console.\n\"Virtual Console\" \u00e8 un servizio presente su Wii e Wii U che, tramite il Canale Wii Shop, permette il download da Internet di videogiochi delle generazioni precedenti di console. Gli utenti possono cos\u00ec trasferire e giocare su Wii molti giochi creati originariamente per altri sistemi, sia Nintendo (ad esempio NES, SNES e Nintendo 64) che di altri produttori (ad esempio Master System, Mega Drive e TurboGrafx 16) pagando attraverso i Nintendo Points. La casa di Kyoto ha reso noto che sarebbero stati ripubblicati con questo servizio solo i giochi pi\u00f9 rappresentativi per ogni sistema.\nCon l'acquisto dei titoli Virtual Console \u00e8 possibile partecipare a un sondaggio sul sito di Nintendo of Europe che d\u00e0 la possibilit\u00e0 di ottenere, alla fine dello stesso, cinquanta stelle del Club Nintendo.\nI Nintendo Points sono acquistabili in schede dal prezzo di 10\u20ac, 30\u20ac o 50\u20ac (rispettivamente contenenti , e Nintendo Points). Nello \"Star Catalogo\" del sito di Nintendo Italia \u00e8 inoltre possibile convertire le stelle in Nintendo Points Card secondo un rapporto di quattro stelle per un Nintendo Point. Le Nintendo Points Card sono acquistabili dallo Star Catalogo in quattro tagli:\nI prezzi dei giochi in Nintendo Points sono i seguenti:\nIl gameplay rimane sostanzialmente inalterato per tutti i titoli \"Virtual Console\". Solo in alcuni casi si pu\u00f2 riscontrare un framerate pi\u00f9 alto (causato probabilmente dall'uso di codice NTSC su console PAL) oppure l'avvenuta localizzazione dal giapponese all'inglese in caso di titoli mai pubblicati in precedenza in territorio PAL.\nRetrocompatibilit\u00e0 Hardware.\nIl Wii \u00e8 provvisto di retrocompatibilit\u00e0 nativa per quanto riguarda i giochi del GameCube, ma necessita per interagire con essi dei controller e delle Memory Card della vecchia console. Il lato superiore di Wii (se esso \u00e8 posizionato verticalmente), nasconde dietro un flip-top rimovibile, quattro ingressi controller e due ingressi memory card GameCube, dove quindi \u00e8 possibile collegare la maggior parte degli accessori della suddetta console. Sono assenti le porte di espansione situate nella parte inferiore della console 128 bit, quindi gli accessori che le utilizzavano, come il Game Boy Player, non sono pi\u00f9 utilizzabili.\nAll'interno del Media Drive del Wii \u00e8 possibile inserire sia i NOD da 8\u00a0cm del GameCube che quelli da 12\u00a0cm usati per il Wii. Questa caratteristica \u00e8 una rara peculiarit\u00e0 per i drive di tipo slot-in, poich\u00e9 sprovvisti di guide o di piatto a doppia forma su cui alloggiare il disco a seconda del formato.\nPeriferiche di controllo e accessori.\nWii Remote.\nIl controller del Nintendo Wii, chiamato ufficialmente \"Telecomando Wii\" (\"Wii Remote\" in inglese britannico) e noto anche come \"free hand controller\" o \"Wiimote\", crasi di \"Wii\" e \"remote\" (\"telecomando\"), utilizza un approccio differente da quello tradizionale, nel tentativo di risultare interessante per un pubblico pi\u00f9 vasto. Ha la forma di un comune telecomando da televisione e viene tenuto in una sola mano. Essendo simmetrico, appare ugualmente utilizzabile da destrimani e mancini. Dei led ad infrarossi incorporati nelle estremit\u00e0 della \"Wii Sensor Bar\" chiamata anche barra sensore (da porre sopra o sotto la televisione) permettono al controller di percepire il puntamento verso lo schermo, mentre l'accelerometro integrato nello stesso controller gli permette di percepire l'inclinazione e la rotazione. I giocatori possono inoltre mimare delle azioni e \"sentirle\" attraverso la vibrazione invece che premere semplicemente dei pulsanti. Uno dei primi video del Wii mostrava attori mimare azioni come pescare, cucinare, suonare la batteria, dirigere un'orchestra, sparare, combattere con le spade e dilettarsi in un'operazione di chirurgia dentale. La comunicazione tra controller e console Wii utilizza la tecnologia Bluetooth. Un pad direzionale digitale \u00e8 posizionato sulla parte superiore del controller, con un grosso tasto A in stile GameCube sotto di esso e un grilletto nella parte inferiore che funziona da tasto B. Sotto il tasto A vi \u00e8 una fila di tre piccoli tasti: \u2212, Home e +. Vicino all'estremit\u00e0 inferiore del controller due bottoni aggiuntivi contrassegnati dai numeri 1 e 2 (nei video promozionali erano X e Y con a e b leggibili con il controller ruotato in modo antiorario di 90 gradi), suggeriscono la possibilit\u00e0 di girare il controller di 90\u00b0 gradi e renderlo un classico controller del NES come succede utilizzando i titoli Virtual Console oppure in \"\", \"Super Paper Mario\", \"Kirby's Adventure Wii\" o in \"Mega Man 9\". Sotto questi bottoni vi sono quattro LED che indicano quale giocatore si sta controllando e anche la durata della batteria. Attualmente possono partecipare al gioco fino a quattro persone per console.\nIl pad \u00e8 stato realizzato in collaborazione con STMicroelectronics (l'accelerometro veniva assemblato negli stabilimenti di Agrate Brianza). Al progetto hanno collaborato circa cento persone, la maggior parte delle quali lavora in Italia.\nFino a novembre 2010 un Wii Remote era incluso nella confezione della console, ma poteva essere anche acquistato separatamente sia da solo che, in speciali package, assieme ad alcuni giochi (ad esempio il gioco Wii Play viene venduto insieme ad un Wiimote) o ad alcune periferiche (fin dal 2009 il Wii Remote era venduto insieme al Wii Motion Plus in un'unica scatola) in due diversi colori, bianco e nero. Da novembre 2010 la Nintendo ha sostituito il Wii Remote con il telecomando Wii Remote Plus, in cui il Wii Motion Plus \u00e8 integrato nel telecomando senza variarne le dimensioni. Il controller era venduto in quattro diversi colori standard (bianco, nero, rosa e azzurro). In tutte le sue versioni possiede una memoria interna da usare per salvarci dentro fino a dieci Mii.\nGusci protettivi.\nDa novembre 2007 \u00e8 iniziata in Italia la distribuzione di gusci in silicone per i Wii Remote: ogni console o controller acquistato a partire da novembre 2007 include un guscio protettivo. Gli utenti gi\u00e0 in possesso di un Wii Remote acquistato prima di tale data potevano richiedere tale guscio gratuitamente dal sito internet di Nintendo Italia.\nNunchuk.\nIl Wiimote ha una porta di espansione nel suo lato inferiore che permette di collegare diversi tipi di periferiche. Una di queste \u00e8 il \"Nunchuk\", una piccola unit\u00e0 di forma ovoidale composta da un joystick analogico, due pulsanti dorsali e un accelerometro. Il Nunchuk \u00e8 incluso in tutte le confezioni della console Wii e la connessione al Wiimote avviene tramite un cavo. Il nome deriva dalla somiglianza che Wiimote e Nunchuk una volta collegati hanno con l'omonima arma giapponese.\nWii Sensor Bar.\nLa Wii Sensor Bar, detta anche barra sensore, \u00e8 una componente fondamentale per gestire il puntamento del mirino su schermo del Wiimote. \u00c8 alimentata dal corpo della console tramite un sottile cavo e al suo interno contiene dieci led ad infrarossi che sono posti ad una certa distanza tra di loro, racchiusi in un involucro grigio con due aperture poste alle estremit\u00e0 e rivolte avanti, coperte da parti semitrasparenti nere da cui i led sono visibili solo al Wiimote. La barra sensore pu\u00f2 essere posta sia in basso che in alto rispetto alla televisione e non \u00e8 dipendente dalla dimensione dello schermo, ma \u00e8 importante che il Wiimote non sia lontano pi\u00f9 di cinque metri dal Wii Sensor Bar, nel caso contrario la console non sarebbe in grado di riconoscere i movimenti. Il Wii Sensor Bar \u00e8 incluso nella confezione della console.\nWii MotionPlus.\nUn altro accessorio inseribile nella porta di espansione del Wii Remote \u00e8 il \"Wii MotionPlus\", che ne migliora le prestazioni di gioco rendendolo pi\u00f9 preciso e realistico. La nuova periferica con relativo guscio protettivo \u00e8 venduta assieme a \"Wii Sports Resort\" dal luglio 2009. Fu presentato con un comunicato ufficiale il giorno prima della Conferenza Nintendo dell'E3 2008 tenutasi marted\u00ec 15 luglio 2008. Il Wii MotionPlus permette di compiere movimenti con il telecomando Wii che verranno recepiti dalla console con una mappatura 1:1, in pratica vengono mappati tutti i movimenti 3D compiuti nello spazio, garantendo una maggiore precisione grazie a due giroscopi, uno per le alte velocit\u00e0 e uno per le basse. Una dimostrazione delle potenzialit\u00e0 della periferica si \u00e8 avuta all'E3 2009 con la prova nello stand Nintendo di \"Wii Sports Resort\". Ha una porta di espansione per collegare il Nunchuk.\nAlcune software house, come Ubisoft e LucasArts, hanno gi\u00e0 annunciato il supporto del Wii MotionPlus in alcuni dei loro giochi. Ubisoft ha rivelato che \"Red Steel 2\" avrebbe supportato tale periferica, mentre Nintendo in \"\" il suo titolo di punta nel supporto alla periferica.\nWii Remote Plus.\nDal 5 novembre 2010 tutti i controller Wii Remote integrano il dispositivo Wii MotionPlus, senza variare le dimensioni di un normale Wii Remote. La periferica \u00e8 stata rinominata Wii Remote Plus.\nClassic Controller.\nInoltre \u00e8 disponibile un controller tradizionale, il \"Classic Controller\", che pu\u00f2 essere utilizzato come seconda scelta nei giochi che lo supportano. Satoru Iwata, presidente di Nintendo, ha precisato che esso serve a giocare\" \"giochi della Virtual Console e giochi che saranno multi-piattaforma\"\". In alcuni casi pu\u00f2 essere sostituito dal pad del GameCube.\nClassic Controller PRO.\nIl Classic Controller PRO \u00e8 un controller simile al suo predecessore (il Classic Controller), ma migliorato nell'ergonomia e nell'impugnatura, pi\u00f9 vicina ai joypad della generazione precedente di console. Pu\u00f2 essere utilizzato con i giochi della Virtual Console e con tutti gli altri titoli che lo supportano (specificato sul retro della confezione o, nel caso di giochi Virtual Console, nelle informazioni fornite dal Canale Wii Shop accanto alla valutazione PEGI).\nWii Balance Board.\nLa \"Wii Balance Board\", uscita in Europa il 24 aprile 2008 assieme al gioco Wii Fit, permette di utilizzare gli spostamenti del corpo per controllare le azioni di gioco.\nSimile ad una bilancia, questa periferica misura l'indice di massa corporea, analizza il baricentro e il peso corporeo. Il Wii Balance Board pu\u00f2 sostenere fino a 136\u00a0kg nella versione giapponese e 150\u00a0kg per quella europea e statunitense. L'unico difetto della Balance Board sta nelle dimensioni che, per alcuni esercizi, possono rivelarsi un po' troppo ridotte.\nNumerosi sono i software in sviluppo che supporteranno questa periferica, alcuni di questi sono: \"Skate It\", \"Family ski\" e \"Family Ski &amp; Snowboard\", \"Rayman Raving Rabbids TV Party\", \"Shaun White Snowboard\", \"Kororimpa 2\" e altri. Anche alcuni giochi scaricabili da WiiWare, il servizio digital delivery della console Nintendo Wii, supportano il Wii Balance Board come ad esempio \"Tetris Party\".\nWii Wheel.\nIl Wii Wheel \u00e8 una periferica di gioco introdotta per il titolo \"Mario Kart Wii\".\nLa periferica ha la forma di un volante e pu\u00f2 essere utilizzata allo scopo di guidare un veicolo in \"Mario Kart Wii\" o in qualunque altro gioco di guida che supporti tale periferica. Tale procedura sar\u00e0 resa possibile se all'interno dell'apposito alloggiamento nella periferica verr\u00e0 incastrato il Wiimote che, assieme al volante, dar\u00e0 vita ad un unico strumento di gioco.\nIl Wii Wheel \u00e8 composto, oltre che dall'alloggio per il telecomando, dal pulsante B, posto sul retro della periferica.\nLa periferica \u00e8 apparsa di buona maneggevolezza per le caratteristiche che il gioco propone oltre ad apparire visivamente in tono con lo stile del Wii. L'accessorio pu\u00f2 essere anche acquistato separatamente poich\u00e9 alcuni videogiochi lo supportavano gi\u00e0. Grazie a questo accessorio, \"Mario Kart Wii\" ha guadagnato un'ottima posizione nella categoria giochi Wii.\nDa dicembre 2010, in Europa, il Wii Wheel in bundle con la console nera \u00e8 di colore nero con il cerchio posteriore di color argento.\nNintendo ha creato anche il Wii Wheel color oro, che si pu\u00f2 ottenere solo raggiungendo una certa soglia di punti del club Nintendo.\nWii Zapper.\nIl Wii Zapper \u00e8 un guscio di plastica simile ad una pistola, in cui possono essere inseriti sia il Wii Remote sia il Nunchuk. Il nome \u00e8 un riferimento alla NES Zapper, pistola per il Nintendo Entertainment System. \u00c8 stata messa in commercio in Europa il 7 dicembre 2007 assieme al gioco \"Link's Crossbow Training\" e permette di avere un maggior comfort e facilit\u00e0 d'utilizzo di WiiRemote e Nunchuk durante un gioco in cui si usa un'arma o, nel caso del gioco contenuto nella scatola, una balestra o un arco.\nMolti sono i titoli che supportano il Wii Zapper: ', ', \"WALL\u2022E\", \"\", \"Ghost Squad\" e altri.\nWii Speak.\nIl Wii Speak, accessorio presentato da Nintendo nell'E3 2008, permette di comunicare in tempo reale durante le sessioni di gioco online. Shigeru Miyamoto ha affermato che il microfono \u00e8 progettato per \"cogliere chiaramente molte voci differenti che si trovano in una stanza nello stesso momento e trasmetterle su Internet\". Riguardo al rumore di sottofondo dovuto al posizionamento del microfono vicino al televisore, \"Katsuya Eguchi\", produttore di , ha dichiarato che il dispositivo \u00e8 stato progettato per filtrare l'audio del videogioco dagli altoparlanti.\nIl 2 ottobre 2008, Nintendo annunci\u00f2 che il Wii Speak avrebbe avuto un proprio Canale Wii, il \"Canale Wii Speak\". Infatti, tale canale, inaugurato anche in Europa il 5 dicembre 2008, consente agli utenti di chattare in una delle quattro camere con gli amici utilizzando il Wii Speak on-line. Non vi \u00e8 alcun limite al numero di persone che possono partecipare alla conversazione.\nIl Wii Speak \u00e8 stato venduto assieme al gioco \"\".\nWii uDraw.\nQuesto accessorio non \u00e8 molto dissimile da una comune tavoletta grafica, prodotta da THQ la quale sviluppa anche i giochi appositi. Con uDraw \u00e8 compreso un pennino grafico connesso alla periferica tramite cavo e nella parte sinistra dell'accessorio \u00e8 ricavato un incavo in cui posizionare il Wiimote.\nuDraw \u00e8 utilizzabile con il gioco \"Pictionary\", in cui \u00e8 utilizzata per disegnare immagini che appaiono a schermo. In seguito sono stati sviluppati altri videogiochi che supportano la uDraw come \"Disney Princess Enchanting Storybooks\", \"Marvel Super Hero Squad Comic Combat\" e \"uDraw Studio Instant Artist\".\nAccessori ufficiali.\nProtezione per Telecomandi Wii e Nunchuk.\nPermette di proteggere da graffi e urti il Wii Remote e il Nunchuk. Durante il 2007 Nintendo ha iniziato a fornire i gusci protettivi unicamente per Wiimote in forma gratuita includendoli nelle confezioni dei nuovi telecomandi e fornendo i vecchi acquirenti che ne avessero fatto richiesta di un guscio in maniera gratuita. In seguito vennero creati gusci dei vari colori del Wii (rosso, nero, azzurro) in modo che si intonassero con i Wiimote.\nLens-cleaning disc kit.\nAlcuni utenti Wii hanno riscontrato problemi di lettura da parte della console del disco di Super Smash Bros. Brawl dovuti, a detta di Nintendo, alle lenti di alcuni Wii sporcatesi con l'utilizzo. Nintendo ha offerto la possibilit\u00e0 di inviare la console al centro di assistenza per effettuare l'intervento di manutenzione gratuita, ma ben presto ha pubblicato il lens-cleaning disc ufficiale con cui ogni utente avrebbe potuto pulire da s\u00e9 la lente della console, che a causa di polvere o altro avrebbe potuto riconoscere difficilmente alcuni giochi. Inizialmente disponibile solo su territorio nipponico, \u00e8 stato introdotto successivamente anche sul mercato internazionale.\nChiave USB Wi-Fi Nintendo.\nQuesta chiave USB, da connettere al computer, permette la creazione di una connessione wireless verso le console Nintendo di questa generazione (Wii e DS). Con questo accessorio si pu\u00f2 disporre dei servizi Internet di Nintendo senza necessariamente disporre di un router wireless o dell'adattatore Ethernet per Wii.\nAltri accessori.\nVi sono accessori vari prodotti da altre case produttrici, alcuni anche con licenza ufficiale. Logitech, ad esempio, ha prodotto sotto licenza una tastiera wireless compatibile con Wii e con tasti dedicati per una migliore navigazione su internet. Altre case, ad esempio BigBen, hanno prodotto una riproduzione di una pistola nella quale va inserito il Wii Remote per dare un senso realistico e maggiore comfort oppure il \"Wii Sports Pack\", che contiene riproduzioni di racchette da tennis, mazze da golf e da baseball per un maggiore comfort e pi\u00f9 realismo. Nitho si \u00e8 focalizzata soprattutto nella produzione di apparecchi per ricaricare Wiimote e Nunchuk con una base apposita chiamata \"Wii Joy Dock\".\nVendite.\nFin dall'inizio della messa in commercio, l'utenza ha dimostrato di gradire molto la console, premiandola quindi nei dati di vendita e spiazzando Nintendo che, non avendo previsto una tale popolarit\u00e0, aveva prodotto scorte insufficienti per soddisfare le richieste. Nel settembre del 2007 le unit\u00e0 di Wii vendute hanno superato quelle della console Xbox 360, immessa sul mercato un anno e mezzo prima della console Nintendo; si stima che, a causa delle notevoli difficolt\u00e0 della casa produttrice nel soddisfare le richieste dei consumatori, nel Natale 2007 la societ\u00e0 abbia perso un miliardo di dollari.\nNel 2008 il Wii ha continuato a registrare ottimi risultati commerciali tanto da raggiungere il traguardo delle 22 milioni di console vendute nel mondo il 25 gennaio 2008, due anni dopo il lancio, superando cos\u00ec la base installata del predecessore GameCube, fermo a 21 milioni. Nei primi quattro mesi del 2008 in Giappone il Wii ha raggiunto i 5 milioni di pezzi venduti, superando poi i 7 milioni nella seconda parte dell'anno, pur risentendo di una leggera flessione nelle vendite. Negli Stati Uniti il Wii registra circa 2,5 milioni di console vendute nel solo dicembre 2008 con un aumento del 61% rispetto allo stesso mese del 2007. Tra i software pi\u00f9 venduti, ben 9 su 20 erano per Wii: \"Wii Play\", \"Wii Fit\", \"Mario Kart Wii\", \"Guitar Hero World Tour\", ', \"Wii Music\", \"Link's Crossbow Training\", ', \"\".\nPer quanto riguarda il mercato europeo, Nintendo il 15 gennaio 2009 annuncia di aver venduto in tutto il 2008 circa 8,3 milioni di console, battendo le vendite totali di Xbox 360 e PlayStation 3 nello stesso periodo. Inoltre, afferma che la base di installato del Wii in Europa \u00e8 salita a 14,2 milioni, confermandosi cos\u00ec come una delle console pi\u00f9 diffuse nel territorio europeo. a fine 2008, Nintendo dichiara di aver venduto circa 45 milioni di Wii nel mondo, prevedendo per\u00f2 una diminuzione del 33% dei profitti alla fine dell'anno fiscale (31 marzo 2009) a causa dello sfavorevole cambio con lo yen.\nNel 2013, anno della dismissione ufficiale, 101,63 milioni di Wii erano state vendute in tutto il mondo, superando le vendite del Nintendo Entertainment System, ferme a 61,91 milioni di unit\u00e0, il Wii diventa cos\u00ec una delle console pi\u00f9 vendute di Nintendo.\nTitoli software.\nPrincipali titoli first-party.\nIl parco-giochi a disposizione del Nintendo Wii conta su titoli di serie tradizionale della software house giapponese, come \"Super Mario\", \"The Legend of Zelda\" o \"Metroid\". Questi titoli, poich\u00e9 commercializzati dalla stessa casa che produce la console, sono detti \"first party\" (termine che, sostanzialmente, indica un prodotto per cui non si devono \"royalties\").Alcuni dei titoli \"first party\" pi\u00f9 popolari sono:\nNew Play Control!\nSono giochi Gamecube ripubblicati per la console Wii con lo scopo di essere giocati in maniera pi\u00f9 fluida con il Wiimote e il Nunchuk.\nNintendo Selects.\nI giochi denominati \"Nintendo Select\"\" sono dei giochi first-party che vengono venduti a prezzo ridotto. Per il Wii, in questa categoria vennero inseriti i seguenti giochi:\nCritiche.\nProblemi ai laccetti del controller Wii Remote.\nA pochi giorni dalla commercializzazione della console emerse un problema riguardante il controller dell'apparecchiatura, il Wii Remote, che dispone di un laccetto da mettere attorno al polso in modo da impedire al controller di sfuggire al giocatore in caso di eccessivo coinvolgimento dell'utente nel gioco. Sembra che durante l'utilizzo il laccetto si sia rotto a diversi giocatori danneggiando gli oggetti in prossimit\u00e0 della console, principalmente il televisore utilizzato per giocare. Inizialmente Nintendo non prese una posizione ufficiale sulla rottura del laccetto limitandosi ad inviare a tutti gli utenti registrati un'email in cui si raccomand\u00f2 di non lasciare mai andare il controller durante il gioco. Tuttavia, pur non ammettendo esplicitamente i problemi, sostitu\u00ec i laccetti dei controller in produzione dopo il 15 dicembre 2006 con altri ritenuti pi\u00f9 sicuri e dichiar\u00f2 di essere disponibile alla sostituzione del controller. Nintendo si \u00e8 poi resa disponibile alla sostituzione dei laccetti originali, con quelli pi\u00f9 robusti.\nMancato supporto dell'alta definizione.\nVista la diffusione sul mercato dei televisori Full HD la scelta di limitare la risoluzione a 480p (solo se si usa il cavo component venduto a parte) \u00e8 stata criticata da alcuni utenti, che non hanno potuto usufruire delle ultime tecnologie alta definizione, anche se esistono hardware non ufficiali che convertono il segnale component al Full HD. Reggie Fils-Aime, ex direttore operativo di Nintendo of America, difese l'azienda affermando che il Wii punta tutto sul divertimento e non sulla resa grafica.\nNiente gioco online al lancio del Wii.\nA differenza delle console di nuova generazione concorrenti, i videogiochi presenti al lancio del Wii non avevano la modalit\u00e0 online. Il primo videogioco europeo ad utilizzare questa tecnologia \u00e8 stato Mario Strikers Charged Football, uscito dopo cinque mesi dal lancio ufficiale della console.\nA partire dalla fine del 2007, con l'uscita dei primi titoli terze parti con modalit\u00e0 online, la situazione \u00e8 cambiata: l'online \u00e8 stato usato sia per i giochi, sia per altri tipi di applicazioni, anche preesistenti come il \"Canale Vota anche tu\" e il \"Canale Concorsi Mii\".\nInoltre venne lanciato il servizio di digital delivery WiiWare tramite il quale era possibile scaricare nuovi titoli a basso costo.\nCessazione della produzione.\nIl 20 ottobre 2013 la Nintendo dismette il Wii in Giappone, continuando a produrre la console per un breve periodo soltanto per i restanti mercati commerciali (Europa, America ed Australia).\nSpecifiche tecniche.\nProcessore:\nMemoria:\nPorte e periferiche:\nRiconosce la gestione dei contenuti vietati dei seguenti enti:\nMemoria non volatile:\nVideo:\nFormati video e foto ufficialmente supportati:\nAudio:\nConsumi\nLe frequenze clock non sono mai state confermate da Nintendo, IBM, o ATI, pertanto non sono da considerare ufficiali."}
{"id": "265149", "revid": "21880", "url": "https://it.wikipedia.org/wiki?curid=265149", "title": "Poncirus trifogliata", "text": ""}
{"id": "265151", "revid": "767487", "url": "https://it.wikipedia.org/wiki?curid=265151", "title": "Uscente", "text": ""}
{"id": "265153", "revid": "287204", "url": "https://it.wikipedia.org/wiki?curid=265153", "title": "Vaiato", "text": "Vaiato \u00e8 un termine utilizzato in araldica per indicare una pezza piena di vaio minuto.\nMolti araldisti utilizzano il termine per indicare un vaio in cui gli smalti delle pezze sono diversi dall'azzurro e dall'argento. Nella blasonatura viene indicato per primo il colore delle campanelle che hanno la punta rivolta in basso: le campanelle capovolte sono considerate come se fossero il fondo su cui si stagliano le campanelle orientate correttamente."}
{"id": "265154", "revid": "1318658", "url": "https://it.wikipedia.org/wiki?curid=265154", "title": "Antoniani", "text": "Antoniani \u00e8 il nome attribuito ai membri dei numerosi ordini religiosi ispirati alla figura ed alla spiritualit\u00e0 di sant'Antonio abate:"}
{"id": "265155", "revid": "292162", "url": "https://it.wikipedia.org/wiki?curid=265155", "title": "Casmene", "text": "Casmene (in \u039a\u03b1\u03c3\u03bc\u03ad\u03bd\u03b1\u03b9 \"Kasm\u00e9nai\"; in \"Casmenae\") fu una colonia greca, pi\u00f9 precisamente siracusana, fondata nel 644 a.C. circa nell'immediato entroterra, in una posizione strategica per il controllo della Sicilia centrale, e utilizzata come avamposto militare sulla via interna chiamata \"Selinuntina\", che da Siracusa portava a Selinunte.\n\u00c8 stata riportata alla luce agli inizi del XX secolo da Paolo Orsi, essendo stato il sito con ogni probabilit\u00e0 identificato in corrispondenza del Monte Casale (820 m s.l.m.), sul territorio dei comuni di Buscemi e Giarratana, antico apparato vulcanico spento da millenni nei pressi di Monte Lauro.\nOrigini storiche.\nEsistono numerosissime notizie che la vedono protagonista che di storico hanno ben poco, addirittura corredate da materiali falsi; proprio per questo motivo si preferisce fare riferimento all'unico storico pi\u00f9 vicino ai fatti: Tucidide.\nGli avvenimenti pi\u00f9 attendibili sono i seguenti; forse nel 553 a.C. combatt\u00e9 insieme a Siracusa contro Kamarina ed i Siculi; inoltre vi furono esiliati alcuni siracusani, poi ricondotti da Gelone nel 485 a.C. a Siracusa; Dione, sbarcato a Eraclea Minoa, vi raccolse truppe contro Siracusa.\nLa citt\u00e0 venne abbandonata verso la fine del IV secolo a.C., con la graduale decadenza siracusana, e quindi la relativa mancanza di frequentazione del sito.\nA sud dell'antica Casmene, sorgeva quella che adesso viene chiamata \"Terravecchia\", erede della stessa Casmene, l'antica terra dove sorgeva Giarratana (\"Jarratana\"), che venne abbandonata dai suoi abitanti dopo il terremoto del 1693.\nReperti archeologici.\nLe cinta murarie della citt\u00e0, importanti per la sua funzione strategica e militare e lunghe 3.400 m, si sono conservate sparse attraverso i secoli come il suo impianto urbanistico alquanto singolare, composto solo da strade parallele (38 esattamente) tutte in direzione Nord-Sud. Tali cinta murarie erano intervallate da torri rettangolari per proteggere l'abitato. Tutto fa supporre che Casmene (Kasmenai) sia un aggregato di quartieri, proprio perch\u00e9 il suo nome \u00e8 espresso al plurale in greco. Da quest'area provengono frecce, pugnali, lance e giavellotti, mentre ancora emergono dalla terra i blocchi di basalto che costituivano gli antichi mulini del tempo.\nTra i resti scavati vi sono quattro abitazioni e un tempio gi\u00e0 esistente all'arrivo dei coloni con decorazione fittile policroma al cui interno sono state trovate numerosissime armi. Per questo motivo si pensa esso fosse associato ad un dio guerriero.\nCriticit\u00e0.\nIl sito di Casmene \u00e8 ancora oggi poco conosciuto, sia da un punto di vista archeologico, per cui si \u00e8 scavato ancora molto poco e sia da un punto di vista turistico. Questa antica citt\u00e0 non \u00e8 visitabile e non \u00e8 prevista alcuna forma di valorizzazione. Inoltre la mancanza di fondi e di controllo ha reso le recinzioni cadenti, mentre al suo interno sono passati pi\u00f9 volte i tombaroli alla ricerca di tesori e reperti."}
{"id": "265158", "revid": "115813821", "url": "https://it.wikipedia.org/wiki?curid=265158", "title": "Procaina", "text": "La procaina \u00e8 un farmaco anestetico a uso locale. Il cloridrato della procaina \u00e8 commercializzato con il nome di Novocaina. \n\u00c8 un solido cristallino di colore bianco appartenente agli alcaloidi costituito da un estere dell'acido para-aminobenzoico. Dal punto di vista chimico \u00e8 un derivato sintetico della cocaina, della quale serba l'azione paralizzante sulle strutture nervose sensitive periferiche.\nOggi viene utilizzato solo per anestesie da infiltrazione o come bloccante nervoso a scopo diagnostico. Tuttavia alcuni soggetti ipersensibili a questa sostanza possono sviluppare affezioni cutanee (ad esempio l'orticaria).\nLa procaina viene metabolizzata per la maggior parte tramite idrolisi nei tessuti, mentre la parte restante subisce una degradazione enzimatica a livello epatico, come la cocaina. Per questo motivo, presenta una breve durata d'azione ma una tossicit\u00e0 minore rispetto alla cocaina.\nLa procaina fu sintetizzata per la prima volta nel 1905, dal chimico tedesco Alfred Einhorn. \u00c8 stata introdotta in medicina dal chirurgo Heinrich Braun nel 1909. \nFarmacologia.\nLa procaina \u00e8 un anestetico. Agisce principalmente come bloccante dei canali del sodio.\nOggi viene usata principalmente come anestetico dentale, perch\u00e9 \u00e8 stata soppiantata da alternative pi\u00f9 efficaci (e ipoallergeniche) come la lidocaina. Come gli altri anestetici locali, la procaina \u00e8 un vasodilatatore, quindi viene somministrata insieme all'epinefrina, che da vasocostrizione. La vasocostrizione aiuta a ridurre il sanguinamento, aumenta la durata e la qualit\u00e0 dell'anestesia, impedisce al farmaco di raggiungere la circolazione sistemica in grandi quantit\u00e0 e riduce la quantit\u00e0 di anestetico richiesta. A differenza della cocaina, la procaina non d\u00e0 euforia, che crea dipendenza e aumenta il rischio di abuso.\nLa procaina \u00e8 un estere, quindi viene metabolizzata nel plasma dagli enzimi pseudocolinesterasi attraverso l'idrolisi in acido para-amino benzoico (PABA), che viene poi escreto dai reni nelle urine.\nLa procaina viene usata occasionalmente come additivo nelle droghe illegali, come la cocaina. I produttori di MDMA usano la procaina come additivo, in rapporti che vanno dall'1 al 10% di MDMA e fino al 90% di procaina.\nSintesi.\nLa procaina pu\u00f2 essere sintetizzata in due modi.\nEffetti avversi.\nLa procaina deprime l'attivit\u00e0 neuronale. La depressione porta a irrequietezza, tremori e convulsioni lievi o gravi. Studi sugli animali hanno dimostrato che l'uso di procaina aumenta i livelli di dopamina e serotonina nel cervello. Possono verificarsi altri problemi legati alla tolleranza individuale ai diversi dosaggi. Nervosismo e vertigini derivano dall'eccitazione del sistema nervoso centrale che, in caso di sovradosaggio, porta a insufficienza respiratoria. La procaina pu\u00f2 anche indurre un indebolimento del miocardio con conseguente aumento del rischio di arresto cardiaco. \nLa procaina pu\u00f2 causare reazioni allergiche con relativi problemi di respirazione, eruzioni cutanee e gonfiore. Le reazioni allergiche alla procaina di solito non sono in risposta alla procaina stessa, ma al suo metabolita PABA. Sono piuttosto rare, si stima che abbiano un'incidenza di 1 su 500.000 iniezioni. Circa uno su 3000 nordamericani bianchi \u00e8 omozigote (cio\u00e8 ha due copie del gene anormale) per la forma atipica dell'enzima pseudocolinesterasi, e non idrolizza anestetici come la procaina. Ci\u00f2 comporta una permanenza maggiore dell'anestetico nel sangue e quindi un aumento della tossicit\u00e0. \nStoria.\nLa procaina fu sintetizzata per la prima volta nel 1905, poco dopo l'amilocaina. \u00c8 stata creata dal chimico tedesco Alfred Einhorn che ha dato alla sostanza chimica il nome commerciale Novocaina, dal latino \"nov-\" (che significa \"nuovo\") e \"-caina\" , un suffisso comune per tutti gli alcaloidi usati come anestetici. \u00c8 stata introdotta in medicina dal chirurgo Heinrich Braun nel 1909 per essere utilizzata in odontoiatria e chirurgia, data la bassa potenza e durata di azione."}
{"id": "265160", "revid": "114154175", "url": "https://it.wikipedia.org/wiki?curid=265160", "title": "Andreas Baader", "text": "Biografia.\nPrimo leader dell'organizzazione terroristica tedesca Rote Armee Fraktion, dopo aver abbandonato il liceo, Baader divenne un piccolo criminale, e all'interno della RAF fu uno dei pochi a non aver frequentato l'universit\u00e0. Nel 1968 Baader e la sua compagna Gudrun Ensslin furono arrestati e condannati per aver posto una bomba incendiaria in un negozio di Francoforte. Il 14 maggio 1970 fugg\u00ec dalla custodia degli agenti con l'aiuto della giornalista Ulrike Meinhof. La Meinhof e Baader furono individuati dai mass-media tedeschi come i membri principali dell'organizzazione, per cui essa venne spesso indicata come Banda Baader-Meinhof. Dal 1970 al 1972 Baader rapin\u00f2 banche e esegu\u00ec attentati esplosivi. Il 1\u00ba giugno del 1972 Baader e i militanti armati del suo gruppo Jan-Carl Raspe e Holger Meins furono catturati al termine di un conflitto a fuoco a Francoforte. Baader fu poi condannato al termine di quello che fu \nPer spingere le autorit\u00e0 tedesche a rilasciare Baader e gli altri membri, il 5 settembre 1977 la RAF rap\u00ec il presidente degli industriali tedesco-occidentali ed ex ufficiale SS Hanns-Martin Schleyer. Quando le autorit\u00e0 si rifiutarono di liberare i detenuti, la RAF dirott\u00f2 con l'aiuto di un gruppo indipendentista palestinese il Boeing 737 civile della Lufthansa \"Landshut\". Dirottato l'aereo in Somalia, a Mogadiscio, i terroristi si asserragliarono al suo interno per le trattative, ma il 17 ottobre 1977 un commando di teste di cuoio tedesche irruppe nell'aereo, salvando tutti i civili e uccidendo tutti i terroristi tranne uno. Visto il fallimento del dirottamento, il gruppo di rapitori uccise Schleyer. Il giorno successivo, il 18 ottobre 1977, nel carcere di Stammheim, Baader e Gudrun Ensslin vennero trovati morti; un altro dei detenuti della RAF, Jan-Carl Raspe, morir\u00e0 in ospedale. Baader e Raspe presentavano lesioni da armi da fuoco, Ensslin era stata strangolata dal cavo di un altoparlante e un'altra detenuta, Irmgard M\u00f6ller, fu trovata agonizzante dopo essersi pugnalata al petto ma riusc\u00ec a sopravvivere (uscir\u00e0 di prigione nel 1995)."}
{"id": "265163", "revid": "2056951", "url": "https://it.wikipedia.org/wiki?curid=265163", "title": "Zucchetto", "text": "Lo zucchetto o papalina o pileolo (in latino: \"pileolus\"), o ancora solideo perch\u00e9 \"soli Deo tollitur\" (lo si toglie solo in onore di Dio), \u00e8 un copricapo a forma di calotta emisferica a otto spicchi (gli ebrei e i rabbini lo portano a sette spicchi e sta a significare \u00abla mano di Dio\u00bb sopra il capo, perch\u00e9 l'uomo rimanga sotto la protezione divina, oppure come limite per non andare \noltre il cielo, che \u00e8 dimora di Dio, come accadde per la torre di Babele che ha sfidato il cielo: dunque simbolo di umilt\u00e0 della creatura umana)\nche viene indossato dagli ecclesiastici come segno di sacralit\u00e0 e anche di autorit\u00e0 nella Chiesa.\nUtilizzo.\nAlcuni presbiteri o abati lo usano nero, altri insigniti di titolo monsignorile, come alcuni canonici e i protonotari, lo portavano nero di seta con una \"filettatura\" color paonazzo, o cremisi a seconda del loro grado, l'abate di Sant'Ambrogio, titolare nell'omonima antica basilica monastero di Milano, qualora non fosse vescovo portava, per privilegio diocesano, questo particolare zucchetto filettato (se l'abate \u00e8 vescovo o abate \"nullius\" parificato dal diritto canonico all'ordinario, cio\u00e8 al vescovo, oppure l'abate ordinario territoriale con giurisdizione su alcune parrocchie, lo indossa di colore paonazzo); i vescovi tutti, diocesani e titolari, lo usano in seta di colore paonazzo; i nunzi apostolici che rappresentano la Santa Sede, in seta moir\u00e9e paonazzo, alcuni arcivescovi per diritto invalso o per la carica di primati lo portavano, e alcuni ancora lo portano, di colore rosso \"cremisi\", anche in seta moir\u00e9e, (ad esempio l'arcivescovo metropolita di Udine, perch\u00e9 erede del soppresso patriarcato di Aquileia) come pure color rosso porpora (detto rosso pons\u00f2, cio\u00e8 pi\u00f9 chiaro e tendente ad un rosso aranciato simile a quello dei cardinali) alcuni arcivescovi insigniti, nella storia, dal papa, pur non essendo cardinali, come attualmente ancora l'arcivescovo di Salisburgo, l'arcivescovo di Vercelli, l'arcivescovo di Lucca, ed il patriarca di Venezia, il cui abito corale \u00e8 dello stesso colore, portato soltanto nel territorio della propria provincia ecclesiastica e mai fuori di essa, se non per incontrare il pontefice in privato o in pubblico. I cardinali dal 1591 lo portano dunque rosso porpora (pons\u00f2) in seta moir\u00e9e; il papa e il papa emerito bianco in seta moir\u00e9e.\nLo zucchetto viene indossato anche durante la celebrazione della messa, ma non da chi non sia insignito almeno di un titolo prelatizio, o che non abbia un indulto apostolico che lo autorizzasse. Per evidenziare l'importanza dell'eucaristia, il celebrante e concelebranti tolgono dal capo lo zucchetto prima del prefazio e per tutta la liturgia eucaristica. Viene rimesso al termine dei riti di comunione, ovvero quando le specie eucaristiche sono state riposte nel tabernacolo. Sopra di esso si pu\u00f2 anche indossare la berretta o tricorno.\nLo zucchetto \u00e8 rivestito in pelle all'interno in modo da poter aderire meglio al capo.\nCuriosit\u00e0.\nPer estensione, \"ricevere lo zucchetto rosso\" significa essere nominato cardinale.\nDifferisce dal camauro perch\u00e9 non ha prolungamenti sulle orecchie, essendo infatti emisferico.\n\u00c8 sinonimo di \"papalina\" che indica anche un copricapo usato in genere in casa da uomini anziani, simile allo zucchetto del papa.\nDurante il pontificato di papa Francesco, si assiste a una curiosa consuetudine specialmente in occasione delle udienze del mercoled\u00ec. I fedeli sono soliti allungare le braccia e porgere al pontefice la papalina (anche pi\u00f9 di una), il papa la prende, la indossa e in cambio dona la sua."}
{"id": "265165", "revid": "1494169", "url": "https://it.wikipedia.org/wiki?curid=265165", "title": "Papalina", "text": ""}
{"id": "265166", "revid": "1305887", "url": "https://it.wikipedia.org/wiki?curid=265166", "title": "Time Bokan", "text": "Le serie di anime note come Time Bokan nascono nel 1975 ad opera degli studi d'animazione giapponesi della Tatsunoko. Il nome, formato dall'unione della parola inglese \"time\" (\u00abtempo\u00bb) con l'onomatopea giapponese \"bokan\" che descrive il suono di un'esplosione, \u00e8 il titolo dato alla prima serie, ma, dato che tutte le serie successive presentano caratteristiche molto simili alla capostipite, verr\u00e0 adottato come titolo di riconoscimento dell'intero filone che sar\u00e0 noto come le Time Bokan Series.\nCaratteristica fondamentale di queste serie di anime \u00e8 l'umorismo dichiaratamente demenziale che le contraddistingue: esse infatti nascono come contraltare agli anime seriosi e impegnati che imperversavano in quel periodo. Ci si riferisce in particolare alle serie giapponesi di ambientazione spaziale o comunque contraddistinte dalla presenza di enormi robot antropomorfi (come ad esempio \"Mazinga\", \"Jeeg robot d'acciaio\", \"Ufo Robot Goldrake\"), ma anche alle altre serie della stessa Tatsunoko a caratterizzazione \"supereroistica\" come \"Gatchaman\", \"Kyashan\", \"Hurricane Polimar\" e cos\u00ec via.\nI punti di forza di quegli anime erano la messa in scena di scontri epici, battaglie all'ultimo sangue contro bellicose popolazioni extraterrestri, sfoggio di avanzatissime tecnologie e di altissimi ideali, con eroi dalla mentalit\u00e0 affine a quella dei samurai e disposti all'estremo sacrificio.\nGli autori delle Time Bokan Series decidono di ribaltare tutti questi stereotipi, parodiando senza piet\u00e0 gli stilemi delle battaglie fra robot e presentando al pubblico \u00aberoi\u00bb giovani quanto quelli delle serie \u00abnormali\u00bb ma molto pi\u00f9 scanzonati e allegri, e \u00abcattivi\u00bb goffi e sfortunati, senza alcun senso dell'onore ma molto senso del ridicolo.\nGli autori.\nL'idea di base per le Time Bokan Series, il viaggio nel tempo alla ricerca di qualcosa di estremamente importante effettuato da due team rivali (solitamente una coppia di ragazzini e un terzetto di adulti : uno smilzo geniale e un corpulento forzuto con a capo una donna alta e dispotica), nasce dalla mente di Tatsuo Yoshida, il fondatore stesso della Tatsunoko.\nGli altri nomi coinvolti nel progetto della prima \"Time Bokan\" sono:\nLa cronologia delle serie.\nEsistono otto Time Bokan Series ufficiali prodotte per la televisione: in questa cronologia viene indicato l'anno di produzione, in grassetto il titolo originale e in corsivo il titolo con cui sono state trasmesse in Italia.\nLe Time Bokan trasmesse in Italia negli anni '80 circolarono quasi solo sulle TV locali (spesso su distribuzione Doro TV Merchandising), che continuarono a replicarle frequentemente per anni; solo Yattaman, la pi\u00f9 conosciuta, esord\u00ec su Rete 4 nel 1984 per poi passare comunque alla syndication. Alcune di esse hanno tuttavia avuto repliche su canali nazionali: la TV via cavo fornita da Fastweb nel 2005 trasmise \"Yattaman\"; nel 2007 l'ex canale del digitale terrestre SitcomUNO propose \"Calendar Men\" e \"I predatori del tempo\". \"Yattaman\" e \"Calendar Men\" sono stati trasmessi dal canale satellitare di Sky Cooltoon (ora dismesso), e infine Italia 2 dal 3 ottobre 2016 ha iniziato a ritrasmettere \"Yattaman\", interrompendo per\u00f2 la serie dopo soli 28 episodi.\nIl format delle \"Time Bokan\".\nUna delle idee pi\u00f9 interessanti del regista Hiroshi Sasagawa \u00e8 stata quella di caratterizzare i personaggi, in special modo i cattivi, come attori consci di stare interpretando una parte. Questo, oltre a spiegare le somiglianze fisiche fra le coppie di \u00abbuoni\u00bb e i terzetti di \u00abcattivi\u00bb che si susseguono nel corso delle varie \"Time Bokan\" (come a dire che esistono due compagnie di \u00abattori\u00bb che interpretano sostanzialmente gli stessi ruoli), d\u00e0 il via alla trasformazione delle trame degli episodi in una sorta di copione teatrale, una sorta di canovaccio su cui organizzare nuove gag.\nQuesto cambia in parte con la quinta serie, Calendar Men. La prima differenza \u00e8 la non ripetitivit\u00e0 dei personaggi, infatti i due scagnozzi Settembre e Ottobre non sono \"interpretati\" da Boyakki/Sekovitch e Tonzula/Dowalski, pur richiamando la coppia (solo il primo ha una vaga somiglianza con il \"genio\" del Trio), cos\u00ec come per i buoni. perch\u00e9 il vero eroe \u00e8 il solo Yattodetaman, anche se la ragazza Tina ha un ruolo importante nell'evocare il robot King Star. Per quanto riguarda i robot, la squadra di quelli \"buoni\" si riduce ai soli King Star e Sagittarius - il primo dimostra tra l'altro di avere una propria mente e una propria personalit\u00e0, cose che mancano completamente nelle precedenti serie. Anche i robot dei cattivi subiscono dei cambiamenti: non solo non sono pi\u00f9 usati come mezzi di trasporto, ma vengono assemblati sul momento. Essendo stata la prima serie ad essere trasmessa in Italia, nel 1982, gli spettatori dell'epoca non hanno colto i riferimenti alle precedenti serie per questi motivi.\nA partire dalla seconda serie, \"Yattaman\", il canovaccio intorno a cui ruotano pressappoco tutti gli episodi delle varie serie \u00e8 il seguente:\nDa notare che i cattivi si rivelano i veri mattatori degli episodi, infatti sono caratterizzati meglio rispetto alle loro controparti e diventano i veri protagonisti delle serie, nonostante queste siano chiamate con il nome del rispettivo eroe buono (ad eccezione de I predatori del tempo).\nOAV.\nNel 1993, 10 anni dopo la messa in onda dell'ultima serie (escludendo il remake \"Kiramekiman\"), la Tatsunoko produsse un episodio speciale delle \"Time Bokan\", un OAV realizzato solo per il mercato delle videocassette: \"Chiki-chiki Ugo-ugo Hoge-hoge Machine Mo Race\". La particolarit\u00e0 dell'episodio era che i protagonisti assoluti erano tutti i \u00abterzetti cattivi\u00bb delle varie serie, pronti a scontrarsi fra loro in una gara automobilistica senza esclusione di colpi, similmente alla vecchia serie animata di Hanna-Barbera \"Wacky Races\". La \"gara\" \u00e8 vinta dai cattivi di Yattaman, noti come \"Trio Drombo\". I \"buoni\" di ogni serie ridotti a pubblico facente il tifo, ciascuno per i propri \"cattivi\". \nL'anno seguente, grazie al successo ottenuto, un secondo OAV fu prodotto, \"Yattaman Tatsunoko Okoku de Dosokai da Koron\", in cui il trio Drombo di \"Yattaman\" si ritrova nel mondo della Tatsunoko (incontrando anche celebri personaggi della casa di produzione) per rubare lo stemma della ditta (un altro dei loschi piani del loro capo, il dottor Dokrobei) e confrontarsi un'ultima volta con i loro nemici di sempre, gli Yattaman.\nIn Italia le due videocassette sono state distribuite dalla Yamato Video che recentemente ha unito le due storie in un DVD intitolato semplicemente \"Time Bokan - Le macchine del tempo\" (nel doppiaggio italiano \"Time Bokan series\", che si dovrebbe riferire all'intera saga Time Bokan, \u00e8 stato infatti tradotto con \"Serie della macchina del tempo\").\nIl 31 dicembre 2010 i due OAV sono andati in onda per la prima volta in TV sul canale satellitare Man-ga"}
{"id": "265168", "revid": "106456", "url": "https://it.wikipedia.org/wiki?curid=265168", "title": "Ulrike Meinhof", "text": "Biografia.\nAll'inizio fu giornalista militante della sinistra radicale tedesco-occidentale, ed ebbe numerosi e fervidi contatti con membri dell'intellighenzia letteraria tedesca, tra cui Heinrich B\u00f6ll, che scrisse un articolo su di lei, Hans Mayer e Marcel Reich-Ranicki. Fu coinvolta anche nel movimento anti-nucleare e fu redattrice del giornale radicale \"Konkret\".\nNel 1961 spos\u00f2 Klaus Reiner R\u00f6hl, giornalista ed editore del giornale comunista \"konkret\", in cui lavorava la Meinhof, dal quale ebbe due figlie, le gemelle Bettina e Regine. Nel 1968 divorzi\u00f2 dal marito e aument\u00f2 il proprio impegno politico, venendo coinvolta in gruppi estremisti con base a Berlino Ovest, e maturando un senso sempre maggiore di frustrazione per l'inerzia e la poca forza ribelle dei gruppi radicali e della sinistra. Il 14 maggio 1970 aiut\u00f2 il terrorista e rapinatore Andreas Baader a evadere dalla prigione, in quella che venne considerata la sua prima azione e l'inizio della \"Rote Armee Fraktion\" (\"RAF\").\nDopo la evasione di Baader, Ulrike Meinhof si diede alla clandestinit\u00e0 insieme ad altri estremisti, dando vita al gruppo che venne ribattezzato dalla stampa tedesca \"Banda Baader-Meinhof\". Le figlie della Meinhof vennero condotte in Sicilia, dove vissero per quattro mesi in una baracca nella Valle del Belice con alcuni \"hippy\" tedeschi, fino a quando Stefan Aust, amico del padre, riusc\u00ec a raggiungerle e a riconsegnarle al padre in Germania, poche ore prima che le bimbe venissero trasferite in un campo di terroristi mediorientale.\nUnita al gruppo di fuoco della RAF, Ulrike trascorse un periodo in Giordania per essere addestrata all'uso delle armi. Dopo il rientro in Patria, il gruppo effettu\u00f2 furti e attentati a impianti industriali e basi militari statunitensi, nei quali rimasero uccise varie persone. Durante la clandestinit\u00e0 Ulrike Meinhof elabor\u00f2 ci\u00f2 che divenne il documento programmatico della RAF: ella infatti scrisse molti dei trattati e dei manifesti che il gruppo produsse, incluso quello sul concetto di guerriglia urbana, descrivendo quello che chiamava sfruttamento dell'uomo comune da parte dell'imperialismo dei sistemi capitalisti.\nDetenzione e morte.\nIl 15 giugno 1972 venne catturata a Langenhagen, nelle vicinanze di Hannover, e il 29 novembre 1974 fu condannata a 8 anni di prigione per l'attentato con esplosivo alla casa madre della casa editrice Axel Springer Verlag, fatto avvenuto ad Amburgo nel 1972 e che caus\u00f2 il ferimento di 17 persone. Rinchiusa in cella d'isolamento e sempre pi\u00f9 disprezzata dal resto dei membri della banda, Ulrike Meinhof venne rinvenuta cadavere il 9 maggio 1976, impiccata alle sbarre della finestra della sua cella. Aveva in corso un altro processo in cui rischiava l'ergastolo.\nLe autorit\u00e0 carcerarie affermarono che si fosse suicidata, ma all'autopsia ufficiale non furono ammessi testimoni e la commissione indipendente che esegu\u00ec la seconda autopsia pot\u00e9 solo appurare che la morte sopraggiunse effettivamente per impiccagione o strangolamento, per effetto apparente di soffocamento () e non di rottura delle vertebre cervicali. I membri della RAF sostennero tuttavia che fosse stata uccisa, senza portare per\u00f2 alcuna prova. L'anno successivo, il 18 ottobre 1977, ebbero lo stesso destino alcuni suoi compagni detenuti nella medesima prigione, tra cui anche Andreas Baader.\nLa Commissione d'inchiesta internazionale, composta di vari esperti, sostenne inizialmente la tesi dell'omicidio, portando anche alcuni dati medici che facevano pensare ad atti di violenza subiti. Rilev\u00f2 inoltre che i segni clinici post-mortem rivelavano piuttosto un decesso per compressione del nervo vago, ossia per pressione sulla carotide che pu\u00f2 provocare un arresto cardiaco riflesso, che porta direttamente alla morte senza anossia. L'analisi dei vestiti e del corpo della Meinhof rivel\u00f2 anche possibili segni di violenza sessuale come ecchimosi ed escoriazioni, anche se non fu possibile affermarlo con certezza. Alla fine, per\u00f2, tutti i rapporti archiviarono il caso come suicidio:\nIl cervello di Ulrike fu trafugato dal neuropatologo J\u00fcrgen Pfeiffer e inviato all'Istituto di psichiatria e medicina psicosomatica dell'Universit\u00e0 di Magdeburgo, dove fu analizzato dallo scienziato Bernhard Bogerts, il quale ipotizz\u00f2 un evidente stato di pazzia, dovuto a un fallito intervento chirurgico al cervello per l'asportazione di un tumore benigno, subito dalla Meinhof nel 1962. Il referto del professore Bogerts, venne tenuto segreto perch\u00e9 implicitamente contestava la legittimit\u00e0 della condanna subita dalla Meinhof, a causa della sua presumibile incapacit\u00e0 di intendere e volere. Dopo lunghe indagini, la figlia Bettina ha scoperto che da 25 anni il cervello della madre era giacente nel magazzino dell'universit\u00e0 di Magdeburgo e ne ha preteso la ricongiunzione con i resti sepolti nel cimitero evangelico di Mariendorf, avvenuta il 19 dicembre 2002."}
{"id": "265169", "revid": "436907", "url": "https://it.wikipedia.org/wiki?curid=265169", "title": "Nanowar of Steel", "text": "I Nanowar of Steel sono un gruppo musicale heavy metal/rock demenziale italiano formatosi agli inizi del 2003.\nTutte le pubblicazioni del gruppo sono state distribuite sotto licenza Creative Commons 2.0 BY-NC-SA, che permette il libero utilizzo del materiale per scopi non commerciali. Il loro nome \u00e8 una parodia congiunta di quelli dei Manowar e dei Rhapsody of Fire i quali, inizialmente chiamati semplicemente Rhapsody (cos\u00ec come i Nanowar avevano il nome costituito da una sola parola), furono in seguito costretti ad aggiungere \"of Fire\" per problemi di copyright.\nStoria del gruppo.\nPrimi anni e \"Other Bands Play, Nanowar Gay!\" (2003-2007).\nI Nanowar nacquero nel gennaio 2003 quando il bassista Edoardo Carlesi, in arte Gatto Panceri 666, registr\u00f2 il primo demo della band contenente sei canzoni, tra le quali \"The Only Forest of the True Metal and the Other Heavy Minerals\" e \"True Metal of Steel\". A febbraio e ad aprile dello stesso anno entrarono nel gruppo Potowotominimak, Uinona Raider, Mohamed Abdul e Sir Daniel (rispettivamente a voce, batteria e chitarre) che completarono la prima formazione dei Nanowar e pubblicarono il demo \"Triumph of True Metal of Steel\" nel giugno 2003.\nDurante il 2004 i Nanowar iniziarono a lavorare su nuovo materiale per l'album di debutto. Durante tali sessioni Potowotominimak abbandon\u00f2 la formazione per qualche mese, ritornando nei primi mesi del 2005, periodo in cui il gruppo inizi\u00f2 le registrazioni del disco. Intitolato \"Other Bands Play, Nanowar Gay!\", il disco usc\u00ec a giugno dello stesso anno e contiene brani come \"Tricycles of Steel\" (parodia di \"Wheels of Fire\" dei Manowar), \"Entra l'uomo di sabbia\" e \"The Number of the Bitch\" (cover rispettivamente di \"Enter Sandman\" dei Metallica e di \"The Number of the Beast\" degli Iron Maiden); nel disco apparve come ospite in alcuni brani Mr. Baffo, entrato poco tempo dopo in pianta stabile come secondo cantante.\nNel 2006 il gruppo cambi\u00f2 nome in Nanowar of Steel e nell'aprile di tale anno firmarono un contratto con la Mystic Empire per la distribuzione di \"Other Bands Play, Nanowar Gay!\" in Russia. Nel mese di agosto parteciparono al \"Metal Dayz Festival\" insieme a gruppi quali Nevermore e Dark Funeral; durante questa occasione il batterista Lerd'rummer ha sostituito Uinona Raider, infortunato alla mano. Durante questo concerto venne registrato l'album dal vivo \"Made in Naples\", contenente anche gli inediti \"Fight the Dragon for the Village\" e \"Odino and Valhalla\". Nel maggio 2007 invece svolsero la prima tourn\u00e9e europea attraverso il \"Power of the Power of the Power of the Great Tour 2007\", mentre nell'ottobre di tale anno hanno intrapreso l\"'European Tour Metal of Steel\".\n\"Into Gay Pride Ride\" e inediti (2008-2013).\nNel 2008 i Nanowar of Steel iniziarono i lavori sul secondo album in studio, provvisoriamente intitolato \"Metropolis Part. 3 - The Legacy\", richiamo nella prima parte al brano ' e all'album ' (entrambi dei Dream Theater) e nella seconda all'album \"Keeper of the Seven Keys - The Legacy\" degli Helloween. Le registrazioni del disco procedettero lentamente, interrotte dalle tourn\u00e9e europee \"Christmas with Nanowar Tour\" (a cavallo tra il 2008 e 2009) e il \"Goalkeeper of the Seven Keys Part. 4 Tour\", oltre ad alcune partecipazioni a diversi festival europei come DeVelinx Festival a Tongeren, il Never Give Up II di Cagliari e l'Hellfest in Francia.\nL'album esce nel 2010 con il titolo \"Into Gay Pride Ride\", venendo promosso dai videoclip di \"Nanowar\" e \"Rap-Sody\".\nNel 2012 il gruppo ha pubblicato l'inedito \"Giorgio Mastrota (The Keeper of the Inox Steel)\", ispirato al celebre conduttore televisivo, mentre il 2 agosto 2013 ha composto l'inno ufficiale della pagina Facebook Feudalesimo e Libert\u00e0, con la quale i Nanowar of Steel hanno iniziato a collaborare da marzo di tale anno.\n\"A Knight at the Opera\" (2014).\nNel 2013 il gruppo \u00e8 tornato in studio per preparare un cofanetto celebrativo dei 10 anni di attivit\u00e0 contenente un DVD live, una raccolta dei primi lavori e nuovo materiale.\nIl disco, intitolato \"A Knight at the Opera\", \u00e8 stato pubblicato il 14 marzo 2014 e contiene 14 brani del passato repertorio del gruppo, quattro inediti e un DVD con il concerto svoltosi a B\u00fclach nel 2007, tappa conclusiva dell\"'European Tour Metal of Steel\".\n\"Stairway to Valhalla\" (2018-2020).\nIl 9 novembre 2018 esce il quarto album \"Stairway to Valhalla\", il cui titolo \u00e8 parodia di \"Stairway to Heaven\" dei Led Zeppelin. La copertina \u00e8 opera del cantante Potowotominimak. Anticipato dal singolo \"The Call of Cthulhu\", nel disco vi sono apparsi vari ospiti come Fabio Lione in \"Barbie, MILF Princess of the Twilight\" e il produttore Alessandro Del Vecchio in \"Hail to Liechtenstein\".\nIl 2 luglio 2019 il gruppo ha pubblicato il singolo \"Norwegian Reggaeton\", parodia delle hit estive reggaeton che ha riscosso un buon successo, mentre il 9 ottobre dello stesso anno hanno firmato un contratto discografico con la Napalm Records, pubblicando il 13 dicembre dello stesso anno il singolo natalizio \"Valhalleluja\". Nel 2020 sono usciti ulteriori singoli digitali, tra cui \"Sneeztem of a Yawn\" (parodia sulla pandemia di COVID-19) e la reinterpretazione di \"Deepthroat Revolution\" di Immanuel Casto.\nIl 4 dicembre 2020 la Napalm Records ha ripubblicato \"Stairway to Valhalla\" in edizione doppio vinile con un CD bonus contenente i vari singoli stand-alone precedentemente distribuiti negli ultimi due anni.\n\"Italian Folk Metal\" (2021-presente).\nNel gennaio 2021 hanno annunciato il cambio del logo e, con esso, una temporanea svolta di genere, passando dal metal alla musica pop. L'8 febbraio 2021 \u00e8 stato pubblicato il singolo \"Formia\", seguito il 3 marzo da \"Biancodolce\".\nIl 27 aprile i Nanowar of Steel hanno annunciato l'album \"Italian Folk Metal\" previsto per luglio dello stesso anno, insieme al doppio video \"La maledizione di Capitan Findus\" e la versione in tedesco \"Der Fluch des Kapt'n Iglo\", che presenta Maurizio Merluzzo nel ruolo di Capitan Findus e Marco Arata come suo rivale.\nStile musicale.\nI Nanowar of Steel propongono brani caratterizzati da testi demenziali e da un suono che riprende riccamente il power metal e l'heavy metal anni ottanta, ripropronendo brani gi\u00e0 noti del genere heavy metal modificandone i testi per trasformarli in parodia. Analogamente parodistici sono il look e l'atteggiamento del gruppo; il nome stesso Nanowar \u00e8 una distorsione di Manowar.\nFra le parodie pi\u00f9 note vi sono \"Master of Pizza\" (\"Master of Puppets\" dei Metallica), \"Emerald Fork\" (\"Emerald Sword\" dei Rhapsody of Fire, parodiata anche con la canzone \"Rap-Sody\") e \"The Number of the Bitch\" (\"The Number of the Beast\" - Iron Maiden). Tra i pezzi pi\u00f9 famosi del gruppo vi sono \"Giorgio Mastrota (The Keeper of the Inox Steel)\" e \"Norwegian Reggaeton\", che hanno ottenuto milioni di visualizzazioni su YouTube."}
{"id": "265171", "revid": "31014467", "url": "https://it.wikipedia.org/wiki?curid=265171", "title": "Malvagio", "text": ""}
{"id": "265172", "revid": "22475", "url": "https://it.wikipedia.org/wiki?curid=265172", "title": "Villain", "text": ""}
{"id": "265173", "revid": "486946", "url": "https://it.wikipedia.org/wiki?curid=265173", "title": "Lingua frisona", "text": ""}
{"id": "265182", "revid": "125465872", "url": "https://it.wikipedia.org/wiki?curid=265182", "title": "Sebastiano Caboto", "text": "Tra il 1508 e il 1509 guid\u00f2 una spedizione per conto dell'Inghilterra per trovare un passaggio a nord-ovest mentre nel 1526, ora al servizio della Corona spagnola, viaggi\u00f2 in Sud America dove esplor\u00f2 il Rio de la Plata e i territori circostanti. \nBiografia.\nNascita.\nLe informazioni sul luogo e la data di nascita di Sebastiano Caboto sono contrastanti e oggetto di dibattito. Sebastiano stesso raccont\u00f2 a Richard Eden di essere nato a Bristol e di essere andato a vivere a Venezia quando aveva quattro anni. In un'altra versione, disse a Gasparo Contarini, l'ambasciatore veneziano alla corte di Carlo V di essere nato a Venezia, ma di essere stato educato in Inghilterra. Quest'ultima tesi \u00e8 confermata anche dallo storico Pietro Martire d'Anghiera, conoscente di Sebastiano, il quale dice che Caboto nacque a Venezia ma fu portato dai genitori in Inghilterra quando era ancora un bambino. \nPer quanto riguarda la data di nascita, dal racconto di Sebastiano stesso si deduce che fosse nato nei primi anni 1480. Lo storico James Williamson arriv\u00f2 alla conclusione che Sebastiano non poteva essere nato pi\u00f9 tardi del 1484. Esiste comunque chi (Tarducci) ritiene che la nascita di Sebastiano debba essere retrodatata al 1474 in quanto Sebastiano, per godere del privilegio reale di Enrico VII d'Inghilterra del 5 marzo 1496 sarebbe dovuto essere almeno maggiorenne. \nSebastiano era il figlio secondogenito di Giovanni essendo Luigi (Ludovico in altre fonti) il fratello maggiore mentre Santo il terzogenito. \nIl viaggio in Nord America col padre (1497).\nCon molta probabilit\u00e0 Sebastiano partecip\u00f2 alla spedizione del padre Giovanni Caboto in cui quest'ultimo, partito da Bristol il 2 maggio 1497 a bordo della nave \"Matthew\", tocc\u00f2 le coste dell'Nord America settentrionale. \u00c8 controverso il luogo in cui Caboto approd\u00f2; infatti \u00e8 incerto se fosse la Nuova Scozia o Terranova. \nIn un mappamondo a stampa del 1544 attribuito a Sebastiano Caboto e attualmente conservato alla Biblioth\u00e8que nationale de France compare una didascalia in spagnolo in cui si segnala che la \"nuova terra\" \u00e8 stata scoperta da Sebastiano insieme a suo padre Giovanni nell'anno 1494 (segnato in numeri romani come MCCCCXCIV), anzich\u00e9 nel 1497. Secondo molti storici la datazione contrastante sarebbe dovuta ad un errore di stampa.\nI primi incarichi con l'Inghilterra e la Spagna.\nNel 1504 Sebastiano Caboto guid\u00f2 una spedizione da Bristol al Nuovo Mondo, utilizzando due navi: \"Jesus of Bristol\" e \"Gabriel of Bristol\". Queste erano state fornite da Richard Savery e Philip Ketyner e allestiti da Robert Thorne e Hugh Elyot. Al loro ritorno, trasportarono una certa quantit\u00e0 di pesce salato, il che suggerisce che il viaggio fosse almeno in parte commerciale e che altre spedizioni potrebbero aver incluso anche l'attivit\u00e0 di pesca. A Caboto fu concessa un'annualit\u00e0 di \u00a310 il 3 aprile 1505 da Enrico VII per i servizi \"dentro e intorno ai delle nuove terre fondate\".\nNel 1509 part\u00ec da Bristol e si diresse verso Nord per cercare appunto il passaggio a Nord-Ovest. Non lo trov\u00f2 ma in compenso esplor\u00f2 le coste dell'America settentrionale dalla punta meridionale dell'isola di Baffin fino alla Florida.\nNel 1512 Sebastiano venne assunto da Enrico VIII d'Inghilterra come cartografo a Greenwich. Nello stesso anno venne nominato capitano da Ferdinando II di Aragona. Alla morte di Ferdinando II, torn\u00f2 in Inghilterra, nel 1517, dove cerc\u00f2 di vincere l'opposizione del Viceammiraglio Perte per una nuova spedizione. Nel 1522, torn\u00f2 in Spagna, ove ebbe un nuovo incarico e assunse il grado di \"Piloto Mayor de Castilla\" nella \"casa de Contrataci\u00f3n\" di Siviglia; di fatto divenne il cosmografo pi\u00f9 importante del regno, responsabile del \"Padr\u00f3n Real\", la carta del mondo di allora aggiornata con le notizie riportate da ogni spedizione che tornava dalle Indie Occidentali. In quel periodo offr\u00ec segretamente i suoi servigi anche a Venezia. Voleva trovare il Passaggio a nord-ovest per la Cina.\nIl viaggio in Sud America.\nIl 4 marzo 1525 ricevette il grado di Capitano Generale della Spagna. Il 4 marzo 1525 gli fu affidato il comando di una flotta che doveva determinare dall'osservazione astronomica la precisa delimitazione del Trattato di Tordesillas, che definiva l'area dei monopoli spagnoli e portoghesi. La spedizione avrebbe dovuto anche trasportare i coloni nelle isole Molucche, nel Pacifico, per rafforzare le rivendicazioni spagnole nelle isole delle spezie. Questo viaggio fu ufficialmente annotato come una spedizione per la scoperta di Tarsis, Ofir, Catai orientale e Cipango (Giappone). Questa spedizione consisteva di quattro navi con 250 uomini e salp\u00f2 da Sanl\u00facar de Barrameda il 3 aprile 1526.\nQuando Caboto sbarc\u00f2 con la sua spedizione in Brasile, tuttavia, raccolse voci sulla grande ricchezza del re Inca e sull'invasione quasi riuscita di Aleixo Garcia. Abbandon\u00f2 quindi la il suo incarico ed esplor\u00f2 l'interno del R\u00edo de la Plata lungo il confine settentrionale dell'attuale Argentina.\nCaboto si era gi\u00e0 guadagnato la disapprovazione del suo equipaggio bloccando la flotta in una fase di stasi e facendo incagliare l'ammiraglia al largo dell'isola di Santa Catarina. La sua decisione riguardo al R\u00edo de la Plata port\u00f2 alla resistenza aperta di Martin M\u00e9ndez (suo luogotenente generale), Miguel de Rodas (pilota della Capitana) e Francisco de Rojas (capitano di una delle altre navi). Affront\u00f2 l'ammutinamento abbandonando questi uomini e altri ufficiali sull'isola di Santa Catarina, dove si crede che siano morti tutti ad eccezione di de Rojas che ripar\u00f2 a San Vincente e che sarebbe stato incontrato da Caboto nel suo viaggio di ritorno due anni pi\u00f9 tardi.\nNella zona dell'attuale citt\u00e0 argentina di Santa Fe fond\u00f2 un villaggio fortificato, detto di Sancti Spiritu (Santo Spirito). Rimase nella zona per vari anni, esplorando alcuni fiumi delle vicinanze e facendo osservazioni di carattere naturalistico. I suoi luogotenenti Francisco C\u00e9sar, Francisco de Rojas, Mart\u00edn M\u00e9ndez e Miguel de Rodas si inoltrarono all'interno alla ricerca del favoloso regno del Per\u00f9, ma arrivarono, forse, solo nella zona dell'attuale Bolivia.\nCaboto navig\u00f2 nell'ampio R\u00edo de la Plata e trascorse cinque mesi esplorandone l'estuario. Fece erigere un forte, chiamato \"San Salvador\", al confine fra l'Uruguay e il R\u00edo San Salvador. Questo fu il primo insediamento spagnolo nell'odierno Uruguay.\nLasciando l\u00ec le due navi pi\u00f9 grandi, risal\u00ec il fiume Paran\u00e1 con il brigantino e una galea costruita a Santa Catarina. Il suo residuo equipaggio costru\u00ec un altro piccolo forte, chiamato \"Santo\" o \"Esp\u00edritu Santo\", alla confluenza del Paran\u00e1 e del R\u00edo Carcara\u00f1\u00e1. Questo fu il primo insediamento spagnolo nell'attuale Argentina; la citt\u00e0 di Gaboto fu poi costruita nelle vicinanze e chiamata cos\u00ec in suo onore. Caboto torn\u00f2 a San Salvador, perdendo 18 uomini in un'imboscata, superando la spedizione di Diego Garc\u00eda de Moguer allora in corso.\nCome risultato di questo incontro, Caboto rimand\u00f2 una nave in Spagna. La \"Trinidad\" salp\u00f2 l'8 luglio 1528 con i suoi rapporti, le accuse contro gli ammutinati e richieste di ulteriori aiuti. Nella primavera del 1529, torn\u00f2 a monte di Esp\u00edritu Santo, che scopr\u00ec essere stato sopraffatto e bruciato dagli indigeni durante la sua assenza. Recuper\u00f2 il cannone e torn\u00f2 a San Salvador.\nNell'agosto 1530 il villaggio che aveva fatto costruire venne distrutto dai nativi, cos\u00ec decise di rientrare in Spagna. Caboto navig\u00f2 lungo la costa fino a S\u00e3o Vicente, dove acquis\u00ec 50 schiavi e ritrov\u00f2 Francisco de Rojas, unico sopravvissuto degli ammutinati, al quale diede la possibilit\u00e0 di rientrare con lui in Spagna. Caboto viaggi\u00f2 lungo la costa del Brasile prima di attraversare l'Atlantico, raggiungendo Siviglia il 22 luglio 1530, con una sola nave e 24 uomini.\nSebastiano Caboto fu chiamato in giudizio con l'accusa, provenuta dalla Corona, da de Rojas e dalle famiglie di Rodas e M\u00e9ndez, di disobbedienza, di cattiva amministrazione e di aver causato la morte di ufficiali sotto il suo comando. Il processo si concluse nel febbraio 1532 con la condanna di Caboto a pesanti multe e a due anni di reclusione a Orano, in Nord Africa. Era il febbraio 1532. Cadde inascoltata una sua richiesta al re Carlo V di organizzare un'altra spedizione in Asia orientale progettata per l'autunno del 1532, anche perch\u00e9 in quel periodo Carlo V aveva concesso a Francisco Pizarro l'autorizzazione alla conquista del Per\u00f9. \nAnni a seguire e morte.\nIl suo esilio in Nord Africa fu presto condonato e Caboto mantenne il titolo di Piloto Mayor fino al 1547 o al 1548. Pur abbandonando la navigazione, in questi anni Sebastiano continu\u00f2 ad occuparsi di cartografia e in particolare all'aggiornamento del \"Padr\u00f3n Real\", la carta ufficiale spagnola delle navigazioni. Dell'attivit\u00e0 di questo periodo ci \u00e8 pervenuto il gi\u00e0 citato mappamondo a stampa del 1544 e da molti attribuito a Sebastiano Caboto sebbene i numerosi errori geografici abbiano spinto diversi storici a dubitarne la paternit\u00e0 del navigatore. \nTra il 1548 e il 1550 lasci\u00f2 la Spagna ritornando in Inghilterra, dove pare che abbia esercitato la funzione di consulente e supervisore geografico di questioni marittime presso la corte del re Edoardo VI, il quale gli garant\u00ec una cospicua pensione. Nel frattempo Caboto aveva riaperto le trattative con Venezia offrendole i suoi servigi, probabilmente in cambio della restituzione delle propriet\u00e0 di famiglia in territorio veneto. \nSebastiano Caboto fu tra i fondatori e poi governatori della societ\u00e0 commerciale inglese \"Company of Merchant Adventurers to New Lands,\" che si proponeva di raggiungere l'estremo oriente da un passaggio nord-est partendo dall'Inghilterra. Nell'ambito di questo progetto, nel 1553 aiut\u00f2 ad organizzare una spedizione guidata da Sir Hugh Willoughby and Richard Chancellor. Nel 1555 fu costituita una nuova compagnia, la Compagnia di Mosca, di cui Caboto fu nominato governatore a vita. La Compagnia di Mosca ebbe molto successo inaugurando un duraturo rapporto commerciale tra Inghilterra e Russia. \nMor\u00ec serenamente a Londra nell'autunno del 1557. \nReputazione.\nDal tardo XVI secolo fino alla met\u00e0 del XIX secolo, gli storici credevano che fosse stato Sebastiano Caboto, piuttosto che suo padre Giovanni, a guidare le famose spedizioni partite da Bristol verso la fine degli anni 1490 che portarono alla scoperta europea (o meglio riscoperta, dopo le spedizioni dei Vichinghi), del Nord America. Questo errore sembra essere stato attribuito ai resoconti di Sebastiano nella sua vecchiaia. Le conseguenze furono che l'influente scrittore geografico Richard Hakluyt rappresent\u00f2 suo padre Giovanni Caboto come prestanome per le spedizioni e sugger\u00ec che era stato Sebastiano a guidarle effettivamente. \nQuando i nuovi ritrovamenti d'archivio nel XIX secolo dimostrarono che non era cos\u00ec, la figura di Sebastiano Caboto fu rivalutata in negativo. Sebastiano venne denigrato e pi\u00f9 volte descritto, in particolare da Henry Harrisse, come un impostore ed un ciarlatano che si era volontariamente attribuito i meriti del padre. "}
{"id": "265188", "revid": "125634175", "url": "https://it.wikipedia.org/wiki?curid=265188", "title": "Paullinia cupana", "text": "La guaran\u00e0 (Paullinia cupana ) \u00e8 una pianta rampicante, sempreverde, nativa della foresta amazzonica appartenente alla famiglia delle Sapindaceae. Contiene guaranina (altro nome con il quale \u00e8 nota la caffeina), che gli conferisce le sue propriet\u00e0 eccitanti.\nMorfologia.\nAllo stato spontaneo pu\u00f2 raggiungere anche i tredici metri d\u2018altezza; pu\u00f2 sia appoggiarsi ad altri alberi della foresta sia restare eretta senza sostegno. Quando per\u00f2 viene coltivata per sfruttamento industriale, \u00e8 tenuta sotto forma di alberello o di arbusto, non pi\u00f9 alto di due/tre metri, per facilitare la raccolta dei semi. Ha una leggera corteccia verde sui rami giovani che diventa, per\u00f2, marrone sul tronco e sulle ramificazioni maggiori.\nLe sue foglie sono alterne a picciolo breve; sono coriacee, di colore verde lucido sulla pagina superiore, verde opaco su quella inferiore; presentano un margine intero e nervature principali pennate. I fiori sono bianchi, brevemente peduncolati, singoli o, pi\u00f9 spesso, raccolti in gruppi fino a quindici/venti. Il frutto \u00e8 una drupa, molto consistente, con epicarpo pergamenaceo di colore rosso fuoco, mesocarpo parenchimatoso biancastro che racchiude l'endocarpo (ossia il seme) legnoso che diventa della grandezza di un pisello dopo l'essiccamento.\nHabitat.\nIl suo habitat ideale \u00e8 quello della foresta amazzonica dove cresce spontaneamente lungo i fiumi. Questa pianta viene anche coltivata a scopo industriale; la sua coltivazione si concentra soprattutto nei comuni di Mau\u00e9s e Urucar\u00e0, situati lungo il Rio delle Amazzoni, ad est di Manaus.\nStoria e cultura.\nIl nome guarana deriva dal termine guaran\u00ed \"guara-n\u00e1\", che a sua volta deriva dal \"warana\" dei Sater\u00e9 Maw\u00e9.\n\u00c8 stata una pianta sacra per le trib\u00f9 indios, in particolare dei Guaran\u00ed. A causa del suo frutto, attorno a questa piccola pianta sono nate leggende e miti; secondo una di queste, Cereaporanga, una bella giovane e florida amazzone incontr\u00f2 un giovane di una trib\u00f9 nemica e si innamor\u00f2 di lui. Le loro trib\u00f9 erano purtroppo nemiche e non avrebbero compreso n\u00e8 acconsentito il loro amore: decisero quindi di fuggire insieme e vivere liberamente il loro amore. Durante il tragitto Cereaporanga incontr\u00f2 una anaconda ferita e, nonostante il pericolo, il suo buon cuore la spinse ad aiutarla; la cur\u00f2 con tutto il suo affetto, ma non sapeva che questo gesto le sarebbe stato fatale.\nA causa di questa sosta, la sua trib\u00f9 che la stava cercando raggiunse i due: Cereaporanga, certa che il suo uomo sarebbe stato catturato e ucciso, stabil\u00ec un patto di amore e di morte; chiese al grosso serpente di stringerli, con tutta la sua forza, nel loro ultimo abbraccio. Gli indios, vedendo i due innamorati nel loro ultimo gesto, si disperarono per la morte della loro protetta. Chiesero subito aiuto alla dea della bellezza e della vita affinch\u00e9 almeno lo spirito della donna non li abbandonasse; cos\u00ec la dea, commossa dal gesto di Cereaporanga, fece nascere dai suoi occhi una pianta i cui frutti ricordano, all'aprirsi, i due splendidi occhi neri di Cereaporanga.\nUsi.\nIl guaran\u00e0 \u00e8 sempre stato considerato dagli indios come elisir di lunga vita; la sua importanza era alta in tutte le varie trib\u00f9, dato che forniva loro cibo e mezzi per curare le malattie, preparava e sosteneva l'organismo.\nIl suo utilizzo era centrato soprattutto sull'effetto tonico\u2013stimolante e veniva quindi impiegato per aumentare la resistenza fisica, per la caccia, ecc. Molte trib\u00f9 di indios, per\u00f2, andarono oltre a questo palese effetto e utilizzavano il guaran\u00e0 anche per combattere la diarrea, per alleviare i dolori mestruali, per le malattie che indebolivano - e anche per riuscire a vedere/capire meglio le cose che ci circondano; uno scopo sicuramente legato al fatto che la pianta stessa ha gli \"occhi per vedere\".\nVenivano utilizzati esclusivamente i semi, e ogni trib\u00f9 aveva il suo sistema di prepararli. Ma, in genere, i Nativi brasiliani tendono tutti alla stessa preparazione: si colgono i grappoli, scegliendo i frutti quando sono semi-aperti, che sono messi in contenitori pieni d'acqua fredda per estrarne l'epicarpo e, dopo la pulizia, sono tostati a fuoco lento nello stesso giorno della raccolta; successivamente sono pestati.\nRidotti i semi in polvere si aggiunge un po' d'acqua, continuando a pestarli fino a formare una pasta omogenea. A questa pasta le si d\u00e0 una forma di \u00abpanetto\u00bb e la si porta al sole, dopo viene messa a fumigare al fuoco di rami resinosi. Questo panetto viene poi grattugiato al momento del bisogno.\nNelle preparazioni del Venezuela, invece, i semi spogliati dagli involucri vengono triturati in acqua calda, addizionati con farina di manioca, lasciati fermentare per un certo tempo ed impastati con l'acqua bollente fino ad ottenere una pasta che viene essiccata e fumigata.\nIl guaran\u00e0 viene molto utilizzato nell'America meridionale per la preparazione di una famosa bibita, leggermente frizzante, chiamata appunto \u00abguaran\u00e0\u00bb, simile nell'aspetto e nel gusto ai vari tipi di bibite a base di cola, che ha un sottile effetto stimolante e un sapore dolce. Per il suo uso medicamentoso lo si pu\u00f2 trovare in compresse, in bastoncini o, meglio ancora, in polvere. Ultimamente, sul mercato europeo, si trovano in commercio anche delle caramelle e dei cioccolatini a base di guaran\u00e0.\nComposizione chimica.\nComposizione chimica nei semi secchi:\nPropriet\u00e0.\nNon esiste evidenza scientifica su Guaran\u00e0 e propriet\u00e0 terapeutiche. Spesso questo genere di prodotti viene fregiato come apportatore di benessere generale; per quanto apporti soggettivamente benessere, si tenga conto del normale avviso che si d\u00e0 a soggetti di una certa suscettibilit\u00e0 circolatoria, per le sostanze eccitanti in generale almeno al pari della caffeina, e cio\u00e8 che una sufficiente ipereccitazione pu\u00f2 dare, in soggetti sensibili, problemi circolatori anche gravi. Si suppone la presenza di 'tracce' di sostanze ancora sconosciute e neuroattive in presenza millesimale, di non conosciuta azione a livello neurologico, con spiccata azione verso l'eccitabilit\u00e0.\nAlcuni degli effetti indesiderati neurologici pi\u00f9 comuni sono: agitazione, ipereccitabilit\u00e0, nervosismo, insonnia, aritmie di vario genere in soggetti predisposti, ipertensione arteriosa."}
{"id": "265191", "revid": "446353", "url": "https://it.wikipedia.org/wiki?curid=265191", "title": "Cusano Mutri", "text": "Cusano Mutri \u00e8 un comune italiano di abitanti della provincia di Benevento in Campania. Fa parte del parco regionale del Matese e della comunit\u00e0 montana del Titerno.\nGeografia fisica.\nUbicato sul versante sud del Matese, inglobato nell'antico Sannio Pentro, oggi al confine tra Campania e Molise. Dista 20\u00a0km dall'antica citt\u00e0 romana di Telesia sul versante sud-ovest, in Campania, e a 30\u00a0km dall'altra citt\u00e0 romana Saepinum, in Molise, sul versante nord-est.\nIl suo territorio si estende per circa 60\u00a0km\u00b2, con altimetria minima di 257 m alla gola di Lavella - e massima di 1823 m al Monte Mutria al confine con il Molise.\nStoria.\nSecondo gli storici Cusano Mutri \u00e8 la sannita \"Cossa\", onde \"Cosano\", distrutta dai Romani unitamente a Telesia.\nIl nome, che significherebbe \"coppa\", ne indicherebbe anche la configurazione topografica da cui deriverebbe il primitivo simbolo ideografico \"Q\" che rappresentava la cerchia dei monti con la gola di Lavello, unico sbocco. Notizie certe affiorano solo nel 490 d.C., quando papa Felice III invi\u00f2 un presbitero per officiare nella cappella del \"castrum\" (castello).\nAgli inizi dell'VIII secolo vi si insediarono alcuni benedettini voltumesi stanziatisi nella chiesa di Santa Maria del Castagneto mentre nelle campagne sorsero pi\u00f9 di una dozzina di nuclei abitati, contrassegnati da edifici di culto. Il comprensorio, sicuro perch\u00e9 facilmente difendibile, rappresentava un rifugio per le popolazioni limitrofe angustiate dalle incursioni saracene.\nIl punto di svolta si verific\u00f2 con la dominazione normanna che dette inizio ad una fase di inurbamento che tocc\u00f2 il suo culmine nel secoli XV e XVI. Si ebbe l'espansione dell'abitato, come tuttora si conserva, essendo scampato al devastante terremoto del 5 giugno 1688 che distrusse quasi tutti i paesi del circondario.\nConcesso in feudo alla famiglia Sanframondo, che lo detenne fino alla met\u00e0 del 1400, Cusano successivamente, in un secolo, pass\u00f2 per le mani di molteplici feudatari (De Vera, De Clavellis, Gaetano, Colonna, Carafa, del Tufo, Origlia, Monsolino, Barrionovo, Leone), dimostrando lo spirito libertario della popolazione che, sotto i Barrionovo (1605 - 1710), raggiunse un buon livello di benessere.\nL'economia locale si basava soprattutto sulla pastorizia e sull'industria della lana. La decadenza inizi\u00f2 nella seconda met\u00e0 dei Settecento quando, tra l'altro, la privatizzazione della dogana di Foggia mise in crisi il sistema della transumanza. Malgrado ci\u00f2 Cusano non ebbe un declino rapido ma, nonostante la tenacia dei suoi abitanti, la decadenza fu inarrestabile.\nLe attivit\u00e0 economiche legate alla pastorizia durarono per tutto l'Ottocento e l'andamento demografico non conobbe decrementi verticali. Il fenomeno migratorio iniziato dopo l'Unit\u00e0 d'Italia \u00e8 tuttora perdurante.\nMonumenti e luoghi d'interesse.\nArchitetture religiose.\n\u00c8 la pi\u00f9 antica chiesa di Cusano Mutri. Sorge sulla spianata vicina al luogo dove era sito il castello e di cui si oggi si vedono alcuni ruderi, nella zona pi\u00f9 alta del paese (\"Terra Alta\"), in ubicazione soprastante alla prima chiesa dedicata a San Pietro all'Elce nel 490. L'attuale edificio fu costruito nel 550 ma sub\u00ec successive ricostruzioni e venne riconsacrata l'ultima volta nel 1626. La facciata si presenta in forma irregolare. Non mostra nell'insieme alcun motivo architettonico o fregio artistico di rilievo.\nLa chiesa ha tre navate con tre portali in pietra e sulla porta di quello centrale vi \u00e8 infisso un bel picchiotto di bronzo. Dietro l'altare maggiore una pala barocca che mostra in alto l'Eterno Padre e l'Epifania. Sotto la Sacra Famiglia contornata da Angeli. Ai lati due re Magi a cavallo. In una nicchia al centro \u00e8 il busto di Santa Chiara in omaggio di colei che don\u00f2 l'opera alla chiesa, marchesa Chiara Origlia. Nelle due nicchie laterali vi \u00e8 a destra San Paolo e a sinistra San Pietro, in grandezza naturale. In altri dieci nicchie, cinque per lato, sono i busti degli altri apostoli. Il lavoro fu compiuto da mastro Domenico de Luca nel 1661.\nIl campanile, quadrangolare, con archi a sesto tondo e cupolotto terminale fu ricostruito nel 1647. La campana maggiore che porta nome Vittoria reca incisi i nomi degli artefici Gerardo e Luigi Mita da Vignola che la fusero nello spiazzo antistante il castello nel 1786. la leggenda vuole che durante la fusione ricche donne cusanesi abbiano versato nel crogiuolo monili di oro per unirli al sacro bronzo.\nLa chiesa di San Nicola, ubicata al centro dell'attuale nucleo storico di Cusano, all'epoca della sua fondazione (700 d.C.) era \u201cextra moenia\u201d, sita davanti alla \u201cPorta di mezzo\u201d. Fu elevata a parrocchia dopo l'anno 1100, con l'annessione della chiesetta di Sant'Antonino e del dismesso monastero di Santa Maria del Castagneto.\nNel 1757 ebbe corpo la volont\u00e0 di innalzare S. Nicola a \u201cPatrono della Terra di Cusano\u201d, confermata nel 1760, quando detta parrocchia fu annessa all'arcipretale San Giovanni Battista, per la riduzione del numero degli abitanti nel suo territorio.\nRisalente al XII secolo \u00e8 stata Chiesa rettoriale dell'Universit\u00e0 di Cusano. Ha tre navate, una torre campanaria e, all'interno, un'acquasantiera di pietra del Seicento. Conserva una statua della Vergine del Rosario del 1689 e nella sacrestia vi \u00e8 una bella fontana in pietra.\nPer la sua baricentricit\u00e0 nell'abitato di Cusano e per porre fine alle ultracentenarie controversie tra le parrocchie dei Santi Apostoli Pietro e Paolo, zona alta (n'ch\u00e8p\u00eb a Terra) e di San Giovanni Battista, zona bassa (vascia a Terra), divenne \u201cchiesa municipale\u201d. \u00c8 stata chiusa al culto per lavori di restauro dal 1984 al 2011 in seguito alle lesioni provocate dal terremoto dell'Irpinia del 1980. Il 22 dicembre 2011 \u00e8 stata riaperta ai fedeli. Resta ancora in attesa di lavori di restauro la Chiesa Inferiore dedicata a San Domenico.\n\u00c8 situata nella piazzetta omonima della Terra Bassa con una facciata richiamante lo stile romanico. \u00c8 la pi\u00f9 ampia delle chiese di Cusano. Ha cinque navate e una torre campanaria.\nIl suo ingresso si fregiava di un portale in pietra egregiamente scolpito dall'artista Ferrante da Cerreto Sannita. \u00c8 opera del 1537 e fu ordinata dall'arciprete Domenico Petrucci. Successivamente il portale fu posto sulla nicchia del battistero che \u00e8 alla destra di chi entra. Il fonte battesimale \u00e8 sempre del tipo arcaico e reca scolpiti l'Agnello ed il ferro di cavallo. Porta la data del 1444. L'interno \u00e8 a tipo basilicale con imponenti colonne di pietra. In questa chiesa si conserva un prezioso reliquiario d'argento cesellato racchiuso in una custodia di cuoio rabescato, opera del Trecento, che racchiude una Spina della Corona posta sul capo di Ges\u00f9.\nNella piazzetta a sinistra della chiesa si erge una torre campanaria di forma quadrangolare eretta con pietre di spolio.\nSita nel borgo omonimo, costruita a volta con un unico altare. La fondazione del manufatto risalirebbe fra le cappelle sorte prima del Mille, cosa possibile, ma \u00e8 da aggiungere, dedicata certamente ad altro santo, cosa usuale in passato, giacch\u00e9 San Rocco visse in Francia dal 1350 al 1379. La sagrestia si trova in fondo a sinistra, lato di collocamento anche di una piccola statua del Santo titolare. Sul semplice altare marmoreo dell'inizio del Novecento, con pavimento di piastrelle cerretesi del 1756, troneggia un quadro dell'Immacolata Concezione con San Rocco eseguito nel 1855.\nSulla facciata principale nelle due nicchie speculari sono collocati dei pannelli di maioliche cerretesi raffiguranti uno Santa Maria delle Grazie con San Pasquale e Sant'Antonio, mentre l'altro l'Immacolata con San Rocco e San Giacomo. Qui si ritir\u00f2, vi mor\u00ec ed \u00e8 sepolto Giuseppe Vitelli, per i cusanesi \u201cZi monach\u00eb Sant\u00eb\u201d, in religione Fra Carlo, ritenuto santo dalla popolazione.\nIl 5 giugno del 1688, l'anno del catastrofico terremoto del Sannio che provoc\u00f2 la distruzione dei paesi limitrofi, Cusano sub\u00ec solo lievi danni e per ringraziamento furono edificate due cappelle: Santa Maria della Piet\u00e0 (poi sconsacrata) e quella della Santa Croce utilizzando le pietre e l'area del fortino \"Castelluccio\", ribattezzando poi l'altura principale Monte Calvario.\nNel 1805, tra la fine di luglio e i primi di agosto ripetute scosse sismiche indussero i cusanesi, penitenti, a recarsi al Calvario con la Spina Santa, reliquia ritenuta della corona di Cristo. Questa miracolosamente divenne bianca (il prodigio \u00e8 documentato con atto notarile) e il moto tellurico smise. Ancora oggi il 3 agosto, di buon mattino, si svolge tale processione con partecipanti scalzi.\nLa chiesa \u00e8 a croce latina ad una sola navata, con volta a botte. \nSull\u2019altare centrale troneggia una \u201cCrocefissione con le pie donne\u201c;\nSullo stesso lato, parallelamente alla navata, troviamo il campanile, la sacrestia e dei locali su pi\u00f9 livelli, adibiti a dimora dei vari eremiti succedutisi.\nNello spazio antistante la Chiesa troviamo tre croci in ferro ed un altare per le celebrazioni liturgiche.\nUna delle cappelle rurali fondate fra l'800 e il 950 dai Benedettini dell'abbazia di San Vincenzo al Volturno. Dopo il 1100, con l'avvento dei Normanni e l'arroccamento della popolazione verso il centro abitato per motivi di sicurezza, i nuclei abitativi del contado decaddero. Il borgo di San Vito, grazie alla rilevanza strategica del suo sito, dopo un primo abbandono, rifior\u00ec e nel 1700 raggiunse un alto splendore. Il papa Clemente XII, nel 1733, concesse l'indulgenza plenaria per il giorno di San Vito, anche ai visitatori di qualsiasi tempo. Ugualmente fece papa Pio VI nel 1786.\nQuesta antica chiesa \u00e8 tra le pi\u00f9 interessanti della diocesi per fondazione e storia. Fu Teoderata, moglie del duca di Benevento Romoaldo I, da poco convertitasi al Cristianesimo per opera del vescovo Barbato di Benevento, che qui diede vita a un cenobio femminile, alla fine del secolo VII, sui resti di un tempio italico. Fondazione dovuta al ritrovamento di una icona nel tronco cavo di un castagno. Il figlio Gisulfo I, nel 703, la don\u00f2 al nascente complesso benedettino maschile di San Vincenzo al Volturno. Il monastero intorno all'anno 861 sub\u00ec un'usurpazione, tanto che per sedare le controversie nell'agosto dell'897, intervenne l'imperatrice Ageltrude, venuta da Spoleto. Le ingerenze continuarono e le sudditanze ai Volturnesi furono confermate da papa Stefano VII e dopo di lui dai successori Marino II, Ottone II, Gregorio V; come pure gli imperatori: Enrico II e Corrado II. I benedettini stanziatisi, tra l'800 e il 1100, fondarono pi\u00f9 di una dozzina di chiesette sparse in tutta la vallata; di molte solo la toponomastica ne conserva il ricordo. Con l'avvento del nuovo millennio anche i papi Leone IX nel 1053 e Nicola II nel 1059 dovettero intervenire per S. Maria del Castagneto. L'avanzare dei Normanni e la decadenza della casa madre volturnese, mutarono gli scenari politici. Per insicurezza le campagne si spopolarono ma il borgo di S. Maria, anche se provato, sopravvisse; ugualmente la chiesa anche se il primitivo impianto basilicale fu ridotto da tre a due navate. La corte papale nel 1342, da Avignone dove risiedeva Clemente VI, intervenne con ampie indulgenze, ma la decadenza fu inarrestabile. Nel 1868, col Regno d'Italia, alla chiesa furono espropriati i residui cespiti.\nFu realizzata per volere e a spese del benestante Paolantonio Petrillo e di suo figlio il sacerdote don Nicol\u00f2. La posa della prima pietra risale al 1\u00ba maggio del 1746, in prossimit\u00e0 della festa dei SS. Apostoli Filippo e Giacomo. \nConosciuta semplicemente col nome di \u201cPiet\u00e0\u201d, \u00e8 una chiesetta sconsacrata, da circa mezzo secolo, e gi\u00e0 funzionante nel 1689 sita nel borgo del \"Colle della Croce\u201d. L'interno \u00e8 inusuale per l'architettura sacra cusanese; la parte posteriore \u00e8 pi\u00f9 larga che lunga. La cupola \u00e8 a pianta ellittica. La campana, datata 1786, \u00e8 ora nella biblioteca comunale. La statua della Madonna del Latte, di questa cappella, si custodisce nella chiesa parrocchiale dei Santi Apostoli Pietro e Paolo.\nArchitetture civili.\nIl centro storico di Cusano Mutri, borgo tipicamente medievale, conserva ancora la sua struttura originaria caratterizzata da stradine tortuose, ampie scalinate, archi e case con portali e finestre in pietra lavorata locale.\nLa \"porta di mezzo\", costituita da un semplice architrave in pietra, si erge sulla scalinata detta \"vicinato lungo\" ed un tempo divideva il paese medievale dalla parte dell'abitato di espansione quattrocentesca.\nIl palazzo \u00e8 un mirabile esempio di residenza nobiliare settecentesca. Situato in via Municipio \u00e8 stato sede di un convento dei padri agostiniani sino al 1997 ed in tempi recenti \u00e8 adibito ad altra sede comunale.\nSituata nel centro storico, \u00e8 a forma di anfiteatro e circondata da palazzi storici. Una scalinata in pietra con pianerottoli nella viva roccia la rende molto caratteristica e suggestiva. \nSbocca sulla piazza Vico Tiberio dove si possono notare portali in pietra scolpiti e bassorilievi.\nLa piazza si trova nella parte alta del borgo medievale e ospita i resti del \u201ccastello marchesale\u201d costruito su di un grande macigno. In un anfratto di tale macigno \u00e8 possibile vedere una riproduzione della \u201cGrotta di Lourdes\u201d, al di sotto della quale si trova una fontana con una conchiglia.\nLa conchiglia indica che la fontana era pubblica. Le fontane contrassegnate con un fiore erano, invece, private.\nRiprende le tracce di un antico sentiero pedonale che connette Piazza Lago con tutto il versante ovest del borgo in una zona di rara bellezza paesaggistica e architettonica. \nLungo il percorso sono ben visibili una Torre di origine medievale recentemente restaurata e i palazzi storici a strapiombo sulla roccia viva. \nLa parte alta dell'antico sentiero di Via Ripa \u00e8 stata ripristinata ed \u00e8 percorribile. La continuazione fino alla zona bassa del borgo, progettata ed in attesa di finanziamento, dovrebbe confluire in Piazza Roma.\nIn piazza Lago sono ancora visibili i ruderi del castello, distrutto da un'insurrezione popolare nel XVIII secolo.\nSull'origine del castello non si ha alcuna documentazione scritta anche se un forte era gi\u00e0 citato nella bolla di papa Felice III che nel 490 elesse il primo parroco della chiesa di san Pietro, sita appunto presso le mura del castello come ancora oggi.\nL'attuale costruzione \u00e8 per\u00f2 da includere nell'insieme delle fortificazioni che i Sanframondi costruirono entro la met\u00e0 del XIII secolo nei loro feudi.\nAree naturali.\nIl Monte Calvario ricade nell'ambito del Parco Regionale del Matese in una delle zone pi\u00f9 importanti dal punto di vista paesaggistico dell'intero territorio comunale; dal punto pi\u00f9 alto, a quota 560 mt., si pu\u00f2 godere di un panorama unico, che spazia dalla Civita di Pietraroja, al Monte Mutria, al Monte Cigno, a tutta la vallata del Titerno.\nIl Monte Calvario \u00e8 raggiungibile dal centro abitato tramite via Calvario per confluire in un sentiero naturalistico. Dopo un tratto pi\u00f9 o meno pianeggiante, si attraversa il ponticello sul torrente Conca-Torta detto Ponte Cappella. Qui inizia la salita che conduce alla vetta del colle costeggiando in un primo tratto il versante sud affacciante sul torrente Reviola e successivamente inerpicandosi in maniera sinusoidale con ricorrenti tornanti sul versante est.\nLungo l'intero percorso ritroviamo numerose cappelle votive e le edicole della Via Crucis con pannelli ceramici raffiguranti le quattordici stazioni.\nAlla sommit\u00e0 del colle si trova la Chiesa di Santa Croce al Monte Calvario meta di processioni.\nIl monte Calvario ospita una stazione dell'Osservatorio sismico Palmieri di Pesco Sannita ed una Stazione meteo con due webcam panoramiche del Meteo Isernia e Molise.\nNel territorio di Cusano Mutri, lungo il corso del fiume Titerno, si trovano sentieri, grotte, forre e gole visitabili.\nLe \"gole di Conca Torta\", a pochi passi dal centro storico di Cusano Mutri, sono situate nel varco fra il Monte Calvario e lo sperone roccioso detto il \"Tornanino\" lungo il corso del torrente Reviola, affluente del Titerno.\nLe \"gole di Caccaviola\" sono situate nel varco fra i monti Civita di Cusano e Civita di Pietraroja, a 5\u00a0km dal centro. Entrambe le gole possono essere percorse con l'ausilio di guide esperte, mediante imbracature collegate a delle corde di acciaio fissate nella roccia.\nLe \"forre di Lavelle\" sono situate a 5\u00a0km dal centro, nel canyon fra i monti Erbano e Cigno. Sono raggiungibili tramite un apposito sentiero guidato che comprende altri importanti siti di interesse naturalistico e storico come la Grotta chiusa o dei briganti, la Grotta delle fate, la Grotta delle streghe, il Belvedere, il Ponte del Mulino e il Mulino di Z\u00ec Fiore.\nCultura.\nEventi.\nNel borgo di Cusano Mutri l\u2019evento della \"Sagra dei Funghi\" \u00e8 un punto di riferimento nel panorama delle manifestazioni in Regione Campania.\nGli stands gastronomici vengono allestiti nel centro storico per tre settimane dedicate all\u2019enogastronomia.\nL\u2019evento che si svolge tra settembre ed ottobre \u00e8 caratterizzato anche da folklore, canti popolari, spettacoli in piazza, mostre ed esibizioni.\nDa pi\u00f9 di un secolo vige a Cusano Mutri la tradizione d'infiorare le vie, le piazze e le Chiese della cittadina, a testimonianza della religiosit\u00e0 cattolica radicata nel popolo. Quest'ultime vengono ricoperte di quadri realizzati con petali di fiori e sostanze vegetali, raffiguranti immagini sacre, riproducendo opere di autori celebri oppure originali proposte creative dei maestri infioratori.\nLungo le vie, le piazze e i vicoli del centro storico, il tappeto artistico viene realizzato nel corso della prima mattina del giorno del Corpus Domini per consentire ai visitatori di ammirarne la bellezza fino all'ora pomeridiana per il passaggio della processione.\nNelle Chiese vengono realizzati gi\u00e0 dal sabato, proseguendo durante la nottata fino ad ultimare i lavori nella prima mattinata della domenica.\nEvento culturale estivo che si tiene nel mese di agosto comprende manifestazioni di musica, cinema, letteratura ed altre arti, alle quali prendono parte artisti di fama internazionale.\nGeografia antropica.\nFrazioni.\nDel Comune di Cusano Mutri fanno parte due frazioni:\nInfrastrutture e trasporti.\nCusano Mutri \u00e8 attraversato dalla Strada provinciale 76 della provincia di Benevento, che da un lato la connette a Cerreto Sannita, dall'altro invece conduce a Pietraroja.\nI trasporti interurbani vengono svolti con autoservizi di linea per Napoli e Benevento."}
{"id": "265193", "revid": "125843708", "url": "https://it.wikipedia.org/wiki?curid=265193", "title": "Georgia", "text": "La Georgia (; ) \u00e8 uno Stato sulle rive del Mar Nero, situato su una delle linee convenzionali di demarcazione che separano l'Europa dall'Asia. Dal punto di vista geografico \u00e8 considerato appartenente all'Asia o anche un paese transcontinentale, mentre, dal punto di vista storico-culturale \u00e8 spesso considerato appartenente all'Europa orientale.\nLa Georgia fa parte del Consiglio d'Europa, dell'OSCE, di Eurocontrol, della Banca Europea per la Ricostruzione e lo Sviluppo, e del GUAM ed \u00e8 compresa nel piano d'azione per l'adesione alla NATO.\nParte dell'impero russo dal 1801 fino alla rivoluzione del 1917, per buona parte del XX secolo fu una repubblica dell'Unione Sovietica; nel corso del 1991 proclam\u00f2 la propria indipendenza che divenne formalmente riconosciuta il 25 dicembre di quello stesso anno.\nConfina a nord e a nord-est con la Russia, a sud con la Turchia e l'Armenia, a sud-est con l'Azerbaigian, e a ovest col Mar Nero. Ha una popolazione di abitanti e la sua capitale \u00e8 Tbilisi.\nOrigine del nome.\nI georgiani chiamano se stessi \"Kartvelebi\" (\u10e5\u10d0\u10e0\u10d7\u10d5\u10d4\u10da\u10d4\u10d1\u10d8), la loro terra \"Sakartvelo\" (\u10e1\u10d0\u10e5\u10d0\u10e0\u10d7\u10d5\u10d4\u10da\u10dd), e la loro lingua \"Kartuli\" (\u10e5\u10d0\u10e0\u10d7\u10e3\u10da\u10d8). Questi nomi derivano da un capo pagano chiamato Kartlos, considerato il padre di tutti i Georgiani. Il nome Georgia dato dagli stranieri, usato in larga parte del mondo, proviene dal greco \"georg\" \u2013 (\u03b3\u03b5\u03c9\u03c1\u03b3), che indica l'agricoltura. Il termine \u00e8 stato anche ricondotto al nome di San Giorgio (il santo patrono del paese), o a \u03b3\u03b5\u03c9\u03c1\u03b3\u03af\u03b1 (\"gheorgh\u00eda\", coltivata). Il mondo antico ha conosciuto gli abitanti della Georgia orientale come Iberiani, dal regno caucasico di Iberia - confondendo cos\u00ec i geografi dell'antichit\u00e0, che hanno pensato questo nome applicato soltanto agli abitanti della penisola iberica.\nStoria.\nIl territorio dell'odierna Georgia \u00e8 stato abitato con continuit\u00e0 fin dalla prima Et\u00e0 della Pietra. Durante il I millennio a.C. il territorio dell'attuale Georgia era occupato a occidente, sul Mar Nero, dalla Colchide, la mitica terra del vello d'oro e, ad oriente, dall'Iberia. La prima menzione scritta delle trib\u00f9 proto-georgiane risale al XII secolo a.C., mentre il primo regno unificato risale al IV secolo a.C.\nIl Cristianesimo fu dichiarato religione di Stato nel 337 d.C. e la chiesa georgiana si proclam\u00f2 autocefala, rendendosi autonoma dal patriarcato di Antiochia, gi\u00e0 nel V secolo. L'et\u00e0 aurea dal punto di vista culturale, artistico, religioso e politico fu quella sotto la dinastia Bagration dall'XI secolo al XIII secolo, che fu interrotta dall'invasione dei Mongoli del 1223. Nei secoli successivi la Georgia, disintegratasi in vari staterelli, fu ripetutamente sottoposta alle invasioni rivali della Persia e della Turchia ottomana.\nNel 1783 il trattato di Georgievsk fu il primo tra uno Stato georgiano e l'impero russo; il 12 settembre 1801 quest'ultimo annesse la Georgia orientale e nel 1810 gli ultimi territori georgiani indipendenti, con la conseguente abolizione del patriarcato e dell'autocefalia della chiesa nel 1811. Nel 1878 tutti gli attuali territori georgiani facevano parte dell'Impero russo. Nel 1878 a Gori nasce Josif Stalin, il quale segner\u00e0 la storia del suo paese, della Russia e del mondo intero. \nIn seguito alla prima guerra mondiale e alla rivoluzione russa, il 22 aprile 1918 l'\u00e9lite nazionalista attiva dal 1890 e i menscevichi dichiararono l'indipendenza da Mosca formando con Armenia e Azerbaigian la Repubblica Federale Democratica Transcaucasica, con capitale Tbilisi, e il 26 maggio 1918 restaurarono lo Stato georgiano con il nome di Repubblica Democratica di Georgia; le elezioni furono vinte dai menscevichi guidati da Noe Zhordania.\nIl 25 febbraio 1921 truppe sovietiche guidate dal georgiano Stalin posero fine alla Repubblica, incorporando la Georgia all'Unione Sovietica nel 1922, nonostante una resistenza durata fino all'agosto 1924. Inizialmente parte della Repubblica socialista sovietica federativa transcaucasica, sempre con capitale Tbilisi, dal 1936 divenne autonoma come Repubblica socialista sovietica georgiana.\nIn seguito alla perestrojka, il 28 ottobre 1990 le prime elezioni libere del Soviet nazionale furono vinte dallo schieramento nazionalista. Rinata come Stato indipendente dal dissolvimento dall'Unione Sovietica il 9 aprile 1991, in seguito al referendum del 31 marzo, che vide il 98,9% dei georgiani favorevole all'indipendenza, la Georgia ha adottato il nome di \"Repubblica di Georgia\".\nCon l'indipendenza georgiana si svilupparono conflitti separatisti nelle regioni dell'Abcasia e dell'Ossezia del Sud, autoproclamatesi indipendenti. \nNel 2004 la \"Rivoluzione delle rose\" ha portato al potere il presidente Mikheil Saaka\u0161vili, provocando al contempo un ulteriore allontanamento politico da Mosca. Nello stesso anno la Georgia ha cambiato il proprio nome ufficiale in \"Repubblica della Georgia\".\nAgosto 2008 - Conflitto in Ossezia del Sud.\nNell'agosto 2008 nuovi scontri in Ossezia del Sud sono sfociati nell'avanzata delle forze georgiane nella regione e nella reazione russa - i militari russi erano presenti nella regione sin dalla dissoluzione dell'Unione Sovietica con funzioni di mantenimento della pace - con il bombardamento del porto di Poti, un importante centro strategico per la distribuzione di carburante nel Mar Nero e la cacciata degli attaccanti. La Georgia ha proclamato la mobilitazione generale, dichiarando lo stato di guerra. Nel prosieguo delle operazioni militari che interessano l'area l'esercito russo ha inviato truppe in Ossezia e Abcasia, schierandosi a fianco dei secessionisti. Nei giorni seguenti le operazioni russe non si sono limitate all'area contesa, ma hanno coinvolto anche il territorio della Georgia quando le truppe dell'Armata Russa hanno occupato la citt\u00e0 di Gori a 90\u00a0km da Tbilisi, la citt\u00e0 di Poti e altre localit\u00e0 minori, costringendo i georgiani a ripiegare per difendere la capitale.\nUn accordo preliminare sul cessate il fuoco \u00e8 stato firmato da Georgia e Russia il 15 agosto 2008. Lo Stato Maggiore dell'esercito russo ha dichiarato di aver completato il ritiro dalle zone occupate in Georgia entro 10 giorni, mentre la parte georgiana osserva che esistono ancora posti di blocco russi nel suo territorio e che il ritiro dal porto di Poti non \u00e8 stato completato.\nIl Parlamento georgiano, riunito in seduta straordinaria, ha prorogato lo Stato di guerra fino all'8 settembre 2008.\nGeografia.\nLa Georgia ha una superficie di circa \u00e8d situata sulla costa orientale del Mar Nero. Il Caucaso, che secondo una convenzione \u00e8 uno dei confini naturali tra Europa e Asia, caratterizza il profilo montuoso dei rilievi del paese.\nAppare tuttavia controversa l'appartenenza geografica della Georgia all'Europa o all'Asia, continenti il cui confine reciproco \u00e8 definito solo convenzionalmente. Secondo la convenzione che pone tale confine sullo spartiacque del Caucaso, la Georgia, avendo alcuni territori a nord di esso, \u00e8 situata a cavallo tra l'Europa e l'Asia. Considerando invece la depressione del Kuma-Manych come confine tra Europa e Asia, il territorio della Georgia ricadrebbe interamente nel continente asiatico. Erodoto, nel V secolo a.C., poneva il confine tra i due continenti lungo il fiume Rioni, l'antico \"Phasis\"; secondo questa antica convenzione, circa un terzo del territorio georgiano ricadrebbe in Europa. L'appartenenza politica della Georgia al Continente europeo \u00e8 un dato abbastanza comune anche nel caso che si consideri il suo territorio interamente o in parte asiatico.\nSecondo alcune fonti anglosassoni, la linea di demarcazione che separa l'Europa dall'Asia passerebbe sullo spartiacque del Caucaso e quindi la Georgia sarebbe un paese con alcuni territori geograficamente europei e conseguentemente, secondo questo modo di vedere, viene considerata, dal punto di vista storico-culturale, come appartenente all'Europa orientale.\nMorfologia e idrografia.\nSituata nel Caucaso meridionale, bagnata a ovest dal Mar Nero lungo una costa di , ha un territorio prevalentemente montuoso, dominato dalla catena del Caucaso.\nA nord si staglia il Gran Caucaso dove si trova la cima pi\u00f9 alta costituita dal Gora Kazbeg (), che funge da confine con la Federazione russa per 723\u00a0km; a sud c'\u00e8 il Caucaso Minore le cui vette non superano i e che fa da confine con la Turchia per 252\u00a0km e l'Armenia per 164\u00a0km.\nTra le due catene montuose si aprono due valli fluviali: quella del Kura, verso est, e del Rioni, che arriva fino alla costa del Mar Nero, dove la valle diventa la pianura costiera della Colchide (Kolkhet'is Dablobi), solcata da numerosi corsi d'acqua.\nIl fiume principale \u00e8 il Kura che nasce in Turchia, percorre e sfocia nel Mar Caspio, in Azerbaigian. Il monte pi\u00f9 alto \u00e8 il Shkhara, alto \nClima.\nIl clima della Georgia \u00e8 estremamente diversificato, considerando le piccole dimensioni del paese. Ci sono due principali zone climatiche, che separano bruscamente la parte orientale e occidentale del paese. La catena montuosa del Grande Caucaso gioca un ruolo importante nel mitigare il clima della Georgia e proteggere la nazione dalla penetrazione di masse d'aria freddissima provenienti da nord, come pure le montagne del Piccolo Caucaso proteggono parzialmente la regione dall'influenza delle masse d'aria calda e secca provenienti da sud.\nGran parte della Georgia occidentale si trova all'interno della periferia occidentale della zona umida subtropicale con precipitazioni annue attorno ai . Le precipitazioni tendono a essere uniformemente distribuite durante tutto l'anno, sebbene le piogge possano essere particolarmente forti durante i mesi autunnali. Il clima della regione cambia significativamente con l'altitudine, mentre gran parte delle aree di pianura della Georgia occidentale sono relativamente calde per tutto l'anno.\nLe colline e le zone montuose (che comprendono sia le catene del Grande e Piccolo Caucaso) sono caratterizzate da estati fresche e umide e inverni nevosi (spesso in alcune regioni il manto nevoso supera i 2\u00a0m). L'Agiaria \u00e8 la regione pi\u00f9 umida del Caucaso. La foresta pluviale di Mtirala, a est di Kobuleti riceve circa di precipitazioni all'anno.\nLa Georgia orientale ha un clima di transizione dal subtropicale umido al continentale. I modelli meteo della regione sono influenzati dall'est dalle correnti secche dell'Asia centrale e dalle masse d'aria umida del Mar Caspio, e le masse d'aria del Mar Nero da ovest. La penetrazione delle masse d'aria umida dal Mar Nero \u00e8 spesso bloccata da diverse catene montuose (Likhi e Meskheti) che separano la parte orientale e occidentale della nazione. Le precipitazioni annuali sono notevolmente inferiori a quelle della Georgia occidentale e vanno da 400 a I periodi pi\u00f9 umidi in genere avvengono in primavera, autunno e inverno, mentre i mesi estivi tendono a essere pi\u00f9 secchi. Gran parte della Georgia orientale ha esperienza di estati calde (specialmente nelle zone basse) e inverni relativamente freddi. Come nella parte occidentale della nazione, l'altitudine svolge un ruolo importante nella Georgia orientale, dove le condizioni climatiche sopra i sono notevolmente pi\u00f9 fredde nelle zone basse. Le regioni che si trovano sopra i gelano di frequente anche durante i mesi estivi. \u00c8 raro invece che nevichi a Tbilisi.\nPopolazione.\nDemografia.\nI georgiani (inclusi mingreli, svani, laz e agiari) sono attorno all'83,8% dell'attuale popolazione della Georgia, che conta individui (luglio 2006). Gli altri principali gruppi etnici includono gli azeri, che sono il 6,5% della popolazione, armeni \u2013 5,7%, russi \u2013 1,5%, abcasi e osseti. Anche altri numerosi piccoli gruppi etnici vivono nel paese, inclusi assiri, ceceni, cinesi, ebrei georgiani, greci, kabardi, curdi, tatari, turchi e ucraini. In particolare, la comunit\u00e0 ebraica georgiana \u00e8 una delle pi\u00f9 vecchie comunit\u00e0 ebraiche del mondo.\nLa Georgia esibisce anche una significativa diversit\u00e0 linguistica. All'interno della famiglia delle lingue caucasiche meridionali sono parlati il georgiano, il laz, il mingreliano e lo svan. I gruppi caucasici meridionali diversi da quelli etnici georgiani parlano spesso le loro lingue native assieme al georgiano. Le lingue ufficiali della Georgia sono il georgiano e anche l'abcaso nella regione autonoma dell'Abcasia. Il georgiano, la lingua ufficiale, \u00e8 parlata dal 71% della popolazione, il 9% parla russo, il 7% armeno, il 6% azero, e il 7% le altre lingue. Il tasso di alfabetizzazione della Georgia si dice che sia attorno al 100%.\nIn alcune regioni della Georgia, i gruppi etnici non georgiani costituiscono un'importante minoranza. Nella regione di Kvemo Kartli il 41,75% \u00e8 della popolazione \u00e8 di etnia azera. Nella regione di Samtskhe-Javakheti, confinante con l'Armenia, gli armeni costituiscono il gruppo etnico maggioritario.\nAl principio degli anni novanta, successivamente alla dissoluzione dell'Unione Sovietica, violenti conflitti separatisti sono scoppiati nelle regioni autonome dell'Abcasia e dell'Ossezia del Sud. Molti osseti che vivevano in Georgia lasciarono il paese, principalmente per l'Ossezia del Nord, in Russia.\nD'altra parte, pi\u00f9 di georgiani lasciarono l'Abcasia dopo lo scatenarsi delle ostilit\u00e0 nel 1993. Dei turchi mescheti, che furono trasferiti forzatamente nel 1944, solo una piccola frazione \u00e8 ritornata in Georgia a partire dal 2008.\nNel 1989 il censimento registr\u00f2 nel paese la presenza di russi etnici (il 6,3% della popolazione), ucraini e greci. Dal 1990 un milione e mezzo di persone di nazionalit\u00e0 georgiana hanno lasciato il paese. Almeno un milione di immigrati dalla Georgia risiedono legalmente o illegalmente in Russia. Il tasso di migrazione netta in Georgia \u00e8 \u22124,54%, escludendo i cittadini georgiani che vivono all'estero. La Georgia \u00e8 comunque stata abitata da immigrati provenienti da tutto il mondo fin dalla sua indipendenza. Secondo le statistiche del 2006, la Georgia riceve la maggior parte dei suoi immigrati dalla Turchia e dalla Repubblica Popolare Cinese. \u00c8 presente negli ultimi anni un forte flusso migratorio dall'Iran da parte di persone oppresse dal regime iraniano (per lo pi\u00f9 scrittori e \"cristiani evangelici\") e di semplici uomini d'affari in cerca di nuove opportunit\u00e0 di guadagno.\nLa maggior parte della popolazione pratica oggi il Cristianesimo ortodosso della Chiesa ortodossa georgiana (81,9%). Le minoranze religiose sono le seguenti: musulmani (9,9%), apostolici armeni (3,9%), russo-ortodossi (2,0%), cattolici (0,8%). Lo 0,8% degli abitanti registrati nel censimento del 2002 ha dichiarato di essere seguace di altre religioni e lo 0,7% ha dichiarato di non appartenere a nessuna religione.\nReligione.\nLa Chiesa apostolica autocefala ortodossa georgiana \u00e8 una delle pi\u00f9 antiche chiese cristiane del mondo, fondata nel I secolo d.C. dall'apostolo Andrea, il primo chiamato. Nella prima met\u00e0 del IV secolo d.C. il Cristianesimo venne adottato come la religione di Stato. Questo ha portato un forte senso di identit\u00e0 nazionale che ha aiutato a preservare una identit\u00e0 nazionale georgiana nonostante i ripetuti periodi di occupazioni straniere e tentativi d'assimilazione.\nIn accordo con la costituzione della Georgia, le istituzioni religiose sono separate dal governo e ogni cittadino ha il diritto di professare liberamente la propria fede religiosa. Comunque, pi\u00f9 dell'82% della popolazione della Georgia pratica la confessione cristiana ortodossa e la Chiesa ortodossa georgiana \u00e8 un'influente istituzione nel paese.\nIl vangelo venne predicato in Georgia dagli apostoli Andrea, Simone il Cananeo, e Mattia. La Georgia venne ufficialmente convertita al cristianesimo nel 326 d.C. da Santa Nino di Cappadocia (nota anche come Santa Cristiana e festeggiata dai Cattolici il 15 Dicembre) che \u00e8 considerata da parte della Chiesa Ortodossa l'illuminatrice della Georgia alla pari degli apostoli.&lt;br&gt;\nLa Chiesa ortodossa georgiana, una volta dipendente dal Patriarcato di Antiochia, acquist\u00f2 lo status di autocefalia nel IV secolo d.C. durante il regno di Vakhatang Gorgosali.\nLe minoranze religiose nel paese includono: russi ortodossi (2%), cristiani armeni (3,9%), musulmani (9,9%), romano cattolici (0,8%), nonch\u00e9 una considerevole comunit\u00e0 ebraica e varie minoranze protestanti.\nLingue.\nIl georgiano \u00e8 la lingua ufficiale e pi\u00f9 parlata in Georgia (81% della popolazione). Esso appartiene al gruppo sud-caucasico (cartvelico), di cui rappresenta la lingua franca e l'unica lingua con una propria tradizione letteraria.\nIl georgiano \u00e8 parlato come prima lingua da circa 3,9 milioni di persone in Georgia. Altri 3,5 milioni di persone lo parlano all'estero (soprattutto in Turchia, Russia, Stati Uniti ed Europa, con piccole comunit\u00e0 in Iran e Azerbaigian).\nLa lingua georgiana comprende circa 17 dialetti, suddivisi sostanzialmente in un gruppo orientale e in uno occidentale, alcuni dei quali sono stati fortemente influenzati dal linguaggio dominante della regione in cui sono parlati. In generale sono pi\u00f9 conservativi i dialetti delle regioni montuose.\nLa lingua letteraria, che si basa sul dialetto cartiliano (pianure orientali), fu una conseguenza della conversione dell'\u00e9lite georgiana al cristianesimo, avvenuta a met\u00e0 del IV secolo. La nuova lingua letteraria venne costruita su un'infrastruttura culturale gi\u00e0 ben definita, appropriandosi delle funzioni, convenzioni, e stato dell'aramaico.\nIn Georgia sono parlate anche altre lingue: soprattutto il russo, l'armeno, l'azero.\nIn Abcasia l'abcaso \u00e8 la lingua ufficiale.\nIl dialetto \u00e8 parlato in pi\u00f9 regioni per esempio Tusheti e Telavi.\nOrdinamento dello Stato.\nIn base alla Costituzione la Georgia \u00e8 una repubblica democratica Parlamentare, con il Presidente della repubblica come capo di Stato con funzioni cerimoniali, e il Primo Ministro come capo del governo. Il potere esecutivo \u00e8 composto dal Primo Ministro e dal Gabinetto della Georgia. Il gabinetto \u00e8 composto dai ministri con a capo il Primo Ministro. In particolare, i ministri della difesa e dell'interno non sono membri del Gabinetto e sono direttamente subordinati al Primo Ministro.\nIl potere legislativo \u00e8 detenuto dal Parlamento della Georgia. Il parlamento georgiano \u00e8 unicamerale composto da 150 membri, conosciuti come deputati, dei quali 75 membri sono eletti con un sistema a rappresentanza proporzionale e 75 sono eletti attraverso un singolo membro di distretto in un sistema di pluralit\u00e0, che rappresentano i loro elettori. I membri del parlamento sono eletti per un mandato di cinque anni.&lt;br&gt;\nCinque partiti e blocchi elettorali avevano una rappresentanza eletta in parlamento nelle elezioni del 2008: il Movimento per l'unit\u00e0 nazionale (partito di governo), il blocco elettorale dell'opposizione Unita, i Cristiano-Democratici, il Partito Laburista e il Partito Repubblicano.\nLa Georgia ha una Corte Suprema, con giudici eletti dal parlamento su raccomandazione del Presidente, e una Corte costituzionale.\nA dispetto dei considerevoli progressi fatti dalla rivoluzione delle Rose non \u00e8 ancora una piena e vera e propria democrazia. Il sistema politico rimane in transizione, con frequenti aggiustamenti per il bilanciamento del potere tra il Presidente e il Parlamento, e proposte che vanno dalla trasformazione del paese in una repubblica parlamentare fino al ristabilimento della monarchia. Gli osservatori notano il deficit di fiducia nelle relazioni tra il Governo e l'opposizione. Differenti opinioni esistono riguardo al grado di libert\u00e0 politica in Georgia. Il Presidente Saakashvili sostiene che il paese \u00e8 essenzialmente libero, ma molti capi dell'opposizione dichiarano che la Georgia \u00e8 una dittatura, e Freedom House mette la Georgia nel gruppo dei paesi parzialmente liberi, assieme a paesi come Turchia e Bosnia.\nSuddivisioni amministrative.\nLa Georgia \u00e8 suddivisa in due repubbliche autonome (\"avtonomiuri respublika\"), ossia l'Abcasia e l'Agiaria; una citt\u00e0 autonoma, corrispondente alla capitale (\"k'alak'i\"), Tbilisi; nove regioni (mkhare), stabilite provvisoriamente fra il 1994 e il 1996. Le regioni e le repubbliche autonome si suddividono a loro volta in municipalit\u00e0 (o distretti). L'Abcasia e l'Ossezia del Sud (che si estende in gran parte nella regione di Shida Kartli) si sono autoproclamate repubbliche indipendenti.\nIl distretto amministrativo autonomo della Ossezia del Sud (Tskhinvali), gi\u00e0 nota come Samachablo o regione di Tskhinvali e facente parte della regione Shida Kartli, non \u00e8 una delle repubbliche autonome ed \u00e8 stato il teatro di un persistente conflitto militare a partire dalla dissoluzione dell'Unione Sovietica per ottenere l'indipendenza dalla Georgia. L'8 agosto 2008 la Georgia ha lanciato un'offensiva per riguadagnare l'Ossezia del Sud; questa, al pari dell'Abcasia \u00e8 retta da governi autonomisti non riconosciuti a livello mondiale, ma appoggiati dalla Russia. In risposta all'intervento georgiano, la Russia \u00e8 intervenuta militarmente occupando l'Ossezia meridionale e una zona cuscinetto ai suoi confini all'interno della Georgia.\nCitt\u00e0 principali.\nLa citt\u00e0 pi\u00f9 popolosa del paese \u00e8 la capitale Tbilisi, che \u00e8 l'unica a superare il milione di abitanti. Altre citt\u00e0, di popolazione nettamente minore, sono: Kutaisi, seconda citt\u00e0 del paese con i suoi abitanti, Batumi, vicina al confine turco, e Rustavi, che \u00e8 stata la prima citt\u00e0 georgiana a ospitare un'industria metallurgica. Le restanti citt\u00e0 non raggiungono i abitanti.\nIstituzioni.\nOrdinamento scolastico.\nIl sistema educativo della Georgia ha subito radicali riforme di modernizzazione, anche se dolorose e controverse, a partire dal 2004. Il tasso di alfabetizzazione degli adulti in Georgia \u00e8 dato al 100%. L'istruzione in Georgia \u00e8 obbligatoria per tutti i bambini di et\u00e0 compresa tra 6 e 14 anni.\nIl sistema scolastico \u00e8 diviso in elementari (6 anni, fascia d'et\u00e0 6-12 anni), base (3 anni, fascia d'et\u00e0 12-15), e secondaria (3 anni; livello d'et\u00e0 15-18 anni), o in alternativa gli studi professionali (2 anni). Gli studenti con un diploma di scuola media hanno accesso all'istruzione superiore. Solo gli studenti che hanno superato l'esame nazionale unificato, possono iscriversi in un istituto statale accreditato di istruzione superiore, sulla base di graduatoria dei punteggi che gli stessi hanno ricevuto agli esami. La maggior parte di queste istituzioni offre tre livelli di studio: un programma di Bachelor (3-4 anni), un programma di Master (2 anni), e un programma di dottorato (3 anni). Vi \u00e8 anche un programma di specialista certificato, che rappresenta un unico programma di istruzione di pi\u00f9 alto livello della durata di 3-6 anni. A partire dal 2008, 20 istituti di istruzione superiore sono stati accreditati dal Ministero dell'Istruzione e della Scienza della Georgia. Il rapporto lordo di iscrizione primaria \u00e8 stato del 94% per il periodo 2001-2006.\nUniversit\u00e0.\nNell'ambito universitario ricordiamo l'Universit\u00e0 statale di Tbilisi, la pi\u00f9 antica della regione caucasica, fondata l'8 febbraio 1918.\nSistema sanitario.\nDa quando \u00e8 diventata indipendente, la Georgia ha cercato di sviluppare nuovi modelli per il settore della salute.\nIl Ministero del Lavoro, della Salute e degli Affari sociali resta la chiave delle strategie decisionali sulla salute.&lt;br&gt;\nGran parte del potere decisionale e della responsabilit\u00e0 per il finanziamento a livello locale \u00e8 assegnato ai dodici dipartimenti sanitari regionali in cui \u00e8 diviso il paese.\nIl Fondo unito di Stato delle assicurazioni sociali e il Ministero delle Finanze sono i principali attori finanziari nel sistema sanitario georgiano. La decentralizzazione \u00e8 stata una componente importante nel processo di riforma sanitaria avviata dal 1995, ribadita poi nel piano strategico della salute 2000-2009. Ci\u00f2 ha reso i fornitori di cure sanitarie pi\u00f9 autonomi dal punto di vista finanziario e manageriale. Un piano per privatizzare gli ospedali fu approvato e il processo si \u00e8 avviato dal 2007. Quasi tutte le cliniche dentali e le farmacie sono gi\u00e0 state privatizzate.\nForze armate.\nLe forze armate georgiane si compongono di 17\u00a0500 uomini, compresi 10\u00a0400 militari di leva. I militari comprendono le forze al suolo (protezione civile nazionale compresa), le forze della difesa aerea, la forza marittima della difesa e le forze interne.\nIl 23 marzo 1994, la Georgia fu una delle prime Repubbliche ex-sovietiche che si un\u00ec alla Partnership for Peace. La Georgia \u00e8 il primo paese che ha presentato la documentazione speciale (maggio 2004) e il 29 ottobre 2004 la NATO ha approvato il primo IPAP per la Georgia. In caso di successo dell'IPAP, la Georgia avr\u00e0 una buona occasione per accedere al piano d'azione di insieme dei membri (MAP). La Georgia, sponsorizzata dagli Stati Uniti d'America, si dota del programma (GTEP) che \u00e8 stato lanciato nel mese di aprile del 2002. Anche se il programma si \u00e8 concluso formalmente nel 2004, la Georgia continua a godere della cruciale assistenza militare dalla NATO, soprattutto da parte di Stati Uniti e Turchia, e da Israele. Il governo georgiano ha annunciato una riforma delle forze armate georgiane per aderire ai protocolli della NATO. Il governo ha progettato di ridurre il numero delle forze armate e aumentare il numero dei militari di carriera a due terzi della forza totale.\nIl referendum popolare per l'adesione alla NATO, svoltosi il 5 gennaio 2008 contestualmente alle elezioni presidenziali, ha ottenuto il 61 per cento di favorevoli all'adesione.\nLa Georgia ha una relativa forza peacekeeping in Kosovo e partecipa alle operazioni militari in Iraq e in Afghanistan.\nLa spesa militare annua ammonta a 23 milioni di dollari USA.\nL'inno.\nDal 14 novembre 1990 al 23 aprile 2004 l'inno nazionale georgiano \u00e8 stato \"Dideba zetsit kurtheuls\" (\u10d3\u10d8\u10d3\u10d4\u10d1\u10d0 \u10d6\u10d4\u10ea\u10d8\u10d7 \u10d9\u10e3\u10e0\u10d7\u10ee\u10d4\u10e3\u10da\u10e1), vecchio inno recuperato che era gi\u00e0 stato in uso dal 1918 al 1920; successivamente \u00e8 stato adottato \"Tavisupleba\" (\u10d7\u10d0\u10d5\u10d8\u10e1\u10e3\u10e4\u10da\u10d4\u10d1\u10d0), sostituendolo al precedente.\nPolitica.\nPolitica estera.\nLa Georgia mantiene buone relazioni con i suoi diretti confinanti Armenia, Azerbaigian e Turchia e partecipa attivamente nelle organizzazioni, come il Consiglio Economico del Mar Nero e il GUAM. La Georgia mantiene anche relazioni politiche, economiche e militari con il Giappone, Corea del Sud, Israele, Ucraina e molti altri paesi. La crescente influenza degli Stati Uniti d'America e dell'Unione europea in Georgia, in particolare attraverso la proposta di entrare a far parte della NATO, il programma d'assistenza militare d'addestramento e equipaggiamento statunitense e la costruzione dell'Oleodotto Baku-Tbilisi-Ceyhan hanno reso frequentemente tese le relazioni di Tbilisi con Mosca. La decisione della Georgia di incrementare la sua presenza nella coalizione di forze in Iraq \u00e8 stata un'importante iniziativa.\nLa Georgia sta attualmente lavorando per diventare un membro a pieno titolo della NATO. Nell'agosto 2004, il Piano d'azione di partenariato individuale della Georgia fu presentato alla NATO. Il 29 ottobre 2004, il Consiglio del Nord Atlantico ha approvato il Piano d'azione per l'adesione (MAP) della Georgia facendo cos\u00ec passare il paese alla seconda fase dell'integrazione Euro-Atlantica. la decisione del 2005 del Presidente della Georgia, di istituire una commissione di stato per l'attuazione del Piano d'azione di partenariato individuale, che presenta un gruppo interservizi guidato dal Primo Ministro. La Commissione \u00e8 stata incaricata di coordinare e controllare l'attuazione del Piano d'azione di partenariato individuale.\nIl 14 febbraio 2005, l'accordo sulla nomina del Partenariato per la Pace (PfP), ufficiale di collegamento tra la Georgia e l'Organizzazione del Trattato dell'Atlantico del Nord \u00e8 entrato in vigore, in base al quale un ufficiale di collegamento per il Caucaso meridionale \u00e8 stato assegnato alla Georgia. Il 2 marzo 2005, \u00e8 stato firmato l'accordo per la fornitura e il supporto della nazione ospitante per il transito delle forze della NATO e del suo personale. Il 6-9 marzo 2006, il gruppo di valutazione e intermediazione per l'attuazione del (MAP) giunge a Tbilisi. Il 13 aprile 2006, la discussione della relazione di valutazione sull'attuazione del Piano d'azione di partenariato individuale si \u00e8 tenuto presso Il quartier generale della NATO, nel formato 26 + 1.\nNel 2006, il parlamento georgiano ha votato all'unanimit\u00e0 per il disegno di legge che chiede l'integrazione della Georgia nella NATO; la maggior parte dei georgiani e dei politici in Georgia sostiene la spinta per l'adesione alla NATO. Nel 2009 l'alleanza si \u00e8 nuovamente rifiutata di concedere alla Georgia la (MAP).\nIl Presidente George W. Bush \u00e8 diventato il primo presidente degli Stati Uniti d'America in carica a visitare il paese; la strada che porta all'aeroporto Internazionale di Tbilisi \u00e8 stata poi ribattezzata George W. Bush Avenue.\nDal sito web della Commissione europea: il presidente Saakashvili defin\u00ec l'adesione all'UE e alla NATO, come una priorit\u00e0 a lungo termine, non volendo che la Georgia diventi un terreno di scontro tra Usa-Russia, anzi cercando di mantenere strette relazioni con gli Stati Uniti e l'Unione Europea, sottolineando le sue ambizioni di far progredire la cooperazione con la Russia.\nIl 2 ottobre 2006, la Georgia e l'Unione Europea hanno firmato una dichiarazione congiunta sul testo concordato Georgia-Unione Europea per il piano d'azione all'interno della politica europea di vicinato (PEV); il piano d'azione \u00e8 stato formalmente approvato nella sessione del Consiglio di cooperazione UE-Georgia del 14 novembre 2006 a Bruxelles [66].\nEconomia.\nLe ricerche archeologiche dimostrano che la Georgia gi\u00e0 dai tempi antichi commerciava con diverse regioni, grazie alla sua posizione nel Mar Nero e successivamente al passaggio nella sua area dello storico itinerario commerciale noto come Via della Seta. Oro, argento, rame e ferro erano gi\u00e0 nell'antichit\u00e0 estratti nella regione del Caucaso. La vinificazione \u00e8 anch'essa una tradizione molto antica.\nNel corso della storia moderna georgiana l'agricoltura e il turismo sono stati i principali settori economici, favorito dal clima e dalla topografia.\nPer la maggior parte del XX secolo, l'economia della Georgia \u00e8 stata subordinata all'economia pianificata sovietica essendo il paese federato all'URSS.\nDopo la caduta dell'Unione Sovietica nel 1991, la Georgia ha avviato una grande riforma strutturale progettata per la transizione verso un'economia di libero mercato. Tuttavia, come tanti altri stati post-sovietici, la Georgia si trova ad affrontare un grave collasso economico. La guerra civile e militare dei conflitti in Abcasia e Ossezia del Sud ha aggravato la crisi. La produzione agricola e quella industriale sono diminuite. Nel 1994 il prodotto interno lordo era ridotto a un quarto di quello del 1989.\nIl primo aiuto finanziario dall'occidente \u00e8 venuto nel 1995, quando la Banca Mondiale e il Fondo Monetario Internazionale hanno concesso alla Georgia un credito di 206 milioni di dollari americani e la Germania un credito di 50 milioni di marchi tedeschi.\nNel 2001 il 54% della popolazione viveva al di sotto della soglia nazionale di povert\u00e0, ma entro il 2006 la povert\u00e0 \u00e8 diminuita al 34%. Nel 2005 il reddito medio mensile di una famiglia \u00e8 stata di 347 lari (circa 180 Euro).\nDall'inizio del 2000 sviluppi positivi sono stati osservati per l'economia della Georgia. Nel 2007 il tasso di crescita reale del PIL ha raggiunto il 12%, facendo della Georgia una delle economie a pi\u00f9 rapida crescita in Europa orientale. Tuttavia, il paese ha un elevato tasso di disoccupazione (12,6%) e ha un reddito piuttosto basso rispetto alla media europea.\nLe stime del FMI del 2012 indicano un PIL nominale di 15,8 miliardi di dollari americani. L'economia \u00e8 sempre pi\u00f9 orientata ai servizi (che rappresentano ora il 65% del PIL) e al settore agricolo (10,9%).\nIl divieto di importazioni di vino georgiano in Russia, uno dei pi\u00f9 grandi partner commerciali della Georgia, e la rottura di legami finanziari con essa, \u00e8 stata descritta dalla missione del FMI come uno \"shock esterno\". Inoltre, la Russia ha aumentato il prezzo del gas per la Georgia. A ci\u00f2 \u00e8 seguito il picco inflativo del Lari georgiano. La Banca nazionale della Georgia dichiar\u00f2 che l'inflazione fu provocata principalmente da ragioni esterne, compreso l'embargo economico operato dalla Russia nei suoi confronti.\nEnergia.\nIn anni recenti la Georgia ha pienamente deregolato il suo settore elettrico e adesso c'\u00e8 accesso libero e aperto al mercato. Comunque gli attori pubblici giocano ancora un ruolo importante, soprattutto nella produzione.\nNel 2007, la Georgia ha generato 8,34 miliardi di kilowattora (kWh) di elettricit\u00e0 mentre ha consumato 8,15 miliardi di kWh di cui la maggior parte dell'elettricit\u00e0 generata proviene da impianti idroelettrici. Nel 2005, il paese ha generato 6,17 miliardi di kWh di idroenergia, o 86% dell'energia elettrica totale generata. Nel 2006 una crescita rapida della produzione idroelettrica (pi\u00f9 27%) fu accompagnata da un altrettanto forte crescita dell'energia termica (pi\u00f9 28%). Da allora la quota d'idroelettrico \u00e8 diventata ancora pi\u00f9 grande, in particolare quando la centrale idroelettrica di Inguri ha raggiunto la piena capacit\u00e0 nel novembre del 2007. Oltre alla centrale di Inguri di propriet\u00e0 statale, la quale ha una capacit\u00e0 installata di 1,300 megawatt, le infrastrutture idroelettriche della Georgia consistono in molte piccole centrali private. La diga di Inguri, sul fiume omonimo, \u00e8 la quarta pi\u00f9 alta del mondo.\nL'affidamento che la Georgia fa sull'energia idroelettrica, lascia il paese vulnerabile alle variazioni climatiche, la quale richiede l'importazione di fronte alle scarsit\u00e0 stagionali, ma aprendo anche alla possibilit\u00e0 di esportare durante condizioni pi\u00f9 umide. La Georgia ha ancora il potenziale per incrementare la produzione di energia idroelettrica, attraverso la rimessa a nuovo degli impianti esistenti, cos\u00ec come la costruzione di nuove centrali idroelettriche.\nPrima del 2004 la rete elettrica della Georgia era in condizioni critiche, con blackout elettrici frequenti in tutto il paese. Dalla fine del 2005 la distribuzione \u00e8 diventata pi\u00f9 affidabile e gradualmente si avvicina alla fornitura continua, ventiquattro ore su ventiquattro. Nonostante gli investimenti fatti nelle infrastrutture, attualmente, la compagnia privata Energo-Pro Georgia controlla il 62,5% del mercato nazionale nel settore energetico.\nLa sua rete elettrica della Georgia \u00e8 collegata a quella di Russia, Turchia, Armenia e Azerbaigian. Nel luglio del 2008 la Georgia \u00e8 diventata esportatore di elettricit\u00e0 in Russia attraverso la linea elettrica di Kavkasion.\nIl consumo georgiano di gas naturale si stima sia 1,8 miliardi di metri cubi nel 2007. Negli ultimi anni la Georgia \u00e8 stata in grado di allentare la dipendenza dall'importazione di gas dalla Russia, grazie all'incremento della produzione idroelettrica, e l'avvio di fonti di gas naturale dall'Azerbaigian. Inoltre attraverso il sistema georgiano di gasdotti passano notevoli quantit\u00e0 di gas proveniente dalla Russia, il 10% del quale rimane alla Georgia come quota di transito.\nLa Georgia aderisce al programma energetico EU INOGATE, che ha quattro temi chiave: il miglioramento della sicurezza energetica, la convergenza dei mercati dell'energia degli stati membri sulla base dei principi del mercato interno UE dell'energia, il sostegno allo sviluppo di energia sostenibile e promuovere gli investimenti in progetti energetici d'interesse comune e regionale.\nAgricoltura.\nAttualmente, oltre il 55% della forza lavoro totale \u00e8 impiegata in agricoltura, sebbene molta di questa sia di sussistenza.\nLa produzione dell'agricoltura georgiana \u00e8 iniziata dopo le devastazioni causate dai disordini e della necessaria ricostruzione seguite al crollo dell'Unione Sovietica. La produzione di bestiame sta aumentando a sobbalzi, anche se continua a trovarsi di fronte a piccoli e sporadici focolai di malattie. La produzione interna di cereali \u00e8 in aumento, e richiede un costante sostegno politico e il miglioramento delle infrastrutture al fine di garantire una distribuzione adeguata e ricavi per gli agricoltori. La produzione di t\u00e8, nocciola e agrumi hanno sofferto molto del conflitto in Abcasia, un'area cruciale per queste coltivazioni.\nMentre approssimativamente il 13,1% del PIL georgiano \u00e8 generato dal settore agricolo, spesso le colture sono lasciate marcire nei campi perch\u00e9 gli agricoltori non possono vendere i loro prodotti per via degli alti costi di trasporto, che rendono i prodotti nazionali pi\u00f9 costosi dei beni importati. In collaborazione con l'assistenza europea, la Georgia ha preso tutte le misure per controllare la qualit\u00e0 delle sorgenti naturali e come opportunamente venderla.\nViticoltura e vinificazione sono i pi\u00f9 importanti settori dell'agricoltura georgiana. Tipica \u00e8 la tradizionale tecnica di vinificazione nei kwevri, ovvero grandi contenitori interrati per sfruttare l'isolamento termico naturalmente offerto dal terreno]. In Georgia sono registrati oltre 450 tipi di vini locali, il paese \u00e8 considerato uno dei pi\u00f9 antichi luoghi di produzione di vini d'alta qualit\u00e0 nel mondo. La Russia era tradizionalmente il pi\u00f9 grande mercato d'esportazione per il vino georgiano. Questo, a ogni modo, cambi\u00f2 nel 2006, quando la Russia viet\u00f2 le importazioni di vino e acqua minerale dalla Georgia. Da allora i produttori di vino georgiano hanno lottato per mantenere la produzione e penetrare in nuovi mercati.\nNel 2007 la Georgia ha venduto 11 milioni di bottiglie di vino in oltre 40 paesi, meno di quello che ha venduto nella sola Russia prima dell'imposizione del divieto di vendita. Il totale del vino venduto all'estero nel 2007 era sceso gi\u00f9 di oltre nove milioni di bottiglie, costringendo molti viticoltori a vendere la terra, le abitazioni e l'attrezzatura per sopravvivere.\nTurismo.\nIl turismo \u00e8 una significante e crescente parte della economia georgiana. quattro dei quali sono stati riconosciuti dall'UNESCO Patrimonio dell'umanit\u00e0 (La Cattedrale di Bagrati a Kutaisi, il Monastero di Gelati, i monumenti storici di Mtskheta, e Svaneti superiore). Un piatto tipico della Georgia \u00e8 il Khachapuri, cucinato in tanti modi differenti secondo le cucine tipiche georgiane delle varie regioni.\nRisorse minerarie.\nLa Georgia \u00e8 un paese povero di minerali, tranne qualche giacimento di medie o piccole dimensioni di manganese, carbone fossile, petrolio. Il resto delle materie prime \u00e8 importato, soprattutto dalla vicina Russia.\nTrasporti.\nFerrovie.\nLa rete ferroviaria georgiana \u00e8 gestita della compagnia \"Sakartvelos Rkinigsa\" e si estende per una lunghezza totale di 1 612 km (97,7% a scartamento largo russo).A seconda delle condizioni geografiche, il principale asse di traffico corre in direzione ovest-est. Le linee principali collegano la capitale georgiana Tbilisi con Batumi e Poti sul Mar Nero, con Baku sul Mar Caspio e con l'Armenia. La geostrategica ferrovia Baku-Tbilisi-Kars, che si collega alla rete paneuropea, \u00e8 stata inaugurata nel 2017.\nCollegamenti aerei.\nLa compagnia aerea di bandiera del paese \u00e8 la Georgian Airways. I tre principali aeroporti internazionali sono a Tbilisi, Kutaisi e Batumi. Esistono collegamenti interni tra Tbilisi e Batumi cos\u00ec come tra Tbilisi e Kutaisi.\nPorti.\nLungo la costa del Mar Nero ci sono numerosi porti e i principali scali marittimi si trovano nelle citt\u00e0 di Poti e Batumi che rappresentano un punto d'incrocio del corridoio trans-caucasico/TRACECA, un progetto multinazionale per i collegamenti euroasiatici. Vi sono collegamenti regolari con la Bulgaria, la Romania, la Turchia e l'Ucraina.\nRete stradale.\nL'infrastruttura stradale georgiana si sta sviluppando rapidamente in tutto il paese. Ci sono 1 603 km di autostrade principali su un totale di 21 301 km di tutte le strade in Georgia.\nAmbiente.\nIl paesaggio entro i confini della nazione \u00e8 molto vario. La gamma di paesaggi della Georgia occidentale, va dalle foreste basse e paludose a quelle pluviali temperate fino alle nevi e ghiacciai perenni, mentre la parte orientale del paese contiene anche un piccolo segmento di piano semiarido caratteristico dell'Asia centrale. Le foreste coprono il 40% del territorio della Georgia mentre le zone alpine e subalpine contano per il 10% del territorio.\nBuona parte dell'habitat naturale nelle zone basse della Georgia occidentale \u00e8 scomparso negli ultimi cento anni, per via dello sviluppo agricolo delle terre e l'urbanizzazione.&lt;br&gt;\nLa grande maggioranza delle foreste che ricoprivano la pianura della Colchide sono praticamente inesistenti con l'eccezione delle regioni che sono incluse in parchi nazionali e riserve (come ad esempio l'area del lago Paleostomi). Oggi, la foresta copre generalmente ci\u00f2 che rimane al di fuori dalle zone basse, situandosi soprattutto lungo le colline e le montagne. Le foreste della Georgia occidentale consistono soprattutto di alberi a foglia caduca al di sotto dei 600\u00a0m sopra il livello del mare e composto da specie come querce, carpini, faggi, olmi, frassini e castagni. Specie sempreverdi come il bosso si possono trovare anche in molte aree. Circa 1000 di tutte le 4000 piante superiori della Georgia sono endemiche di questa zona. Le pendici centro occidentali della catena Meskheti nell'Agiaria cos\u00ec come altre diverse localit\u00e0 a Samegrelo e Abcasia sono ricoperte da foreste pluviali temperate.\nTra i il bosco di caducifoglie si \u00e8 mescolato con latifoglie e conifere e specie che compongono la vita vegetale. La zona \u00e8 costituita prevalentemente di faggio, abete rosso, e boschi di abeti. Dai la foresta diventa in gran parte di conifere. La linea degli alberi termina di solito intorno ai e prende il sopravvento la zona alpina, che nella maggior parte delle zone si estende fino a un'altezza di La neve eterna e la zona dei ghiacciai si trovano sopra la linea dei \nIl paesaggio orientale della Georgia (in riferimento al territorio a est della Catena dei monti Likhi) \u00e8 notevolmente diverso da quello occidentale. Anche se molto simile alla pianura della Colchide nell'ovest, quasi tutte le zone basse della Georgia orientale compresa le pianure fluviali di Mtkvari e Alazani sono state disboscate per scopi agricoli. Inoltre, a causa del clima relativamente asciutto, alcune delle pianure basse (soprattutto a Kartli e la parte sud-orientale di quella di Kakheti) non sono mai state coperte da foreste. Il panorama generale della Georgia orientale comprende numerose valli e gole che sono separate da montagne. In contrasto con la Georgia occidentale, circa l'85% delle foreste della regione sono decidue. Le foreste di conifere dominano solo nella gola di Borjomi e nelle estreme zone occidentali. Fuori delle specie di alberi decidui, faggi, querce, carpini dominano. Altre specie caducifoglie comprendono diverse variet\u00e0 di acero, pioppo, frassino, e nocci\u00f2lo. L'alta valle del fiume Alazani contiene foreste di tassi. Ad altitudini superiori ai (in particolare nelle regioni del Tusheti, Khevsureti e del Khevi), dominano foreste di pini e betulle. In generale, le foreste nella parte orientale della Georgia si estendono tra i con la zona alpina che si estende dai ai Le uniche foreste di pianura di grandi dimensioni rimaste sono nella valle del fiume Alazani nella regione di Kakheti. La neve eterna e la zona del ghiacciaio si trovano sopra i nelle zone pi\u00f9 orientali della Georgia.\nFauna.\nGrazie alla sua diversit\u00e0 di paesaggio di alta e bassa altitudine la Georgia \u00e8 la patria di un gran numero di specie animali. Mille specie di vertebrati (330 uccelli, 160 pesci, 48 rettili, 11 anfibi). Un gran numero di carnivori vive nelle foreste, come ad esempio, leopardi persiani, orsi bruni, lupi, e linci. \nIl numero di specie invertebrate \u00e8 considerato molto alto, ma i dati sono di difficile gestione, essendo distribuiti in diversi sistemi di prospezione e pubblicazione.\nLa lista dei ragni della Georgia, ad esempio, comprende 501 specie. In Georgia si rileva anche una elevata variet\u00e0 nelle classi di molluschi non marini.\nLa difficolt\u00e0 di gestione dei dati della fauna, soprattutto minore, sono legate alle vicissitudini civili e territoriali del paese.\nCultura.\nArchitettura.\nMonumenti.\nTra i monumenti pi\u00f9 rilevanti ricordiamo il Monumento alla Libert\u00e0 (o Statua di San Giorgio), che si trova a Tbilisi, capitale georgiana: \u00e8 stato inaugurato il 23 novembre, giorno del supplizio della ruota di San Giorgio, patrono della Georgia.\nPatrimoni dell'umanit\u00e0.\nSono ben 4 i siti della Georgia inseriti nella Lista dei patrimoni dell'umanit\u00e0 dell'UNESCO:\nLetteratura.\nLa letteratura georgiana trova il suo periodo di maggior splendore nel XII secolo con il poema nazionale georgiano Il cavaliere dalla pelle di leopardo (\"Vepkhistkaosani\" in georgiano), di Shota Rustaveli.\nNel XIX secolo nasce invece la letteratura georgiana moderna con gli scritti e le opere di Ilia Chavchavadze e Akaki Tsereteli.\nNel XX secolo prevale il romanzo storico e l'impegno per una letteratura sociale.\nMusica.\nLa musica tradizionale in Georgia \u00e8 eseguita con il panduri, uno strumento simile al liuto e alla chitarra, con gaide locali e con flauti sempre georgiani, le canzoni tradizionali sono gli inni, le serenate d'amore e le ballate eroiche. Un genere di musica popolare georgiana \u00e8 la Iavnana. La musica georgiana \u00e8 stato governato da UNESCO. Tra i cantanti spiccano Vakhtang Kikabidze, anche regista e attore, e Zaza Korinteli. Tra il XX e il XXI secolo si \u00e8 distinta la figura di Nina Ananiashvili, onorata del titolo di prima ballerina assoluta. Musicista georgiana ma naturalizzata britannica \u00e8 Katie Melua.\nGastronomia.\nLa cucina georgiana ha risentito dell'influenza sia della gastronomia europea sia di quella mediorientali, con una variet\u00e0 di piatti basate anche su erbe e spezie. Ogni provincia storica della Georgia ha la sua distinta cucina caratteristica.\nMissioni spaziali.\n17 luglio 1999: viene lanciato \"Reflector\", primo oggetto spaziale georgiano .\nSport.\nPugilato.\nTra i campioni georgiani che si sono maggiormente distinti ricordiamo il pugile Ramaz Paliani, rappresentante per\u00f2 per la Turchia, campione del mondo e campione d'Europa nei pesi piuma.\nSollevamento pesi.\nNella disciplina del sollevamento pesi ricordiamo Lasha Talakhadze, oro mondiale nel 2015 negli USA\nRugby.\nL'origine del rugby in Georgia viene fatta risalire all'antico gioco georgiano del \"lelo burti\" (o semplicemente \"lelo\"), uno sport di contatto e giocato con un pallone ovale di pelle nera. La Georgia ha partecipato quattro volte alla Coppa del Mondo, la prima delle quali nel 2003, e partecipa regolarmente al campionato europeo che ha vinto 13 volte dal 2000. La Georgia occupa attualmente il dodicesimo posto nella classifica delle squadre nazionali di World Rugby \nCalcio.\nLa Nazionale di calcio della Georgia che, al momento, non ha ottenuto notevoli risultati in campo internazionale, ha come suo attuale capocannoniere Shota Arveladze con 26 reti.\nGiochi olimpici.\nIl primo oro olimpico per la Georgia fu conquistato da Zurab Zviadauri, nel Judo ai Giochi della XXVIII Olimpiade - 90 kg maschile, di Atene 2004.\nLa prima medaglia olimpica per la Georgia fu vinta nel judo da Soso Lip'art'eliani, medaglia di bronzo, ad Atlanta 1996.\nAltri sport.\nTra gli sport pi\u00f9 popolari in Georgia ci sono il calcio, il basket, il rugby, la lotta e l'hockey su ghiaccio. Storicamente, la Georgia \u00e8 stata famosa per la sua educazione fisica, ed \u00e8 noto che i romani erano affascinati dai georgiani per le loro qualit\u00e0 fisiche dopo aver visto le tecniche di addestramento degli antichi abitanti d'Iberia. La lotta rimane uno sport storicamente importante della Georgia, e alcuni storici ritengono che lo stile di lotta greco-romano riprende molti elementi dello stile georgiano. In Georgia, uno degli stili pi\u00f9 popolari di lotta \u00e8 lo stile Kakhetiano. Tuttavia, vi sono stati una serie di altri stili del passato che non sono pi\u00f9 diffusi come un tempo. Ad esempio, la regione Khevsureti della Georgia ha tre diversi stili di lotta. Altri sport popolari in Georgia nel XIX secolo, furono il polo e il lelo, un gioco tradizionale georgiano in seguito sostituito dal rugby. I Lelos, soprannome della nazionale caucasica, partecipano regolarmente alla Coppa del Mondo di rugby e i suoi giocatori pi\u00f9 importanti spesso giocano all'estero, in particolare in Francia."}
{"id": "265194", "revid": "614400", "url": "https://it.wikipedia.org/wiki?curid=265194", "title": "Dean Acheson", "text": "Biografia.\nFiglio di un vescovo della Chiesa episcopale, fu educato a Yale ed a Harvard, ed incominci\u00f2 la sua carriera di avvocato. Partecip\u00f2 al New Deal come molti intellettuali della sua generazione, e Franklin Delano Roosevelt lo nomin\u00f2 sottosegretario al Tesoro nel 1933. Dopo sei mesi si dimise da tale carica poich\u00e9 non condivideva la politica finanziaria messa in atto da Roosevelt.\nFavorevole alla guerra contro la Germania, nel 1941 entr\u00f2 nel Dipartimento di Stato come segretario aggiunto per gli affari economici, e nel 1944 fu incaricato di organizzare le conferenze internazionali da cui doveva nascere il nuovo assetto del mondo dopo la vittoria. Dal 1945 al 1947 fu sottosegretario agli Esteri; in tale ruolo formul\u00f2 la prima proposta di controllo internazionale dell'energia atomica, e con una frase rimasta celebre accus\u00f2 l'Unione Sovietica di ostacolare \"la ricerca internazionale della felicit\u00e0\".\nLa sua politica come segretario di Stato del presidente Harry Truman, dal 1949 al 1953, si sviluppo sul doppio binario dell'alleanza atlantica e del \"containment\", cio\u00e8 l'impegno di fermare dovunque nel mondo l'espansione del comunismo. Era un convinto assertore della pax americana. In questo periodo fu fra gli ideatori del Piano Marshall, della NATO e della Dottrina Truman.\nIn Europa, dopo aver tenuto a battesimo la NATO, sostenne caldamente i fautori del Mercato Europeo Comune (MEC). In Asia, fu contrario ad un intervento militare americano nella guerra fra i comunisti ed i nazionalisti cinesi nel continente, ma decisamente favorevole a quello in Corea, anche se in un primo tempo questa regione era stata esclusa dalle frontiere strategiche americane che lo stesso Acheson aveva tracciato.\nDopo il suo ritiro, la politica estera americana ha continuato sostanzialmente a seguire le linee da lui tracciate per molti anni. Il 14 settembre 1964 gli \u00e8 stata assegnata la Medaglia presidenziale della libert\u00e0 \"With Distinction\" dal Presidente degli Stati Uniti Lyndon B. Johnson."}
{"id": "265195", "revid": "1821847", "url": "https://it.wikipedia.org/wiki?curid=265195", "title": "Dottrina Truman", "text": "La dottrina Truman \u00e8 la strategia di politica estera ideata dall'allora presidente degli Stati Uniti d'America Harry S. Truman ed annunciata il 12 marzo 1947, in un discorso tenuto al Congresso, prendendo spunto dai casi di Grecia e Turchia, che avevano lasciato intravedere la possibilit\u00e0 di una resa di fronte all'espansionismo sovietico. In particolare, la Grecia si trovava nel pieno di una guerra civile, che sarebbe terminata nel 1949, in cui si scontravano realisti e comunisti; la Turchia, invece, soffriva le pressioni sovietiche che miravano a sistemazioni territoriali negli strategici distretti di Kars e Ardahan, nonch\u00e9 alla revisione del regime degli Stretti regolato dalla convenzione di Montreux del 1936.\nLa dottrina si proponeva di contrastare le mire espansioniste dell'avversario comunista nel mondo. \u00c8 importante sottolineare come l'Unione Sovietica fosse chiaramente al centro dei pensieri di Truman, anche se nel suo discorso tale Paese non venne mai direttamente menzionato. \nStoria.\nLe relazioni tra le potenze alleate si erano progressivamente fatte pi\u00f9 tese a causa della questione tedesca e della sovietizzazione degli Stati dell'Europa dell'Est sotto diretto controllo di Mosca.\nNel 1946, a seguito del long telegram inviato da Kennan al Dipartimento di Stato, in cui si enucleavano le caratteristiche del potere sovietico e la sua tendenza al controllo egemonico, gli Stati Uniti avevano cominciato a rivedere le proprie posizioni nei confronti dell'Unione Sovietica.\nLo scoppio della Guerra civile greca, in cui i ribelli comunisti erano foraggiati dalla Jugoslavia di Tito, e le pressioni sovietiche nei confronti della Turchia, per una revisione del regime degli Stretti, stavano dissanguando le ormai esauste risorse britanniche. L'impossibilit\u00e0 di poter provvedere alla sicurezza del tradizionale alleato greco unita alla difficolt\u00e0 nel contenere l'avanzata di Mosca verso i mari caldi inducevano Londra a rivolgersi all'alleato americano. Il 21 febbraio 1947 l'Ambasciata britannica a Washington informava il governo americano che la Gran Bretagna non era pi\u00f9 in grado di prestare aiuto finanziario o di qualsivoglia altra natura a Grecia e Turchia, lasciando presagire lo spettro dell'affermazione dell'influenza sovietica in quei due Paesi.\nIl Sottosegretario di Stato Dean Acheson, che pi\u00f9 tardi sar\u00e0 uno degli architetti del Patto Atlantico, tent\u00f2 di portare i membri del Congresso ad appoggiare l'idea di un maggior coinvolgimento degli Stati Uniti d'America in Europa e nel mondo in generale, formulando un'antesignana di quella che verr\u00e0 chiamata la teoria del domino: quando in uno Stato si afferma il comunismo, gli altri Stati confinanti sono a rischio di divenire anch'essi comunisti. In particolare i dipartimenti di Stato e della Difesa suggerivano che, qualora l'Unione Sovietica si fosse installata in Grecia e avesse rivisto la status dei Dardanelli, molto probabilmente sia il Medio Oriente sia l'Europa occidentale avrebbero potuto cedere al comunismo.\nHarry S. Truman, supportato dal senatore Arthur H. Vandenberg, annunci\u00f2 la dottrina dopo un incontro con il presidente greco. Il presidente statunitense sosteneva che per la sicurezza interna gli Stati Uniti non potevano rimanere insensibili e indifferenti di fronte a casi in cui l'indipendenza e la sovranit\u00e0 di popoli liberi venisse messa in pericolo da tentativi di sovversione interna o da pressioni esterne. In tal caso gli Stati Uniti avrebbero supportato (interventismo) i popoli liberi a resistere ai tentativi di assoggettamento da parte di minoranze armate o da pressioni esterne.\nNel suo discorso durato 21 minuti, Truman richiese al Congresso di approvare uno stanziamento di $250 milioni per la Grecia, sotto forma di aiuti militari ed economici, e di $150 milioni per la Turchia. La somma totale di $400 milioni, corrisponderebbe a circa $4 miliardi dell'epoca attuale.\nConseguenze della Dottrina Truman.\nLa dottrina ebbe conseguenze anche in Europa ed origin\u00f2 la crisi del maggio 1947. I governi dell'Europa occidentale con potenti movimenti comunisti come Italia e Francia vennero incoraggiati a tenere i gruppi comunisti fuori dal governo. Queste mosse furono compiute in risposta a quelle dell'Unione Sovietica, che nell'Europa dell'Est aveva iniziato a rafforzare la sua sfera d'influenza sui governi locali.\nNegli Stati Uniti, sul piano interno, l'allarme sul pericolo rosso condusse alla fobia anti-comunista degli anni cinquanta. Sul piano internazionale, la Dottrina Truman costitu\u00ec la base della politica estera statunitense nei confronti dell'Unione Sovietica fino alla sua caduta nel 1991.\nBench\u00e9 rivisitata e arricchita sul piano pratico da parte delle successive amministrazioni statunitensi, la dottrina Truman sanc\u00ec l'abbandono definitivo della Dottrina Monroe e il coinvolgimento permanente degli Stati Uniti nella politica mondiale. Infine, la Dottrina Truman costitu\u00ec la ragione politica della formulazione del Piano Marshall, il grande piano di aiuti pensato dal Segretario di Stato George Marshall per sostenere i Paesi europei devastati dalla guerra."}
{"id": "265196", "revid": "141761", "url": "https://it.wikipedia.org/wiki?curid=265196", "title": "Moshe Dayan", "text": "Fu il quarto Capo di stato maggiore generale delle Forze di difesa israeliane.\nIn alcune biografie la data di nascita \u00e8 riferita al 4 maggio 1915 e la data di morte al 16 dicembre 1981.\n\u00c8 stato un personaggio emblematico per lo Stato di Israele, conosciuto in tutto il mondo per la benda sull'occhio sinistro, perso in Siria durante la seconda guerra mondiale.\nInfanzia e prime esperienze militari.\nDayan era un \"sabra\", ossia un israeliano nato in Palestina. Venne alla luce nel famoso kibbutz di Degania, da Shmuel e Debora, due sionisti che erano immigrati dall'Ucraina.\nA 14 anni entr\u00f2 nell'Haganah, la forza semi ufficiale nata per difendere gli insediamenti ebraici in Palestina. Sergente nel periodo precedente la seconda guerra mondiale, fu influenzato dagli insegnamenti dell'ufficiale inglese filo sionista Orde Charles Wingate, specialista di guerriglia che, nel 1938, cre\u00f2 le Special Night Squads, reparti composti da militari britannici e da membri dell'Haganah per fronteggiare la rivolta araba. Quando, nel 1939, l'Haganah fu resa illegale dal governo britannico, Dayan venne incarcerato.\nSeconda guerra mondiale.\nNel 1941, l'Haganah prese a collaborare con i britannici nella guerra contro l'Asse. Dayan, liberato, venne aggregato alla 7\u00aa Divisione di fanteria australiana. Il 7 giugno di quell'anno, durante le operazioni contro la Siria controllata dalla Francia di Vichy, venne colpito all'occhio sinistro indirettamente da un proiettile di fucile, mentre stava osservando le posizioni nemiche con un binocolo la cui lente esplose dato l'impatto con il proiettile e i frammenti di vetro gli danneggiarono l'occhio irreparabilmente. Dopo un recupero solo parziale dell'occhio, Dayan inizi\u00f2 ad usare la benda nera che diventer\u00e0 uno dei segni distintivi del suo personaggio. Per il suo ruolo nella guerra in Siria, ricevette la Distinguished Service Order, una delle massime onorificenze militari britanniche. Solo poco tempo dopo finita la guerra in Europa il suo paese avr\u00e0 seri contrasti con le truppe britanniche in Palestina.\nComandante militare.\nNella guerra arabo-israeliana del 1948 combatt\u00e9 come ufficiale superiore. In buoni rapporti con il primo ministro David Ben-Gurion, divenne un suo protetto, assieme a Shimon Peres.\nNel 1955 divent\u00f2 capo di Stato Maggiore. Con questa carica diresse la seconda guerra arabo israeliana contro gli arabi nel 1956, portando i suoi soldati fino al canale di Suez.\nIn politica.\nL'operazione di Suez gli diede un immenso prestigio. In contrasto con il governo, nel 1958 diede le dimissioni dall'esercito.\nNel 1959, entr\u00f2 nel Mapai, il partito laburista di Ben-Gurion. Divenne ministro dell'Agricoltura, carica che mantenne fino al 1964. Nel 1965, assieme ad altri esponenti scissionisti del Mapai, ader\u00ec al partito Rafi, fondato da Ben-Gurion dopo aver lasciato i laburisti a seguito dell'affare Lavon.\nLevi Eshkol, che nel 1963 era diventato primo ministro, non era in sintonia con Dayan. Quest'ultimo si ritir\u00f2 cos\u00ec a vita privata, dedicandosi all'archeologia, di cui era appassionato, e facendo un viaggio in Vietnam come reporter, spinto da un ovvio interesse per la guerra che si combatteva allora.\nLa guerra dei sei giorni.\nNel 1967, con l'aggravarsi della crisi con i paesi arabi, Eshkol, nonostante la sua scarsa simpatia per Dayan, lo nomin\u00f2 ministro della Difesa. Il primo ministro, che prima della nomina di Dayan rivestiva anche la carica di ministro della Difesa, non aveva infatti neppure compiuto il servizio militare. Nell'imminenza della guerra, era quindi indicato affidare il ministero ad una guida carismatica.\nSebbene i piani di guerra fossero stati gi\u00e0 preparati in precedenza dal Capo di stato maggiore Yitzhak Rabin, Dayan diede il suo contributo alla vittoria, ottenuta in appena sei giorni, in quella che appunto venne chiamata Guerra dei sei giorni. Per\u00f2 Dayan, tra le cui doti non si poteva enumerare una particolare modestia, riusc\u00ec a farsi passare come il principale autore della grande vittoria. Per lui, che dopo la vittoria rimase ministro della difesa fino al 1974, si ipotizzava ormai un futuro da Primo Ministro.\nAll'interno del governo laburista, Dayan era uno dei cosiddetti \"falchi\", che si opponevano con decisione a qualsiasi proposta volta a rinunciare ai territori conquistati nel 1967 in cambio della pace. Disse una volta che avrebbe preferito rimanere in guerra tenendo Sharm el-Sheikh (la citt\u00e0, sulla punta meridionale del Sinai, occupa una posizione strategica, in quanto controlla le linee di navigazione che collegano il porto israeliano di Eilat al mar Rosso) piuttosto che ottenere la pace cedendola. Pi\u00f9 tardi, nel corso della sua carriera politica, abbandon\u00f2 questo modo di pensare e gioc\u00f2 un ruolo importante nelle trattative che portarono alla pace con l'Egitto.\nLa guerra del Kippur.\nDopo la morte di Levi Eshkol, nel 1969, divenne primo ministro Golda Meir. Dayan, come s'\u00e8 detto, rimase al dicastero della difesa. Era ancora in carica quando, il 6 ottobre 1973, inizi\u00f2 la Guerra del Kippur. I primi due giorni di guerra furono traumatici per Israele.\nDayan porta indubbiamente alcune responsabilit\u00e0 nelle sconfitte iniziali. Assieme alle altre massime autorit\u00e0 civili e militari, aveva sottovalutato i segnali d'allarme che provenivano da diverse fonti. Si era rifiutato di mobilitare le Forze di Difesa Israeliane per lanciare un attacco preventivo contro Egitto e Siria, in quanto credeva che le stesse IDF avrebbero potuto vincere con facilit\u00e0 anche se gli arabi avessero attaccato per primi.\nDopo le pesanti sconfitte dei primi due giorni di guerra, le ottimistiche idee di Dayan cambiarono radicalmente. Fu sul punto di annunciare \"la caduta del Terzo Tempio\" ad una conferenza stampa, dimenticandosi di parlarne prima con la Meir. Cominci\u00f2 anche a parlare apertamente di usare armi di distruzione di massa contro gli arabi.\nRiusc\u00ec comunque a recuperare il controllo della situazione e condurre la guerra fino alla vittoria finale.\nAnche se la Commissione Agranat, sorta per indagare su quanto non aveva funzionato nella guerra dell'ottobre 1973, non attribu\u00ec responsabilit\u00e0 particolari alla dirigenza politica del paese, a cui Dayan apparteneva, un'ondata di proteste da parte dell'opinione pubblica costrinse lui e Golda Meir a dimettersi.\nMinistro degli Esteri.\nSecondo chi lo conosceva, la guerra del Kippur aveva profondamente depresso Dayan. Per un certo periodo dopo le dimissioni dal governo, tenne un profilo politico basso. Nel 1977, anche se rieletto alla Knesset nella lista del Partito Laburista, accett\u00f2 di diventare Ministro degli Esteri nel nuovo governo, retto dal leader del Likud Menachem Begin. Dayan non entr\u00f2 mai a far parte del Likud, ma ugualmente il nuovo incarico ministeriale fu visto come un tradimento da molti suoi colleghi di partito laburisti.\nAgli Esteri, il suo ruolo fu basilare per giungere agli Accordi di Camp David, con cui si stabil\u00ec la pace con l'Egitto. Dayan si dimise nel 1979 (assieme ad Ezer Weizman, che in seguito entr\u00f2 nel partito laburista), a causa di disaccordi con Begin riguardo alla questione palestinese. Gli accordi di pace con l'Egitto includevano clausole riguardanti futuri negoziati con i palestinesi, ma Begin, contrario all'ipotesi, non inser\u00ec Dayan tra gli incaricati delle trattative.\nLa morte.\nNel 1981, Dayan fond\u00f2 un nuovo partito, il Telem, che chiedeva un ritiro unilaterale dalla Cisgiordania e dalla Striscia di Gaza. Alle elezioni politiche del 30 giugno 1981, per la decima legislatura della Knesset, il partito vinse due seggi, ma Dayan mor\u00ec poco dopo, a Tel Aviv, di cancro al colon. \u00c8 sepolto nel \"moshav\" di Nahalal, dove era cresciuto.\nEredit\u00e0.\nDayan era una personalit\u00e0 controversa e le sue opinioni non sempre erano chiare al prossimo. Ebbe pochi amici stretti. La sua intelligenza brillante ed il suo carisma si combinavano ad un notevole cinismo ed a una certa mancanza di senso del limite.\nAriel Sharon di lui disse: \u00abSi potrebbe svegliare con cento idee, di cui novantacinque pericolose e tre cattive. Le altre due, di contro, sarebbero brillanti\u00bb.\nDayan combin\u00f2 un'identit\u00e0 laica, da membro di un kibbutz ed un certo pragmatismo, con un profondo amore, quasi mistico, per il popolo ebraico e per la terra d'Israele.\nPare che, vedendo la folla di religiosi ebrei che si affollava sulla Spianata del Tempio dopo la conquista di Gerusalemme nel 1967, abbia domandato \u00abDove siamo? In Vaticano?\u00bb. Pi\u00f9 tardi fece rimuovere la bandiera israeliana dalla Cupola della Roccia. Ritenendo che la Spianata del Tempio fosse pi\u00f9 importante come luogo storico che come luogo sacro, ne affid\u00f2 il controllo amministrativo ad un consiglio musulmano.\nDayan fu anche uno scrittore ed un archeologo dilettante. La passione per l'archeologia lo spinse a collezionare diversi reperti, non sempre nel rispetto delle leggi. Dopo la sua morte, la collezione venne venduta dalla seconda moglie Rachel, allo Stato. La prima moglie si chiamava Ruth.\nSua figlia Yael \u00e8 scrittrice ed ha seguito le sue orme in politica. Nel corso degli anni, ha aderito a diversi partiti di sinistra, sedendo anche alla Knesset e nel consiglio comunale di Tel Aviv.\nIl figlio Assi, morto nel 2014, \u00e8 stato un affermato attore e regista cinematografico."}
{"id": "265209", "revid": "123873748", "url": "https://it.wikipedia.org/wiki?curid=265209", "title": "Funzione lipschitziana", "text": "In analisi matematica, una funzione lipschitziana \u00e8 una funzione di variabile reale che ha una \"crescita limitata\", nel senso che il rapporto tra variazione di ordinata e variazione di ascissa non pu\u00f2 mai superare un valore fissato, detto costante di Lipschitz. \u00c8 una condizione pi\u00f9 forte della continuit\u00e0, e prende il suo nome da quello del matematico tedesco Rudolf Lipschitz.\nLa lipschitzianit\u00e0 gioca un ruolo chiave nell'unicit\u00e0 di soluzioni nei problemi di Cauchy relativi ad equazioni differenziali ordinarie. Si tratta, infatti, di una condizione centrale nel teorema di Picard-Lindel\u00f6f, che garantisce l'esistenza e l'unicit\u00e0 della soluzione per una certa condizione iniziale. Un tipo speciale di continuit\u00e0 di Lipschitz, detta contrazione, viene utilizzata nel teorema delle contrazioni (un teorema di punto fisso).\nSi verifica la seguente catena di inclusioni per funzioni definite su un sottoinsieme compatto della retta reale: differenziabilit\u00e0 con continuit\u00e0 \u2286 continuit\u00e0 di Lipschitz \u2286 formula_1-H\u00f6lderianit\u00e0 \u2286 continuit\u00e0 uniforme \u2286 continuit\u00e0; con formula_2\nSi ha inoltre: continuit\u00e0 di Lipschitz \u2286 continuit\u00e0 assoluta \u2286 variazione limitata \u2286 differenziabilit\u00e0 quasi ovunque\nIl concetto pu\u00f2 essere introdotto in generale in spazi metrici. Una sua generalizzazione \u00e8 data dal concetto di funzione h\u00f6lderiana.\nLa condizione di Lipschitz.\nSpazi normati.\nUna funzione formula_3 si dice lipschitziana su formula_4 se esiste una costante formula_5 tale che:\nLa pi\u00f9 piccola costante formula_5 che soddisfa tale disuguaglianza \u00e8 detta \"costante di Lipschitz\".\nSpazi metrici.\nDati due spazi metrici formula_8 e formula_9. Una funzione formula_10 soddisfa la condizione di Lipschitz se esiste una costante formula_11 tale che, per ogni scelta di due punti formula_12 in formula_13 si abbia:\nPropriet\u00e0.\nallora la funzione si dice \"bilipschitziana\". Una funzione bilipschitziana \u00e8 un omeomorfismo sull'immagine e quindi in particolare iniettiva."}
{"id": "265210", "revid": "1393243", "url": "https://it.wikipedia.org/wiki?curid=265210", "title": "Modelli per la valutazione dell'erosione", "text": "I modelli per la valutazione dell'erosione sono di norma applicati a bacini idrogeologici, valli e pianure, per valutare le differenti forme di erosione sotto forma sia liquida che solida. Sono altres\u00ec finalizzati a valutare gli impatti dell'erosione a livello ambientale, come la degradazione e la perdita del suolo a causa di agenti meteorologici (es. temporali) e inquinanti.\nEsistono modelli matematici per valutare l'erosione idrica.\nModello RUSLE.\nUno tra i modelli pi\u00f9 utilizzati per la valutazione dell'erosione di un versante \u00e8 il \"Revised Universal Soil Loss Equation\".\nIl RUSLE non \u00e8 altro che una revisione dell'\"Universal Soil Loss Equation\" (USLE) per essere adattato ad ambienti topografici complessi.\nI modelli USLE e RUSLE non sono altro che una serie di equazioni matematiche da cui si ottiene il valore medio del tasso di perdita di suolo, dovuto ad erosione. La relazione generale \u00e8 \nformula_1\ndove:\nModello PSIAC.\nIl modello PSIAC (\"Pacific Southwest Inter-Agency Committee\") \u00e8 un modello sviluppato negli Stati Uniti nel 1968 per stimare l'erosione superficiale in un bacino. Esso consiste nel tenere conto di alcuni fattori e di stimarne l'influenza che hanno sul fenomeno erosivo tramite l'assegnazione di un valore tabellato. I fattori considerati e l'intervallo di valori che \u00e8 possibile assegnare ad ognuno sono:\nDalla sommatoria dei valori assegnati si giunge ad un valore compreso tra 0 e 130 a cui corrisponde una classe e un'erosione superficiale media annuale stimata secondo la seguente tabella:\nModello Gavrilovic.\nIl metodo Gavrilovic permette la valutazione della portata volumetrica di asportazione (in m3/y) dallo strato superficiale:\nformula_2\nDove:"}
{"id": "265212", "revid": "36426", "url": "https://it.wikipedia.org/wiki?curid=265212", "title": "Fideiussione", "text": "La fideiussione (o fidejussione), in diritto, \u00e8 un negozio giuridico con il quale un soggetto, chiamato \"fideiussore\", garantisce un'obbligazione altrui (es. in luogo del debitore), obbligandosi personalmente nei confronti del creditore del rapporto obbligatorio. \nStoria.\nLa fideiussione era un istituto giuridico tipico del diritto romano ed era conosciuta come \"fideiussio\". Era un modello di garanzia personale sintetizzabile in una promessa assunta col modello della \"verborum obligatio\" (stipulatio) che rendeva l'obbligazione solidale a prescindere tra il debitore e il garante.\nSostituir\u00e0 col tempo la \"fidepromissio\" e la \"sponsio\", che a loro volta avevano preso il posto dei \"vades\" e \"praedes\".\nDescrizione.\nAd esempio, lo Stato pu\u00f2 diventare fideiussore quando garantisce un prestito bancario fatto a un'azienda che \u00e8 il debitore verso la banca. In questo caso, lo scopo della garanzia da parte dello Stato \u00e8 di far ottenere il prestito bancario a tassi inferiori a quelli altrimenti concessi al debitore. Si osservi che, da parte dello Stato, non avviene alcun pagamento, finch\u00e9 e se il debitore paga regolarmente le rate del debito a completa restituzione. L'erogazione effettiva di denaro \u00e8 invece fatta dalla banca, secondo le ordinarie regole di mercato. Le parti quindi sanno che lo Stato, come fideiussore, \u00e8 il garante del rapporto tra l'azienda, che \u00e8 il debitore, e la banca, che \u00e8 il creditore.\nNel mondo.\nItalia.\nLa fideiussione \u00e8, ai sensi del codice civile italiano all'art. 1936: \nL'obbligazione del fideiussore ha carattere accessorio. Ci\u00f2 vuol dire che essa esiste nei limiti in cui esiste l'obbligazione garantita: gli artt. 1939 e 1945 c.c. esprimono siffatto principio. \nInfatti l'art. 1939 sancisce che la fideiussione \u00e8 valida solo se \u00e8 valida l'obbligazione principale; l'art. 1945 c.c. invece dispone che il fideiussore pu\u00f2 opporre tutte le eccezioni che avrebbe potuto opporre il debitore principale (\u00e8 esclusa solo l'eccezione d'incapacit\u00e0, e ci\u00f2 per ragioni esclusivamente storiche ma scarsamente condivisibili sul piano logico).\nUn altro indicatore dell'accessoriet\u00e0 si evince dal fatto che l'entit\u00e0 della fideiussione non pu\u00f2 superare il valore del debito garantito e che la fideiussione non pu\u00f2 essere prestata a condizioni pi\u00f9 onerose. La fideiussione che eccede i limiti dell'obbligazione principale o che \u00e8 prestata a condizioni pi\u00f9 onerose \u00e8 valida nei limiti dell'obbligazione principale.\nIl fideiussore risulta obbligato in solido con il debitore principale, cos\u00ec il creditore potr\u00e0 chiedere indifferentemente l'adempimento al fideiussore o al debitore, a meno che non sia previsto il beneficio di escussione. In base a questa particolare clausola, il fideiussore convenuto in giudizio per l'adempimento dal creditore, senza che questo abbia prima escusso il debitore principale, pu\u00f2 ottenere di non essere condannato indicando i beni del debitore principale che il creditore pu\u00f2 sottoporre a esecuzione. \nQualora il debito fosse garantito da pi\u00f9 fideiussioni, i fideiussori sono obbligati in solido e il fideiussore che adempie ha diritto all'azione di regresso nei confronti degli altri. Il fideiussore che ha adempiuto all'obbligazione del debitore pu\u00f2 agire o in via surrogatoria (essendo surrogato nei diritti del creditore nei confronti del debitore) o esperendo l'azione di regresso. Si tratta di due azioni concorrenti, azionabili in via alternativa.\nNel caso in cui venisse surrogato, il fideiussore pu\u00f2 pretendere gli interessi dal momento in cui \u00e8 scaduto il termine di adempimento, ma il debitore pu\u00f2 opporre al fideiussore tutte le eccezioni che avrebbe potuto opporre al creditore originario. Se il fideiussore agisce con l'azione di regresso pu\u00f2 solo pretendere gli interessi dal giorno in cui il fideiussore ha pagato al creditore, il debitore non pu\u00f2 opporre le eccezioni opponibili al creditore originario. \nSe la fideiussione \u00e8 prestata a tempo indeterminato, il fideiussore pu\u00f2 in ogni momento recedere.\nParticolare tipo di fideiussione \u00e8 la fideiussione omnibus per indicare l'impegno assunto da un soggetto (privato, societ\u00e0 o banca) verso una banca con cui garantisce l'adempimento di tutti i debiti, compresi quelli che potranno sorgere successivamente al rilascio della fideiussione, che un terzo risulter\u00e0 avere verso la banca nel momento della scadenza pattuita ovvero nel momento in cui la banca decider\u00e0 di recedere dal rapporto e di domandare il saldo dei propri crediti.\nLa fideiussione pu\u00f2 essere distinta in \"solidale\" o con \"beneficio d'escussione\". Nel primo caso il garante si obbliga per il pagamento dello stesso ammontare del debito principale (l\"'eadem res debita\" - ossia la medesima prestazione - \u00e8 il carattere saliente delle obbligazioni solidali). Nel secondo caso egli \u00e8 tenuto all'adempimento solo di ci\u00f2 che residua dopo l'escussione del debitore garantito (cd. \"beneficium excussionis\"): cfr. art. 1944 codice civile. Se, dunque, nella fideiussione con beneficio d'escussione il creditore pu\u00f2 agire verso il fideiussore solo dopo aver escusso il debitore principale, si discute in dottrina se nell'altra forma di fideiussione il creditore debba rispettare un qualche tipo d'onere nella fase della pretesa.\nIl creditore ha l'onere di chiedere l'adempimento prima al debitore garantito e solo dopo il rifiuto di questo pu\u00f2 rivolgersi verso il fideiussore (onere di preventiva richiesta)."}
{"id": "265216", "revid": "1982", "url": "https://it.wikipedia.org/wiki?curid=265216", "title": "Voli di linea", "text": ""}
{"id": "265217", "revid": "547034", "url": "https://it.wikipedia.org/wiki?curid=265217", "title": "Barbagia Rossa", "text": "La Barbagia Rossa \u00e8 stata una banda armata di estrema sinistra che ha operato tra il 1978 e il 1982 in Sardegna.\nStoria.\nFormazione e atti terroristici (1978 - 1981).\nFormatasi sulla base di un confronto politico con le Brigate Rosse, era composta prevalentemente da agricoltori, pastori, operai e studenti; il suo progetto era quello di convogliare le istanze rivoluzionarie sarde in un'unica organizzazione che si ponesse l'obiettivo della lotta armata per il comunismo. I primi contatti furono presi dai brigatisti Emilia Libera, Antonio Savasta e Natalia Ligas. Suoi dirigenti erano Pietro Coccone, Antonio Contena, Caterina Spano e Davide Fadda.\nIl gruppo riusc\u00ec ad instaurare un forte legame con i brigatisti, dei quali talvolta divenne una costola per quanto riguarda le operazioni sull'isola, soprattutto per quanto riguarda i tentativi di evasione dal carcere di massima sicurezza dell'Asinara.\nBarbagia Rossa si scaglia principalmente contro la crescente militarizzazione della Sardegna, che in quegli anni vede effettivamente aumentare il numero di basi militari sul suo territorio, compiendo numerosi attentati contro caserme dei carabinieri e dell'esercito.\nCompie due attentati mortali che hanno come vittime Nicolino Zidda e Santo Lanzafame. Il primo era un operatore della colonia penale agricola di Mamone, nei pressi di Nuoro, ucciso per errore in quanto il vero obiettivo dell'agguato era un carabiniere che gli era vicino; il secondo era invece un appuntato dei carabinieri, ucciso sulla strada Nuoro-Ortobene il 31 luglio 1981.\nAttorno al 1979 le BR strinsero rapporti con l'organizzazione al fine di organizzare la fuga di alcuni prigionieri politici dal carcere speciale dell'Asinara. I brigatisti Antonio Savasta ed Emilia Libera furono mandati a Cagliari per creare la colonna sarda delle BR e trasferire l'arsenale delle BR in Sardegna.Il 15 febbraio 1980, a Cagliari, una pattuglia della polizia li riconosce, ma i due riescono a fuggire.\nLo smantellamento (1982).\nIl 23 febbraio 1982, nelle campagne di Nuoro, su indicazione di Antonio Savasta, pentito dopo l'arresto, le forze dell\u2019ordine rinvengono un grande deposito di armi delle Brigate Rosse, la cui custodia era stata affidata a Barbagia Rossa.\nLe decise azioni della polizia (nel corso delle quali moriranno anche due terroristi) mettono fine al gruppo nei primi mesi del 1982. Barbagia Rossa ha operato solo in Sardegna e per la sua azione sono state inquisite 28 persone."}
{"id": "265218", "revid": "1305772", "url": "https://it.wikipedia.org/wiki?curid=265218", "title": "Civilization IV", "text": "Civilization IV \u00e8 un videogioco strategico a turni, appartenente alla serie \"Civilization\" di Sid Meier. \u00c8 stato sviluppato da Soren Johnson (Capo progettazione e programmatore IA) sotto la direzione dello stesso Sid Meier alla Firaxis Games. Civilization IV \u00e8 uscito tra il 25 ottobre e il 4 novembre 2005 in Nord America, Europa e Australia. La versione Macintosh \u00e8 uscita a giugno del 2006.\nCivilization IV \u00e8 un videogioco strategico a turni dove il giocatore costruisce un impero dall'inizio. Tutte le partite standard cominciano nel 4000 a.C. con un colono che fonda la prima citt\u00e0. Da qui il giocatore espande il suo impero mentre si contende con le nazioni rivali, utilizza la geografia, sviluppa infrastrutture e incoraggia il progresso scientifico e culturale. Il giocatore pu\u00f2 vincere una partita raggiungendo uno dei cinque obiettivi (ma \u00e8 possibile impostare una partita perch\u00e9 si possa vincere solo attraverso alcuni obiettivi): conquistare tutte le civilt\u00e0, controllare la maggior parte del territorio globale con la pi\u00f9 grande popolazione, essere il primo a costruire una nave spaziale per colonizzare Alfa Centauri, raggiungere il livello di cultura \"leggendario\" in tre citt\u00e0, o vincere attraverso le elezioni ONU. Se finiscono i turni (di solito nell'anno 2050) e nessuno di questi obiettivi \u00e8 stato soddisfatto da nessuna nazione, la nazione con il pi\u00f9 alto punteggio \u00e8 dichiarata vincitrice.\nCivilization IV \u00e8 stato pubblicato ufficialmente in inglese, tedesco, francese, spagnolo, italiano, giapponese, cinese e polacco. Alcuni fan hanno fatto la traduzione anche in russo, finlandese e ceco.\nNuove caratteristiche.\nCivilization IV introduce aspetti completamente nuovi rispetto a Civilization III fra i quali:\nCombattimento.\nLe unit\u00e0 non hanno pi\u00f9 punti di attacco e difesa separati. Al loro posto \u00e8 stata introdotta la \"forza di combattimento\". Al posto delle promozioni di grado generiche, caratteristica dei precedenti capitoli, le unit\u00e0 acquisiscono ora esperienze di combattimento specifiche, come bonus contro tipi di unit\u00e0 o abilit\u00e0 come un attraversamento pi\u00f9 agile nelle foreste, per un totale di 41 differenti tipi di promozioni. Il giocatore pu\u00f2 anche confrontare i valori di forza delle unit\u00e0 che si affronteranno in una battaglia prima di un attacco. Questo valore \u00e8 solo comparativo, e non indica l'esito della battaglia che dipende in parte anche dal caso.\nReligione.\nIl concetto di separate religioni \u00e8 nuovo in Civilization IV. Nei precedenti capitoli, i giocatori potevano costruire templi o cattedrali, ma la religione era una caratteristica generica nel fornire felicit\u00e0 e cultura. Vi sono ora sette religioni nel gioco che sono, in ordine alfabetico: Buddismo, Confucianesimo, Cristianesimo, Giudaismo, Induismo, Islamismo e Taoismo. Non ci sono bonus particolari di una religione rispetto ad un'altra, ma ognuna \u00e8 rivelata da una particolare scoperta nell'albero delle tecnologie. Il primo a scoprire una religione ne diventa il fondatore, e la citt\u00e0 scopritrice diventa una citt\u00e0 santa (in cui un \"Grande Profeta\" potr\u00e0 costruire un santuario religioso).\nLe religioni si diffonderanno lentamente durante il gioco, specialmente in citt\u00e0 senza neanche una fede religiosa. Si pu\u00f2 accelerare il processo tramite i missionari, i monasteri, i santuari e si pu\u00f2 chiedere ad un'altra civilt\u00e0 di convertirsi alla propria religione. Due civilt\u00e0 che condividono la medesima religione saranno pi\u00f9 amichevoli negli scambi commerciali e nella diplomazia mentre chi adotta una religione diversa mostrer\u00e0 diversi gradi di ostilit\u00e0.\nLe forme di governo influiscono profondamente sulle religioni, a cui \u00e8 dedicata una sezione specifica: si pu\u00f2 ad esempio imporre una religione di Stato oppure concedere la libert\u00e0 di culto nel territorio della civilt\u00e0.\nMeraviglie del mondo.\nCome in \"Civilization III\" anche in \"Civilization IV\" troviamo le Meraviglie divise in due categorie: Meraviglie Mondiali (Grandi Meraviglie), che possono essere costruite una volta soltanto, e Meraviglie Nazionali (Piccole Meraviglie), che possono essere costruite una volta per civilt\u00e0. Tra le 41 Meraviglie Mondiali sono compresi anche i sette santuari religiosi.\nIn Civilization IV viene anche introdotto una nuova classe di edifici chiamati Progetti (alcuni esempi sono il Programma Apollo e di Internet). La principale differenza tra i Progetti e le Meraviglie consiste che la loro costruzione non pu\u00f2 essere affrettata in alcun modo. I progetti sono classificati in Progetti Mondiali e Progetti Veicolari (i quali riguardano la costruzione della Nave Spaziale).\nMeraviglie mondiali (Grandi meraviglie).\n\"Santuari religiosi\"\nMappe e scenari ufficiali.\nCivilization IV comprende dei contenuti extra, distribuiti con lo scopo principale di mostrare le potenzialit\u00e0 che ha la modificabilit\u00e0 del gioco.\nMod.\nCivilization IV \u00e8 il capitolo di \"Civilization\" maggiormente modificabile. I testi e le regole del gioco sono memorizzati in file XML, un SDK \u00e8 stato distribuito agli inizi del 2006 per consentire la modifica dell'IA e gran parte dell'interfaccia, mentre la generazione delle mappe e la gestione degli eventi sono scritte completamente in Python.\nCivilization IV presenta quattro livelli di customizzazione: l'editor delle mappe, tramite il codice XML o Python e tramite l'SDK.\nBibliografia.\nNote alla traduzione.\nNella traduzione dell'articolo inglese si sono seguite per quanto possibile le scelte del manuale di gioco."}
{"id": "265221", "revid": "23671", "url": "https://it.wikipedia.org/wiki?curid=265221", "title": "Civilization 4", "text": ""}
{"id": "265225", "revid": "33888", "url": "https://it.wikipedia.org/wiki?curid=265225", "title": "Lelio Sozzini", "text": "Biografia.\nIl bisnonno di Lelio, Mariano Sozzini \"il vecchio\" (1401\u20131467), fu un giurista, professore di diritto canonico a Padova e poi a Siena. Anche suo figlio Bartolomeo (1436-1507) fu un eminente giurista, chiamato \u00ab il Papiniano del suo tempo \u00bb, che insegn\u00f2 diritto romano a Siena e in altre Universit\u00e0. Le tradizioni di famiglia furono continuate dal figlio Mariano \"il giovane\" (1482\u20131556), a sua volta professore di diritto gi\u00e0 a ventun anni, che dalla fiorentina Camilla Salvetti (m. 1554) ebbe tredici figli, il sesto dei quali fu Lelio, che fu educato come giurista a Padova, dove la famiglia si era trasferita nel 1530 al seguito del padre insegnante.\nCome Lelio avrebbe confidato un giorno a Melantone, fu allora che, \u00ab per conoscere le fonti del diritto, ossia il diritto divino, lesse i libri profetici e apostolici, dalla cui lezione fu tratto per azione divina a invocare la verit\u00e0 e a tutti i doveri della piet\u00e0, si appassion\u00f2 allo studio delle sacre lettere \u00bb e a tale scopo apprese l'ebraico, oltre che il latino, il greco e persino l'arabo.\nNel 1542 Mariano Sozzini aveva lasciato Padova perch\u00e9 chiamato a Bologna a occupare la cattedra di diritto che era appartenuta ad Andrea Alciati, e come ammetter\u00e0 Ulisse Aldrovandi all'inquisitore Girolamo Muzzarelli, Lelio si trovava nel 1546 nella casa paterna, insieme con altri giovani dello Studio bolognese, quando vi si leggeva uno scritto di Camillo Renato.\nIl padre gli passava i mezzi per studiare ma appena raggiunse la maturit\u00e0 Sozini se ne and\u00f2 a Venezia. Qui entr\u00f2 in contatto con gli ambienti evangelici e inizi\u00f2 allora una peregrinazione che lo port\u00f2 per l'intera Europa a partire da Chiavenna \u2013 appartenente allora come tutta la Valtellina ai Grigioni, i quali divisi confessionalmente \u2013 tolleravano sia i cattolici che i riformati.\nA Chiavenna nel 1547 egli entr\u00f2 in contatto con Camillo Renato. Egli prosegu\u00ec in seguito per la Svizzera, la Francia l'Inghilterra e i Paesi Bassi. Alla fine del 1548 ritorn\u00f2 in Svizzera con una lettera di raccomandazioni alle chiese svizzere di Nicolas Meyer, qui lo troviamo nel biennio 1549-1550 a Ginevra, Basilea (con Sebastian M\u00fcnster) e a Zurigo (dove alloggi\u00f2 presso Konrad Pelikan).\nSi reca poi a Wittenberg (luglio 1550 - giugno 1551), prima come ospite di Filippo Melantone poi di Johann Forster, con il quale perfeziona le proprie conoscenze della lingua ebraica. Dopo avere visitato Praga, Vienna e Cracovia ritorn\u00f2 alla fine del 1551 a Zurigo. Negli anni seguenti riusc\u00ec addirittura a recarsi in Italia nella natia Siena dove incontr\u00f2 il nipote Fausto Sozzini - pure egli noto riformatore - e poi a Padova, mentre, nel 1554, lo ritroviamo in varie citt\u00e0 svizzere: Basilea (gennaio), Ginevra (aprile) e, infine, di nuovo Zurigo.\nA Ginevra Sozini era stato ricevuto a braccia aperte da Calvino, a quest'ultimo erano evidenti le tendenze eccessivamente speculative del Sozini, ma pure la sua genuina religiosit\u00e0. Anche se una lettera di Calvino del 1\u00ba gennaio 1552 \u00e8 stata ritenuta dare prova di un'intervenuta rottura dei rapporti fra i due. Il migliore amico di Sozini fra i vari riformatori fu tuttavia Heinrich Bullinger.\nA sollevare le maggiori questioni erano le posizioni teologiche di Sozini sulla resurrezione della carne, la predestinazione, le ragioni della salvezza, di cui discusse con Calvino; la base dottrinaria originaria dei Vangeli, la natura del pentimento e dei sacramenti.\nLa tragica fine di Michele Serveto attir\u00f2 la sua attenzione sul tema della Trinit\u00e0.\nSiccome a Ginevra nell'aprile 1554 aveva fatto incaute osservazioni sulla dottrina comune che enfatizz\u00f2 in una successiva lettera al pastore italiano Celso Massimiliano Martinengo, fu chiamato da Bullinger a rispondere a una serie di questioni e, a quel punto, egli firm\u00f2 una confessione esplicitamente ortodossa \u2013 redatta per iscritto il 15 luglio 1555 - con riserva tuttavia del proprio diritto ad approfondire le questioni sollevate.\nUn mese prima, Sozini era stato inviato con Martino Muralto a Basilea a dare assicurazioni di ortodossia a Ochino, il pastore della Chiesa italiana a Zurigo. Fra Ochino e Sozini vi fu allora piena sintonia nel trattare in modo radicale una serie di problemi teologici.\nAlla morte di suo padre nel 1556, Lelio si trov\u00f2 in una difficile situazione finanziaria, in quanto il patrimonio loro era stato sequestrato dall'Inquisizione. Grazie all'aiuto di conoscenze influenti (fra le quali quella di Calvino), egli visit\u00f2 allora le corti di Vienna e Cracovia: per ottenere sostegno ad un suo appello al Duca di Firenze a che gli fosse permesso di vendere le propriet\u00e0 sue e di famiglia.\nIn Italia, se si esclude Venezia dove ottenne addirittura l'aiuto del doge Girolamo Priuli, Sozini poteva per\u00f2 ormai fare e ottenere ben poco. L'Inquisizione aveva, da tempo, messo gli occhi sulla sua famiglia: suo fratello Cornelio era imprigionato a Roma, i fratelli Celso, Camillo e suo nipote Fausto erano \"reputati Luterani\". Camillo aveva dovuto peraltro fuggire da Siena. Nell'agosto 1559 Sozini ritorn\u00f2 a Zurigo. L\u00ec, meno di tre anni dopo, il 14 maggio 1562, egli mor\u00ec nella casa del tessitore Hans Wyss che gli aveva dato ospitalit\u00e0.\nLa notizia della morte dello zio, raggiunse Fausto, che era a Lione, tramite Antonio Maria Besozzo. Riparando a Zurigo, Fausto ottenne le poche carte dello zio. Pochi scritti organici ma accompagnati da molte buone annotazioni. Fausto spesso \u00e8 stato considerato e trattato, come plagiatore di Lelio. Sarebbe stato pi\u00f9 rispondente parlare di un duplice apporto: talvolta dallo stesso Fausto sovrastimato a favore dello zio.\nOltre a questi apporti, Fausto non deve nulla a Lelio, tranne, curiosamente, una molto inverosimile interpretazione di Giovanni VIII e lo stimolo che derivava dal carattere \"puro\" e dalle fulgide qualit\u00e0 di lui. I due uomini erano come tipologie contrastanti. Lelio, impulsivo ed inquisitore, era alla ricerca del terreno spirituale delle Verit\u00e0 religiose; la mente asciutta di Fausto cercava nell'autorit\u00e0 esterna solo le basi per un insegnamento etico del Cristianesimo.\nPensiero.\nSocini, pur accettando molte delle idee della Riforma protestante, non credeva nel concetto della Trinit\u00e0 e riteneva Ges\u00f9 Cristo un essere umano, identificando la sofferenza di Ges\u00f9 con quella degli oppressi, causata dai ricchi e dai potenti. Negava qualsiasi principio assoluto e ogni elemento della sua visione religiosa era basato sulla ragione. Dal suo pensiero trasse ispirazione il nipote Fausto Sozzini."}
{"id": "265227", "revid": "6923", "url": "https://it.wikipedia.org/wiki?curid=265227", "title": "Serse I di Persia", "text": "Serse I \u00e8 noto nella storia occidentale per la sua invasione della Grecia nel 480 a.C. Le sue forze invasero temporaneamente la Grecia continentale a nord dell'Istmo di Corinto fino a quando le sconfitte di Salamina e Platea un anno dopo annullarono questi guadagni e posero fine alla seconda invasione in modo decisivo. Tuttavia, Serse represse con successo le rivolte in Egitto e Babilonia. Roman Ghirshman dice che: \"Dopo questo cess\u00f2 di usare il titolo di 're di Babilonia', chiamandosi semplicemente 're dei Persiani e dei Medi'.\" Serse ha anche supervisionato il completamento di vari progetti di costruzione a Susa e Persepoli.\nViene generalmente identificato con il re persiano Assuero nel libro biblico di Ester, una delle sue mogli.\nBiografia.\nGiovent\u00f9 e ascesa al potere.\nSubito dopo aver raggiunto il trono, Dario I di Persia, figlio di Istaspe, spos\u00f2 Atossa, figlia di Ciro il Grande. Erano entrambi discendenti di Achemene attraverso diversi ceppi della famiglia degli Achemenidi. Il matrimonio di una figlia di Ciro rafforz\u00f2 la posizione di Dario come re. Dario fu un sovrano attivo, sempre impegnato con la costruzione di Persepoli e Susa, la riorganizzazione dell'Egitto e di altre zone. Verso la fine del suo regno cerc\u00f2 di punire Atene per il suo antico appoggio alla rivolta ionia e per la sconfitta subita dai Persiani a Maratona, ma scoppi\u00f2 una nuova rivolta in Egitto, probabilmente guidata dal satrapo persiano della zona, che doveva essere soppressa. Secondo la legge persiana, i re achemenidi dovevano designare un successore prima di partire per spedizioni pericolose. Prima di partire, nel 487 a.C., Dario fece preparare la sua tomba a Naqsh-e Rostam e nomin\u00f2 Serse, il suo figlio maggiore avuto da Atossa, suo successore. A causa della salute precaria, Dario non riusc\u00ec a condurre la campagna e mor\u00ec nell'ottobre del 486 a.C.\nArtabazane reclam\u00f2 la corona, essendo il pi\u00f9 vecchio di tutti i figli di Dario, mentre Serse, d'altro canto, sosteneva di essere nato da Atossa, figlia di Ciro, colui che aveva garantito ai Persiani la libert\u00e0. Alcuni studiosi moderni ritengono che la decisione di Dario di dare il trono a Serse derivi dalla grande considerazione che Dario aveva di Ciro e di sua figlia. Artabazane nacque da Dario quando era un semplice suddito, mentre Serse era il primogenito nato quando Dario era al potere; la madre di Artabazane, inoltre, era una persona qualunque, mentre la madre di Serse era la figlia del fondatore dell'impero. Inoltre, si dice che sia stato Demarato a suggerire a Serse di addurre tale argomento, in conformit\u00e0 con un uso spartano.\nSerse fu incoronato e successe al padre tra ottobre e dicembre del 486 a.C., quando aveva circa 36 anni. La salita al potere di Serse non incontr\u00f2 ostacoli grazie alla grande autorit\u00e0 di Atossa, dal momento che la sua decisione, che voleva il figlio come re di Persia, non era contestata da nessuno a corte o in famiglia.\nQuasi immediatamente Serse pose fine a rivolte in Egitto e a Babilonia, che erano scoppiate l'anno prima, e nomin\u00f2 suo fratello Achemene satrapo dell'Egitto. Nel 484 a.C. Serse confisc\u00f2 e fuse la statua d'oro di Bel, o Marduk, le cui mani dovevano essere strette ogni giorno di Capodanno dal legittimo re di Babilonia. Questo sacrilegio port\u00f2 i Babilonesi alla ribellione, che si protrasse dal 484 a.C. al 482 a.C., e che fu cos\u00ec violenta da far rifiutare a Serse il titolo di Re di Babilonia, avuto in precedenza da suo padre, per essere chiamato Re di Persia e Media, Gran Re, Re dei Re (\"Shahanshah\") e Re delle Nazioni (cio\u00e8 del mondo). Questo deriva dal Daiva Iscrizioni di Serse Linee 6-13.\nAnche se le informazioni fornite da Erodoto nelle sue Storie hanno dato origine ad alcune discordanze riguardanti il culto religioso di Serse, molti studiosi moderni lo considerano zoroastriano.\nCampagne.\nL'invasione della Grecia.\nDario mor\u00ec mentre si stava preparando un secondo esercito per invadere la Grecia, lasciando cos\u00ec al figlio il compito di punire Atene, Nasso ed Eretria per la loro attivit\u00e0 nella rivolta ionia, per l'incendio di Sardi e la loro vittoria sui Persiani a Maratona. Dal 483 a.C. Serse inizi\u00f2 ad allestire la sua spedizione. Fu scavato un canale attraverso l'istmo della penisola del Monte Athos, nella penisola calcidica, da Strimonikos al golfo Toronaico; era lungo circa due chilometri e mezzo ed era abbastanza ampio e profondo da permettere il passaggio di due triremi. Il canale impieg\u00f2 circa tre anni per essere terminato. Questo, per\u00f2, era considerato un'invenzione sia dagli antichi, sia da alcuni storici moderni. Giovenale lo presenta come esempio di \"menzogna greca\" e Niebuhr lo vede come una cosa incomprensibile. Altri storici sostengono, invece, che, dal momento che Erodoto ne d\u00e0 una descrizione dettagliata, l'esistenza del canale non deve essere messa in discussione.\nVennero predisposti poi posti di guardia e roccaforti lungo il percorso che l'esercito avrebbe effettuato in Tracia e furono costruiti due ponti di barche sull'Ellesponto, che collegavano Abido, in Asia, a Sesto e Madytos, in Europa.\nSecondo lo storico greco Erodoto il primo tentativo di Serse di passare l'Ellesponto si concluse con un fallimento totale quando una tempesta distrusse i cavi di lino e di papiro dei ponti: Serse ordin\u00f2 che lo stretto stesso fosse frustato trecento volte e che delle catene venissero gettate in acqua, mentre gli ingegneri che avevano progettato il ponte furono decapitati. Il secondo tentativo di passaggio, invece, ebbe successo. Serse concluse un'alleanza con Cartagine, e cos\u00ec fece in modo che la Grecia non godesse del sostegno dei potenti sovrani di Siracusa e Agrigento. Molti stati greci pi\u00f9 piccoli, inoltre, passarono dalla parte dei Persiani, soprattutto le citt\u00e0 della Tessaglia e quelle di Tebe e Argo. Serse ottenne delle vittorie nelle prime battaglie.\nLa spedizione inizi\u00f2 nella primavera del 480 a.C. Arrivato nella pianura di Dorisco, Serse decise di contare i membri del suo esercito, facendo prima costruire un muro intorno ad un numero di diecimila soldati, poi facendo entrare in questa recinzione tutto l'esercito, giungendo cos\u00ec a 170 gruppi da 10\u00a0000. La fanteria, quindi, era rappresentata da 1\u00a0700\u00a0000 soldati, a cui erano affiancati 80\u00a0000 cavalieri e 20\u00a0000 cammellieri. Le truppe di terra, secondo Erodoto, provenivano da 46 nazioni, tra cui gli Assiri, i Fenici, i Babilonesi, gli Egizi e gli Ebrei; la flotta era composta da 1\u00a0207 triremi e 3\u00a0000 imbarcazioni pi\u00f9 piccole. Ogni trireme era equipaggiata con 200 rematori e 30 soldati e ciascuna delle navi da carico imbarcava 80 uomini: le truppe navali, cos\u00ec, dovevano ammontare a 517\u00a0610 uomini. In Tracia e in Macedonia Serse ricevette l'appoggio di 300\u00a0000 fanti e di 120 triremi, per un totale di 24\u00a0000 soldati. Quindi, secondo Erodoto, quando Serse giunse alle Termopili il suo esercito era composto da 2\u00a0641\u00a0610 uomini, escludendo gli schiavi e gli equipaggi delle navi da carico, che secondo lo storico greco erano in numero addirittura maggiore dei combattenti. Oltre a questi c'erano gli eunuchi, le concubine e i cuochi, insieme alle bestie da soma, ai bovini ed ai cani.\nA questi grandi numeri \u00e8 difficile credere, cos\u00ec che molti scrittori misero in discussione sia la veridicit\u00e0 che il buon senso dello storico. Le stime di Erodoto vengono respinte da Niebuhr in \"Vortr\u00e4ge \u00fcber alte Geschichte\", il quale afferma che \u00e8 impossibile considerare il settimo libro di Erodoto come un attendibile rapporto storico, e lo considera fondato sul poema epico di Cherilo.\nHeeren, invece, accetta senza alcun dubbio i numeri di Erodoto, e George Grote sostiene che la descrizione data dallo storico greco dei fatti di Dorisco \u00e8 cos\u00ec dettagliata da far pensare che derivi da testimonianze di prima mano. Anche per quanto riguarda il numero di triremi Grote \u00e8 in accordo con Erodoto, basandosi sull'autore contemporaneo Eschilo, che, ne \"I Persiani\", dice chiaramente che le navi presenti a Salamina erano 1\u00a0207: Erodoto, invece, ne fa combattere 527 in meno, ma \u00e8 evidente che, nel darne il numero, non ha compiuto alcuna esagerazione; tuttalpi\u00f9 si pu\u00f2 rimproverare allo storico greco una inspiegabile svista.\nIl numero di 3\u00a0000 navi pi\u00f9 piccole, per\u00f2, e soprattutto di 1\u00a0700\u00a0000 fanti, \u00e8 molto meno affidabile. Probabilmente questi dati vennero gonfiati sia per far piacere al re, sia per incoraggiare l'esercito; allo stesso modo la stima di Erodoto di 2\u00a0641\u00a0000 uomini alle Termopili \u00e8 persino assurda. Tuttavia, considerando che questo esercito era il risultato di un grandissimo sforzo di tutto il vasto impero persiano e che le truppe erano state raccolte per ben tre anni prima della spedizione, \u00e8 ragionevole credere che le truppe di Serse fossero le pi\u00f9 numerose mai riunite nell'antichit\u00e0. E dato che Tucidide, dice Grote, si trov\u00f2 in difficolt\u00e0 nello stimare il numero esatto dei combattenti dei piccoli eserciti greci che combatterono a Mantinea, non c'\u00e8 di che stupirsi per non riuscire ad individuare la quantit\u00e0 di persiani a Dorisco. Le stime pi\u00f9 recenti concordano nell'affermare che le truppe persiane fossero di circa 60\u00a0000 uomini, poich\u00e9 in quel momento nessun territorio, specialmente le zone semidesertiche della Siria, Persia e Turchia, dove l'esercito si radun\u00f2, avrebbe potuto sostenere il foraggiamento di un numero cos\u00ec grande di soldati.\nDopo aver fatto il punto sul suo esercito, Serse prosegu\u00ec la sua marcia attraverso la Tracia dividendo le truppe in tre gruppi, che avanzavano per tre strade diverse. Alcune citt\u00e0 che dovettero sostentare l'enorme esercito finirono sull'orlo della rovina: la citt\u00e0 di Taso, per esempio, spese per questo scopo una somma di pi\u00f9 di 400 talenti. Arrivato ad Acanto, nelle vicinanze dell'istmo dell'Athos, Serse si separ\u00f2 dalla sua flotta, che avrebbe dovuto attraversare il canale, doppiare le due penisole di Sithonia e Pallene e attendere l'arrivo del re a Therme, citt\u00e0 che venne successivamente chiamata Tessalonica (oggi Salonicco), a est della foce del fiume Axios. Dopo il ricongiungimento con la flotta, Serse marci\u00f2 attraverso la Migdonia e la Bottiea, fino alla foce dell'Haliacmon. Quindi entr\u00f2 in Macedonia, il cui re gli si sottomise e si impegn\u00f2 a combattere con lui.\nLe Termopili e Atene.\nSerse arriv\u00f2 senza ostacoli con il suo esercito di terra alle Termopili, ma la flotta fu colpita da una violenta tempesta, in cui furono distrutte almeno quattrocento navi da guerra, cos\u00ec che i Greci presero coraggio per affrontarla presso l'Artemisio. Nel frattempo Serse aveva tentato di forzare il passo delle Termopili, ma aveva incontrato per tre giorni la resistenza degli Elleni guidati da Leonida. Il terzo giorno un pastore del luogo, Efialte, mostr\u00f2 ai Persiani un passaggio sul monte Eta che permise loro di piombare inaspettatamente alle spalle dei Greci. Leonida, insieme ai 300 Spartiati, resistette valorosamente, ma alla fine fu sconfitto. Nello stesso tempo i Greci vinsero la battaglia navale dell'Artemisio, grazie a ripetute tempeste che avevano decimato la flotta persiana. Quando furono a conoscenza della vittoria di Serse alle Termopili, i comandanti della flotta greca, primo tra tutti Temistocle, scelsero di ritirarsi presso l'isola di Salamina, di fronte ad Atene.\nI Peloponnesiaci decisero di proteggere la loro terra con ogni mezzo e vi concentrarono tutte le truppe: solo alcune navi rimasero ad Atene, la cui popolazione fu evacuata a Salamina, Egina e Trezene. Nel frattempo Serse era entrato in Focide, devastandola completamente. A Panopeo invi\u00f2 un reparto del suo esercito a saccheggiare Delfi, mentre lui marciava in Beozia con il grosso delle truppe. Tutti i Beoti gli si sottomisero, ad eccezione dei Tespiesi e dei Plateesi, che furono sterminati dall'esercito persiano. Cos\u00ec Serse pot\u00e9 raggiungere Atene senza incontrare alcuna resistenza, incendiarla e raderla al suolo.\nLe truppe mandate contro Delfi, per\u00f2, furono pesantemente sconfitte: secondo la tradizione fu il dio Apollo stesso a difendere il santuario scagliando massi sugli invasori. Tuttora rimangono sconosciute le modalit\u00e0 con cui i Greci respinsero i Persiani. Quando Serse entr\u00f2 ad Atene, la sua flotta arriv\u00f2 nella baia del Falero. Ingannato da una finta spia inviata da Temistocle, attacc\u00f2 una battaglia navale con i Greci in posizione sfavorevole, anzich\u00e9 inviare, come aveva proposto Artemisia di Alicarnasso, una parte delle sue navi al Peloponneso attendendo della dissoluzione degli eserciti greci, cos\u00ec che fu sconfitto pesantemente. Il re assistette alla battaglia da un alto trono che \u00e8 stato eretto per lui sulle pendici del monte Egaleo e, quindi, vide con i propri occhi la sconfitta e la dispersione del suo potente esercito. I Greci si aspettarono una ripresa della battaglia il giorno seguente, ma Serse si preoccup\u00f2 di un eventuale peggioramento della situazione in Grecia e a Babilonia, dove erano in corso dei disordini, e decise di lasciare immediatamente la Grecia. Incaric\u00f2 Mardonio di completare la conquista con 300\u00a0000 soldati e ordin\u00f2 alla flotta di salpare per l'Ellesponto e presidiarlo fino a quando lui, con le truppe di terra, lo avrebbe riattraversato. Raggiunse lo stretto quarantacinque giorni dopo la sua partenza dall'Attica, insieme a 60\u00a0000 uomini della sua guardia personale sotto il comando di Artabazo. Molti soldati soffrirono la mancanza di riparo e rifugio e morirono di fame. Arrivato all'Ellesponto, Serse trov\u00f2 il ponte di barche distrutte da una tempesta, cos\u00ec che fu costretto ad attraversarlo su imbarcazioni. Entr\u00f2 a Sardi verso la fine dell'anno, nel 480 a.C., umiliato e sconfitto, dopo soli otto mesi dalla sua partenza.\nFine della guerra.\nL'anno seguente, il 479 a.C., la guerra in Grecia continu\u00f2, ma Mardonio fu sconfitto a Platea dalla fanteria greca, mentre nello stesso giorno gli Elleni conseguirono un'altra importante vittoria a Capo Micale, in Ionia. L'anno successivo i Persiani persero l'ultimo loro dominio in Europa, in seguito alla conquista di Sesto.\nRe dell'Egitto.\nKhsassa (forma egizia di Serse) fu il terzo (quarto se si considera anche Petubastis III) sovrano della XXVII dinastia egizia.\nDurante i suoi venti anni di regno (sia Sesto Africano che Eusebio di Cesarea gliene attribuiscono entrambi trentasei) Serse segu\u00ec una politica, ben diversa da quella paterna, imponendo pesanti tributi e trattando l'Egitto come una turbolenta ed insicura provincia.\nAppena salito al trono dovette reprimere, impiegando circa due anni, le rivolte scoppiate nella regione del delta del Nilo poco prima della morte del padre. Riportato l'ordine affid\u00f2 la satrapia ad Achemene, suo fratello, e si dedic\u00f2 allo scontro con la Grecia.\nDel periodo di governo di Serse rimangono scarsi documenti in lingua egizia in quanto i funzionari locali che avevano collaborato con l'amministrazione di Dario I si allontanarono, o furono allontanati, dall'amministrazione. Nel 480 a.C. una flotta egizia composta da circa 200 navi, al comando di Achemene, prese parte, sul fronte persiano, alla battaglia di Salamina.\nUltimi anni e morte.\nPoco dopo il suo arrivo a Sardi Serse si innamor\u00f2 della moglie di suo fratello Masiste, facendo pressione su di lui per ottenere la donna. Quindi fece sposare la figlia di lei, Artainte, al proprio figlio Dario, ma poco dopo spost\u00f2 la sua attenzione dalla madre alla figlia. L'amore per Artainte venne scoperto da Amestris, la moglie di Serse, dal momento che questo aveva donato alla sua favorita un mantello che Amestris aveva tessuto per lui con le sue mani. La moglie di Serse escogit\u00f2 una vendetta terribile. Fece mutilare la moglie di Masiste, il quale tent\u00f2 di fuggire con i suoi figli in Battriana, di cui era satrapo, con l'intenzione di sollevare una rivolta contro il fratello; ma Serse, anticipandolo, invi\u00f2 alcune truppe contro di lui e fece uccidere sia lui che i suoi figli.\nNel 465 a.C. Serse venne assassinato da Artabano, il comandante della guardia del corpo reale e il pi\u00f9 potente funzionario della corte persiana. L'ascesa di quest'ultimo era dovuta principalmente alla popolarit\u00e0 di cui godeva negli affari religiosi e negli intrighi dell'harem. Mise i suoi sette figli in posizioni chiave nel governo del regno ed elabor\u00f2 un piano per spodestare la famiglia degli Achemenidi.\nNell'uccidere Serse, Artabano venne aiutato dall'eunuco Aspamitre. Gli storici greci forniscono dei resoconti piuttosto contraddittori degli eventi. Secondo Ctesia di Cnido Artabano accus\u00f2 dell'omicidio del sovrano il principe ereditario Dario, il figlio maggiore di Serse, e convinse un altro dei figli di Serse, Artaserse, a vendicare il parricidio uccidendo il fratello. Invece secondo Aristotele Artabano uccise prima Dario e poi Serse. Quando Artaserse venne a conoscenza dell'omicidio fece uccidere Artabano ed i suoi figli. Probabilmente chi salv\u00f2 la dinastia Achemenide fu il generale Megabizo, che prima appoggi\u00f2 la congiura, poi pass\u00f2 dalla parte del sovrano.\nErodoto parla di Serse come dell'uomo pi\u00f9 alto e pi\u00f9 bello di tutta la forza d'invasione che occup\u00f2 la Grecia. Nel carattere, per\u00f2, era peggiore della maggior parte dei monarchi persiani: secondo Erodoto era un codardo e un tiranno crudele.\nProgetti architettonici.\nDopo la sconfitta in Grecia Serse torn\u00f2 in Persia e diresse la realizzazione di numerosi progetti di costruzione lasciati incompiuti dal padre a Susa e a Persepoli. Supervision\u00f2 la costruzione della Porta delle Nazioni e la Sala delle Cento Colonne nel palazzo reale di Persepoli, le pi\u00f9 grandi e imponenti strutture del complesso. Cur\u00f2 il completamento dell'Apadana, del Palazzo di Dario e della Sala del Tesoro, tutte iniziate da Dario, e raddoppi\u00f2 la superficie del palazzo rispetto a quella pensata da Dario. Il suo gusto architettonico era simile a quella del padre, anche se tutto era riportato su una scala molto pi\u00f9 imponente. Mantenne in funzione la Strada Reale fatta costruire da Dario e complet\u00f2, a Susa, la Porta e il Palazzo reale.\nFigli.\nDalla regina Amestris:\nDa altre mogli sconosciute:"}
{"id": "265228", "revid": "6066", "url": "https://it.wikipedia.org/wiki?curid=265228", "title": "Serse I", "text": ""}
{"id": "265229", "revid": "1652635", "url": "https://it.wikipedia.org/wiki?curid=265229", "title": "Margarita (cocktail)", "text": "Il margarita \u00e8 un cocktail composto da tequila, liquore all'arancia e succo di lime; spesso viene servito con sale sul bordo del bicchiere. \u00c8 il pi\u00f9 comune cocktail messicano a base di tequila, appartiene ai sour e in genere viene servito come aperitivo (\"pre-dinner\").\nStoria.\nSecondo quanto afferma William Grimes, autore di \"Straight Up or On the Rocks: The Story of the American Cocktail\", molte persone sostenevano di aver bevuto Margarita in Messico gi\u00e0 negli anni trenta, da cui si deduce che il margarita fu inventato prima del 1940.\nTra i tanti candidati per il titolo di \"creatore del margarita\", se ne possono citare tre:\nProporzioni.\nLe proporzioni pi\u00f9 usate per il margarita sono;\nsebbene lo standard IBA (Cocktail ufficiali IBA) sia\nIl drink \u00e8 normalmente servito shakerato con ghiaccio, \"on the rocks\", o mescolato con ghiaccio (il \"frozen margarita\"); nella ricetta classica \u00e8 servito nella tipica coppetta detta \"Sombrero\". Il cocktail viene frequentemente servito con sale sul bordo del bicchiere (\"Crusta\").\nSebbene i margarita pi\u00f9 comuni contengano tequila, liquore all'arancia, succo di lime o di limone, e qualche volta un dolcificante aggiuntivo, molte variazioni stanno diventando sempre pi\u00f9 comuni. Usare succo di lime imbottigliato (che contiene zucchero) \u00e8 un altro modo usato per dolcificare il cocktail.\nVarianti alla frutta del Margarita.\n\u00c8 possibile aggiungere anche succhi di frutta al margarita. Esempi classici sono le seguenti combinazioni:\nComunque, \u00e8 bene segnalare che i margarita a base di frutta non fanno parte della definizione di un classico \"Margarita\".\nLa classificazione IBA.\nFino al 25 novembre 2011 il Margarita era presente nella lista dei cocktail internazionali stilata dall'IBA, poi \u00e8 scomparso. \u00c8 per\u00f2 riapparso a fine dicembre 2011. Oltre al classico Margarita, troviamo anche una variante cos\u00ec definita, il Tommy's Margarita con la seguente ricetta:\nShakerare e filtrare il cocktail in una coppetta cocktail."}
{"id": "265233", "revid": "305330", "url": "https://it.wikipedia.org/wiki?curid=265233", "title": "Marco Orazio Pulvillo", "text": "Biografia.\nPulvillo, secondo Dionigi di Alicarnasso, ebbe un ruolo importante nella cacciata dei Tarquini e, secondo tutte le fonti, fu uno dei consoli eletti nel primo anno della repubblica (509 a.C.).\nLa maggior parte degli autori antichi affermano che Orazio Pulvillo fu eletto per sostituire Spurio Lucrezio Tricipitino che aveva sostituito Bruto ma che era morto, a causa dell'et\u00e0, pochi giorni dopo la nomina. \nAlcuni degli annalisti tuttavia affermano che Orazio fu il successore immediato di Bruto (Livio, II 8), mentre Polibio (III, 22) indica Bruto ed Orazio come primi consoli assieme. Un'altra differenza tra Dionigi e Livio si ritrova su un altro punto. Secondo Dionigi (V, 21) Orazio fu console una seconda volta assieme a Publio Valerio Publicola, nel terzo anno della Repubblica, (507 a.C.), mentre secondo Livio (II, 15), il collega di Publicola quell'anno fu Publio Lucrezio e non cita un secondo consolato di Orazio Pulvillo. La versione di Dionigi \u00e8 suffragata da Tacito (\"Historiae\", III, 72), che cita un secondo consolato di Orazio. \nIl nome di Orazio Pulvillo \u00e8 legato alla dedica del Tempio di Giove Ottimo Massimo sul Campidoglio che, secondo Dionigi e Tacito, fu consacrato da Orazio nel suo secondo consolato.\nLa tradizione dice che era stato deciso a sorte che Orazio dovesse avere questo onore: mentre era sul punto di pronunciare le solenni parole di dedica, Marco Valerio Voluso Massimo, fratello dell'altro console Valerio Publicola, gli si avvicin\u00f2 portandogli la falsa notizia che suo figlio era morto, sperando che Orazio esprimesse qualche tipo di lamento, che avrebbe interrotto la cerimonia e lasciato l'onore della consacrazione a Publicola. Ma Orazio non si fece disturbare da notizie funeste e si limit\u00f2 ad ordinare di portare fuori il cadavere e prosegu\u00ec nella consacrazione. "}
{"id": "265239", "revid": "486946", "url": "https://it.wikipedia.org/wiki?curid=265239", "title": "Saint-Florent (Corsica)", "text": ""}
{"id": "265240", "revid": "174925", "url": "https://it.wikipedia.org/wiki?curid=265240", "title": "Teorema di Frisch-Waugh-Lovell", "text": "In econometria, il teorema di Frisch, Waugh e Lovell afferma che la determinazione dei coefficienti di un modello di regressione lineare tramite il metodo dei minimi quadrati \u00e8 equivalente alla loro determinazione tramite un metodo basato su matrici di proiezione.\nIl teorema prende il nome dagli econometrici Ragnar Frisch, F. Waugh, e M. Lovell."}
{"id": "265242", "revid": "1982", "url": "https://it.wikipedia.org/wiki?curid=265242", "title": "\u00cele-Rousse", "text": ""}
{"id": "265243", "revid": "1793900", "url": "https://it.wikipedia.org/wiki?curid=265243", "title": "Immacolata col Padre Eterno in gloria e i santi Anselmo, Agostino e Stefano", "text": "L'Immacolata col Padre Eterno in gloria e i santi Anselmo, Agostino e Stefano \u00e8 un dipinto a tempera su tavola (450x250 cm) di Marco Palmezzano, databile al 1510 e conservata nella cappella Ferri dell'Abbazia di San Mercuriale di Forl\u00ec.\nDescrizione e stile.\nLa pala d'altare \u00e8 composta da una grande tavola centrale, una lunetta col \"Cristo risorto\", affiancata da due piccoli tondi con profeti, e una predella.\nLa tavola principale mostra immersi in un paesaggio: a sinistra, di tre quarti, i vescovi, Agostino e Anselmo d'Aosta, che una tradizione popolare voleva invece identificare nei santi Mercuriale e Ruffillo protovescovi, rispettivamente di Forl\u00ec e di Forlimpopoli; sulla destra, di profilo la Madonna e, ancora di tre quarti, santo Stefano.\nMaria si rivolge in preghiera all'apparizione dell'Eterno, in alto a sinistra, circondato da uno stormo di cherubini. Al centro, in basso, si trova un altro angioletto, con cartiglio, che si rivolge a Maria poco sopra un libro delle sacre Scritture aperto.\nNello sfondo, il paesaggio ha al centro la citt\u00e0 di Gerusalemme, raffigurata per\u00f2 come Forl\u00ec, con le sue caratteristiche tre torri: quella del Duomo, quella del Comune e quella di San Mercuriale. A destra emergono due speroni di roccia sormontati da due alberi che richiamano l'Antico testamento: un cipresso e un cedro, che dovrebbe rappresentare un Cedro del Libano, albero per\u00f2 sconosciuto all'epoca in Europa. Del resto, per i suoi destinatari era pi\u00f9 evocativo un cedro con gli agrumi in evidenza, visto che, in occasione della festa (il 1\u00ba maggio) di un santo molto amato dai forlivesi, san Pellegrino Laziosi, si tiene, da tempo immemorabile, una sagra dei cedri.\nAccanto al cipresso, si notano una simbolica nube dorata ed uno stormo di uccelli, in disposizione simile a quella che hanno nel dipinto \"Crocifissione e santi\", realizzato tra il 1500 e il 1510 e conservato nella Galleria degli Uffizi di Firenze."}
{"id": "265246", "revid": "767487", "url": "https://it.wikipedia.org/wiki?curid=265246", "title": "Basic COCOMO", "text": "Basic COCOMO \u00e8 una forma del modello Cocomo. Il Cocomo pu\u00f2 essere applicato a tre classi di progetti software adattabili ad altrettante tipologie progetti software.\nL'equazione di base del Cocomo ha la forma seguente\ndove E \u00e8 lo sforzo applicato mesi-persona, D \u00e8 il tempo di sviluppo in mesi, KNCSS (Kilo Non Commentary Source Statement) \u00e8 il numero di istruzioni del linguaggio sorgente con esclusione dei commenti (espresse in migliaia), e P \u00e8 il numero di persone richieste. I coefficienti \"ab\", \"bb\", \"cb\" e \"db\" sono ricavabili dalla tabella che segue.\n Progetto software \"a\"\"b\" \"b\"\"b\" \"c\"\"b\" \"d\"\"b\"\n Organic 2.40 1.05 2.50 0.38\n Semi-detached 3.00 1.12 2.50 0.35\n Embedded 3.60 1.20 2.50 0.32\nIl Basic Cocomo pu\u00f2 essere utilizzato per stime veloci ma grezze del costo del software, ma la sua accuratezza \u00e8 necessariamente limitata in quanto manca di fattori che tengano conto di differenze per l'hardware, la qualit\u00e0 del personale e la sua esperienzae, l'uso di strumenti moderni, e altri attributi di progetto di cui \u00e8 risaputa l'influenza sul costo del software."}
{"id": "265247", "revid": "1982", "url": "https://it.wikipedia.org/wiki?curid=265247", "title": "Bonifacio (Corsica)", "text": ""}
{"id": "265249", "revid": "1982", "url": "https://it.wikipedia.org/wiki?curid=265249", "title": "Corte (Corsica)", "text": ""}
{"id": "265250", "revid": "1982", "url": "https://it.wikipedia.org/wiki?curid=265250", "title": "Mela (Corsica)", "text": ""}
{"id": "265253", "revid": "10369", "url": "https://it.wikipedia.org/wiki?curid=265253", "title": "Cisl", "text": ""}
{"id": "265254", "revid": "125645644", "url": "https://it.wikipedia.org/wiki?curid=265254", "title": "Bordeaux (vino)", "text": "Il Bordeaux \u00e8 uno dei vini francesi maggiormente conosciuti ed apprezzati in tutto il mondo.\nViene prodotto nell'Aquitania nei dintorni della citt\u00e0 di Bordeaux, nel dipartimento della Gironda, nelle terre situate lungo i fiumi Garonna e Dordogna. I vini Bordeaux sono rossi, bianchi secchi o liquorosi, o ros\u00e9, e sono elaborati soprattutto a partire dai seguenti vitigni:\nStoria.\nLe vigne sembrano essere presenti nel bordolese fin dall'antichit\u00e0: i notabili di \"Burdigala\" (Bordeaux) avrebbero deciso di creare i propri vigneti a causa dei prezzi elevati dei vini italiani e narbonesi, importati dai commercianti romani.\nNel XII secolo, l'Aquitania diventa un ducato inglese in seguito al matrimonio di Eleonora d'Aquitania con Henri Plantagen\u00eat, conte di Angi\u00f2 e re di Inghilterra sotto il nome di Enrico II. Il commercio vinicolo si sviluppa.\nNel XIII secolo, il re di Francia conquista La Rochelle, porto esportatore di vini bordolesi; conseguentemente, Bordeaux diventa un porto esportatore di vini privilegiato a destinazione britannica. Il re d'Inghilterra concede quindi importanti privilegi fiscali ai negozianti bordolesi: i vigneti si estendono verso le zone di Libourne. All'epoca, il vino, ottenuto miscelando uve di colore diverso, era chiaro, da cui il nome usato in Francia e Inghilterra di \"claret\". Nel 1453, dopo la battaglia di Castillon, tutta l'Aquitania ritorna in possesso del re di Francia e i privilegi di cui godeva Bordeaux sono revocati. Il commercio con l'Inghilterra \u00e8 vietato.\nA partire dal XVI secolo i vigneti iniziano ad assumere una struttura simile a quella dei filari presente oggi.\nAll'inizio del XVII secolo, il re Enrico IV affida a degli olandesi il compito di bonificare delle zone di paludi nel regno di Francia per aumentare le terre agricole: tra queste zone sono comprese la regione del M\u00e9doc e altre terre intorno a Bordeaux. Come premio, gli olandesi possono comprare a basso prezzo delle terre nelle vicinanze di Bordeaux. Gli uomini d'affari olandesi causano anche un'importante mutazione nel commercio europeo, che vede l'espansione in Europa di nuove bevande quali la cioccolata, il caff\u00e8 o il t\u00e8, assieme a nuove birre e al gin. Gli olandesi incoraggiano la produzione di vini che prediligono, quali i vini bianchi dolci o scuri, non solo nel bordolese ma a Cahors e nella penisola iberica (ad esempio, i primi vini di Porto). Il Bordeaux deve fare fronte a numerosi concorrenti.\nLa famiglia bordolese Pontac, proprietaria della regione di Bordeaux, sceglie quindi di migliorare la qualit\u00e0 della coltivazione del suo vino: il territorio e le vigne sono curate, i vini vengono messi in barrique nuove e di quercia. Nel 1666, approfittando di un albergo di sua propriet\u00e0 a Londra, aperto dal figlio e successore Fran\u00e7ois-Auguste de Pontac dopo il grande incendio, Arnaud III de Pontac fa conoscere i suoi vini in Inghilterra, che sono cos\u00ec apprezzati che finiscono per essere venduti pi\u00f9 cari degli altri Bordeaux. Anche gli altri negozianti seguono quindi questa strada, che si rivela vincente: i vigneti si estendono ulteriormente fino al M\u00e9doc e al Sauternes, e nelle regioni di Blaye e Bourg. Vengono creati i grandi vigneti del M\u00e9doc ed i \"grand cru\" bordolesi.\nNel 1680, Jean-Baptiste Braneyre, notaio reale a Bordeaux, acquist\u00f2 una parte del \"domaine\" Beychevelle e divenne il primo proprietario dello Ch\u00e2teau Branaire-Ducru, conscio delle grandi virt\u00f9 che quei terreni erano in grado di infondere al vino rosso.\nDurante il Secondo Impero francese i grandi vini rossi di Saint-\u00c9milion, Fronsac e Pomerol diventano i vini di prima qualit\u00e0 della produzione bordolese.\nGeografia.\nI vigneti di Bordeaux si distinguono per la loro posizione geografica rispetto alla Garonna:"}
{"id": "265255", "revid": "33689", "url": "https://it.wikipedia.org/wiki?curid=265255", "title": "Tito Lucrezio Tricipitino", "text": "Biografia.\nDue volte console, Tito Lucrezio apparteneva alla \"gens\" Lucretia, una delle pi\u00f9 antiche \"gens\" patrizie dell'antica Roma.\nTito Lucrezio venne eletto console la prima volta nel 508 a.C., insieme a Publio Valerio Publicola, al suo secondo mandato. Durante il consolato si svolse un censimento e vennero imposte le tasse di guerra.\nDurante il consolato Roma sub\u00ec l'attacco degli Etruschi guidati da Porsenna, attacco che si trasform\u00f2 nell'assedio di Roma, nella cui narrazione si inseriscono gli episodi leggendari di Orazio Coclite e Muzio Scevola. Gli stessi due consoli, si distinsero in operazioni belliche, volte a impedire le razzie operate dagli assedianti etruschi. L'assedio, nel racconto dei romani, termin\u00f2 con un trattato di pace con la citt\u00e0 di Chiusi, senza che Tarquinio il Superbo riuscisse nel proprio intento di restaurazione al potere.\nL'anno successivo, durante il terzo consolato di Publio Valerio e il secondo di Marco Orazio Pulvillo, combatt\u00e9 contro gli Etruschi che avevano attaccato Roma sotto la guida di Porsenna, rimanendo ferito nella battaglia.\nTito Lucrezio fu console una seconda volta nel 504 a.C., di nuovo assieme a Publio Valerio Publicola. Durante il consolato i due condussero con successo la guerra contro i Sabini nei pressi di Fidenae, ed al loro ritorno a Roma venne loro tributato il trionfo, anche se nei fasti triumphales viene riportato unicamente il nome di Valerio."}
{"id": "265256", "revid": "365417", "url": "https://it.wikipedia.org/wiki?curid=265256", "title": "Arm\u00e9e de terre", "text": "LArm\u00e9e de terre (\"Esercito di terra\") \u00e8 una delle quattro componenti delle forze armate francesi. Come le altre tre forze (Marine nationale, Arm\u00e9e de l'air e Gendarmerie nationale), \u00e8 posta sotto responsabilit\u00e0 del governo francese.\nOperativamente, le unit\u00e0 dell'esercito sono sotto l'autorit\u00e0 del Capo di stato maggiore delle forze armate (\"chef d'\u00e9tat-major des arm\u00e9es\" CEMA). Il Capo di stato maggiore dell'esercito (\"Chef d'\u00e9tat-major de l'arm\u00e9e de terre\") \u00e8 responsabile davanti al CEMA e al Ministro della difesa, dell'organizzazione, della preparazione, dell'uso delle sue forze, nonch\u00e9 della pianificazione e programmazione dei suoi mezzi, delle apparecchiature e delle attrezzature future.\nTutti i soldati sono considerati professionisti in seguito alla sospensione della coscrizione, votata in parlamento nel 1997 e resa effettiva nel 2001.\nA partire dal 2017, l'esercito francese impiega 117.000 persone (tra cui la legione straniera francese e i vigili del fuoco di Parigi). Inoltre, l'elemento di riserva dell'esercito francese \u00e8 costituito da 15.453 membri del personale della Riserva operativa.\nNel 1999, l'esercito ha emesso il \"Codice del soldato francese\", che comprende le ingiunzioni:\nStoria.\nStoria antica.\nIl primo esercito permanente, pagato con salari regolari, invece degli arruolamenti feudali, venne istituito sotto Carlo VII tra il 1420 e il 1430. I re di Francia avevano bisogno di truppe affidabili durante e dopo la guerra dei cent'anni. Le unit\u00e0 di soldati vennero arruolate emettendo \"ordinanze\" per regolarne la durata del servizio, la composizione e il pagamento. Le Compagnie d'ordonnance formarono il nucleo della cavalleria gendarme nel XVI secolo. Erano di stanza in tutta la Francia e convocate in armate pi\u00f9 grandi, se necessario. C'erano anche disposizioni per unit\u00e0 di \"arcieri franchi\" e fanti arruolati dalle classi non nobili, ma le unit\u00e0 venivano sciolte al termine della guerra.\nLa maggior parte della fanteria per la guerra era ancora fornita da milizie urbane o provinciali, arruolate da un'area o da una citt\u00e0 per combattere a livello locale e nominate secondo il loro territorio di reclutamento. A poco a poco, le unit\u00e0 divennero pi\u00f9 permanenti e, nel 1480, vennero reclutati istruttori svizzeri e alcune delle \"Bande\" (Milizia) vennero unite per formare \"Legioni\" temporanee di un massimo di 9000 uomini. Gli uomini sarebbero stati pagati, avrebbero ricevuto un contratto ed un addestramento.\nEnrico II regolarizz\u00f2 ulteriormente l'esercito francese formando reggimenti di fanteria permanenti per sostituire la struttura della Milizia. I primi di essi (R\u00e9giments de Picardie, Pi\u00e9mont, Navarre e Champagne) vennero denominati \"Les Vieux Corps\" (I Vecchi Corpi). Era prassi normale sciogliere i reggimenti dopo la fine della guerra come misura di risparmio dei costi con il \"Vieux Corps\" e le truppe personali del re, ma la \"Maison du Roi\" fu l'unica sopravvissuta.\nI reggimenti potevano essere reclutati direttamente dal re e cos\u00ec chiamati dalla regione in cui erano stati arruolati o dalla nobilt\u00e0 e cos\u00ec chiamati dal nobile o dal suo colonnello nominato. Quando Luigi XIII sal\u00ec al trono, sciolse la maggior parte dei reggimenti esistenti, lasciando solo i \"Vieux\" e una manciata di altri, che divennero noti come \"Petite Vieux\" e ottennero anche il privilegio di non essere sciolti dopo una guerra.\nNel 1684, vi fu un'importante riorganizzazione della fanteria francese e un'altra nel 1701 per adeguarsi ai piani di Luigi XIV e alla guerra di successione spagnola. Il rimpasto cre\u00f2 molti degli attuali reggimenti dell'esercito francese e standardizz\u00f2 il loro equipaggiamento e le loro tattiche. L'esercito del Re Sole tendeva a indossare giacche grigio-bianche con fodere colorate. Ci furono eccezioni e le truppe straniere, reclutate dall'esterno della Francia, indossavano giacche rosse (svizzeri, irlandesi, ecc.) o blu (tedeschi, scozzesi ecc.) mentre le guardie francesi indossavano giacche blu. Oltre ai reggimenti di linea, la \"Maison du Roi\" forn\u00ec diverse unit\u00e0 d'\u00e9lite, le guardie svizzere, le guardie francesi e i reggimenti dei moschettieri erano le pi\u00f9 famose. La fanteria francese di linea \"Les Blancs\", rivestita di bianco/grigio, con i suoi moschetti Charleville era un temuto nemico sui campi di battaglia del XVII e XVIII secolo, combattendo nella guerra dei nove anni, nelle guerre di successione spagnola e austriaca, nella guerra dei sette anni e nella rivoluzione americana.\nLa rivoluzione divise l'esercito, con la massa principale che perse la maggior parte dei suoi ufficiali a causa della fuga aristocratica o della ghigliottina e divenne demoralizzata e inefficace. La guardia francese si un\u00ec alla rivolta e le guardie svizzere vennero massacrate durante l'assalto al palazzo delle Tuileries. I resti dell'esercito reale vennero poi uniti alle milizie rivoluzionarie conosciute come \"sans-culottes\" e alla \"Guardia nazionale\", una milizia pi\u00f9 borghese e forza di polizia, per formare l'esercito rivoluzionario francese.\nDal 1792, l'esercito rivoluzionario francese combatt\u00e9 contro varie combinazioni di potenze europee: facendo inizialmente affidamento su grandi numeri e tattiche di base, venne sconfitto sanguinosamente ma sopravvisse e prima respinse i suoi avversari dal suolo francese, poi conquist\u00f2 diversi paesi creando stati clienti. Sotto Napoleone I, l'esercito francese conquist\u00f2 gran parte dell'Europa durante le guerre napoleoniche. Professionalizzando di nuovo le forze rivoluzionarie e usando colonne di attacco con supporto di artiglieria pesante e sciami di cavalleria da inseguimento, l'esercito francese sotto Napoleone e i suoi marescialli fu in grado di reprimere e distruggere ripetutamente gli eserciti alleati fino al 1812. Napoleone introdusse il concetto dei corpi d'armata, ognuno un'armata tradizionale \"in miniatura\" che consentiva alla forza da campagna di essere suddivisa su diverse linee di marcia e di ricongiungersi o di operare in modo indipendente. La \"Grande Arm\u00e9e\" operava cercando una battaglia decisiva con ogni esercito nemico e poi distruggendoli in dettaglio prima di occupare rapidamente il territorio e forzare una pace.\nNel 1812 Napoleone marci\u00f2 su Mosca, cercando di rimuovere l'influenza russa dall'Europa orientale e proteggere le frontiere del suo impero e dei suoi stati clienti. Inizialmente la campagna and\u00f2 bene, ma le vaste distanze della steppa russa e il freddo inverno costrinsero il suo esercito in una caotica ritirata, preda d'incursioni ed inseguimenti russi. La Grande Armata della campagna del 1812 non poteva essere sostituita e con l'\"ulcera\" della guerra d'indipendenza spagnola contro la Gran Bretagna ed il Portogallo in Spagna, l'esercito francese era a corto di truppe addestrate ed il personale francese era quasi esaurito. Dopo l'abdicazione e il ritorno di Napoleone, interrotto da un'alleanza anglo-olandese e prussiana a Waterloo, l'esercito francese venne riportato sotto la restaurata monarchia borbonica. La struttura rimase sostanzialmente invariata e molti ufficiali dell'Impero mantennero le loro posizioni.\nIl lungo XIX secolo ed il secondo impero.\nLa restaurazione borbonica \u00e8 stat un periodo d'instabilit\u00e0 politica con il paese costantemente sull'orlo della violenza politica.\nL'esercito s'impegn\u00f2 nella restaurazione dell'assolutismo monarchico spagnolo nel 1824. Raggiunse i suoi obiettivi in sei mesi, ma non si ritir\u00f2 completamente fino al 1828. Rispetto alla precedente invasione napoleonica, questa spedizione ebbe successo e fu rapida.\nApprofittando della debolezza del bey di Algeri, la Francia l'invase nel 1830 e super\u00f2 di nuovo rapidamente la resistenza iniziale. Il governo francese annesse formalmente l'Algeria ma ci vollero quasi 45 anni per pacificare completamente il paese. Questo periodo della storia francese vide la creazione dell\"\"', che includeva la Legione straniera francese. L'esercito indossava ora giacche blu scuro e pantaloni rossi, che avrebbe conservato fino alla prima guerra mondiale.\nLa notizia della caduta di Algeri aveva appena raggiunto Parigi nel 1830, quando la monarchia borbonica venne rovesciata e sostituita dalla monarchia costituzionale d'Orleans. Durante la rivoluzione di luglio del 1830, la folla parigina si dimostr\u00f2 troppo forte per le truppe della \"Maison du Roi\" e il corpo principale dell'esercito francese, solidale con la folla, non venne coinvolto pesantemente.\nNel 1848 un'ondata di rivoluzioni spazz\u00f2 l'Europa e pose fine alla monarchia francese. L'esercito fu in gran parte non coinvolto nei combattimenti di strada a Parigi che rovesciarono il re, ma pi\u00f9 tardi nel corso dell'anno le truppe vennero usate nella soppressione degli elementi pi\u00f9 radicali della nuova Repubblica che portarono all'elezione del nipote di Napoleone come presidente.\nIl papa era stato costretto a lasciare Roma come parte delle rivoluzioni del 1848, e Luigi Napoleone invi\u00f2 una forza di spedizione di 14.000 uomini nello Stato Pontificio sotto il generale Nicolas Charles Victor Oudinot per restaurarlo. Alla fine di aprile del 1849 venne sconfitto e respinto da Roma dal corpo di volontari di Giuseppe Garibaldi, ma poi recuper\u00f2 e riconquist\u00f2 Roma.\nL'esercito francese fu tra i primi al mondo ad essere fornito con fucili Mini\u00e9, giusto in tempo per la guerra di Crimea contro la Russia, alleata della Gran Bretagna. Questa invenzione diede alla fanteria di linea un'arma con un raggio molto pi\u00f9 lungo e una maggiore precisione e avrebbe portato a nuove tattiche flessibili. L'esercito francese era pi\u00f9 esperto nelle manovre di massa e nei combattimenti di guerra rispetto agli inglesi e la reputazione dell'esercito francese venne notevolmente migliorata.\nSeguirono una serie di spedizioni coloniali e nel 1856 la Francia si un\u00ec alla seconda guerra dell'oppio dalla parte britannica contro la Cina, ottenendo concessioni. Le truppe francesi vennero schierate in Italia contro gli austriaci, il primo uso delle ferrovie per il movimento di massa.\nL'esercito francese era ora considerato un esempio per gli altri e le missioni militari in Giappone e l'emulazione degli Zuavi francesi in altre forze armate aumentarono questo prestigio. Tuttavia, una spedizione in Messico non riusc\u00ec a creare un regime fantoccio stabile.\nLa Francia venne umiliata dalla sconfitta nella guerra franco-prussiana nel 1870-1871. L'esercito aveva armi di fanteria di gran lunga superiori sotto forma dello Chassepot e un primo tipo di mitragliatrice, ma la sua tattica e l'artiglieria erano inferiori e, consentendo alla forza tedesca d'invasione l'iniziativa, venne rapidamente trattenuta nelle sue citt\u00e0 e sconfitta. La perdita di prestigio all'interno dell'esercito port\u00f2 ad una grande enfasi sull'aggressione e sulle tattiche ravvicinate.\nInizi del XX secolo.\nNell'agosto 1914, le forze armate francesi contavano 1.300.000 soldati. Durante la Grande guerra, l'esercito francese avrebbe richiamato 8.817.000 uomini, tra cui 900.000 soldati coloniali. Durante la guerra circa 1.397.000 soldati francesi vennero uccisi in azione, principalmente sul fronte occidentale. Sarebbe stato il conflitto pi\u00f9 mortale nella storia francese. I generali principali erano: Joseph Joffre, Ferdinand Foch, Charles Mangin, Philippe P\u00e9tain, Robert Nivelle, Franchet d'Esperey e Maurice Sarrail (vedi esercito francese nella prima guerra mondiale). All'inizio della guerra, i soldati francesi indossavano ancora l'uniforme della guerra franco-prussiana del 1870, ma l'uniforme non era adatta alle trincee e cos\u00ec nel 1915 l'esercito francese sostitu\u00ec l'uniforme, con l'elmetto Adrian che sostituiva il k\u00e9pi. Venne adottata un'uniforme con una capote, di colore blu orizzonte applicata alle trincee e un'uniforme per soldati coloniali color cachi.\nAll'inizio della campagna di Francia l'esercito francese dispieg\u00f2 2.240.000 combattenti raggruppati in 94 divisioni (di cui 20 attive e 74 riserviste) dal confine svizzero al Mare del Nord. Questi numeri non includevano l'Armata delle Alpi di fronte all'Italia e i 600.000 uomini dispersi nell'impero coloniale francese. Dopo la sconfitta nel 1940, al regime francese di Vichy venne concesso di trattenere 100-120.000 soldati nella Francia non occupata e forze pi\u00f9 grandi nell'impero francese: pi\u00f9 di 220.000 in Africa (di cui 140.000 nel Nord Africa francese) e forze nel Mandato della Siria e nell'Indocina francese.\nDopo il 1945, nonostante gli enormi sforzi compiuti nella prima guerra d'Indocina del 1945-1954 e nella guerra d'Algeria del 1954-1962, entrambe le terre alla fine abbandonarono il controllo francese. Le unit\u00e0 francesi rimasero in Germania dopo il 1945, formando le forze francesi in Germania. La 5\u00aa Divisione corazzata rimase in Germania dopo il 1945, mentre la 1\u00aa e la 3\u00aa Divisione corazzata vennero stanziate in Germania nel 1951. Tuttavia le formazioni assegnate alla NATO vennero ritirate per combattere in Algeria; La 5\u00aa Divisione corazzata venne ritirata nel 1956. Dal 1948 al 1966, molte unit\u00e0 dell'esercito francese caddero sotto la struttura di comando militare integrata della NATO. Il comandante in capo dell'Allied Forces Central Europe era un ufficiale dell'esercito francese e molti francesi occupavano posizioni chiave nello staff della NATO. Mentre il Trattato di Parigi aveva fissato un limite superiore di 14 divisioni francesi impegnate nella NATO, il totale non super\u00f2 le sei divisioni durante la guerra dell'Indocina e durante la guerra algerina il totale \u00e8 sceso a due divisioni.\nL'esercito cre\u00f2 due divisioni di paracadutisti nel 1956, la 10\u00aa Divisione paracadutisti sotto il comando del generale Jacques Massu e la 25\u00aa Divisione paracadutisti sotto il comando del generale Sauvagnac. Dopo il putsch d'Algeri, le due divisioni, con l'11\u00aa Divisione fanteria, vennero fuse in una nuova divisione leggera d'intervento, l'11\u00aa Divisione leggera d'intervento, il 1\u00ba maggio 1961.\nLa decolonizzazione.\nAlla fine della seconda guerra mondiale la Francia si trov\u00f2 immediatamente di fronte agli inizi del movimento di decolonizzazione. L'esercito francese, che dal 1830 impiegava spahis e tirailleurs indigeni nordafricani in quasi tutte le sue campagne, era la forza principale in opposizione alla decolonizzazione, che veniva percepita come un'umiliazione. In Algeria l'esercito represse una forte rivolta dentro e intorno a S\u00e9tif nel maggio del 1945 con un forte incendio: le cifre delle morti algerine variano tra i 45.000 morti, come dichiarato all'epoca da Radio Cairo e la cifra ufficiale francese di 1.020 morti.\nL'esercito considerava il mantenimento del controllo dell'Algeria come una priorit\u00e0 assoluta. In quel momento si erano stabiliti un milione di coloni francesi, insieme a una popolazione indigena di nove milioni. Quando decise che i politici stavano per venderlo e dare l'indipendenza all'Algeria, l'esercito progett\u00f2 un colpo di Stato militare che avrebbe rovesciato il governo civile e riportato il generale de Gaulle al potere nella crisi di maggio del 1958. De Gaulle, tuttavia, riconobbe che l'Algeria era un peso morto e doveva essere liberata. Quattro generali in pensione lanciarono quindi il putsch d'Algeri del 1961 contro lo stesso De Gaulle, ma fallirono. Dopo 400.000 morti, l'Algeria divenne finalmente indipendente. Centinaia di migliaia di harkis, musulmani fedeli a Parigi, andarono in esilio in Francia, dove loro, i loro figli e i loro nipoti rimangono nei scarsamente assimilati sobborghi delle \"banlieue\".\nL'esercito represse la rivolta malgascia in Madagascar nel 1947. Ufficiali francesi stimarono il numero di malgasci uccisi da un minimo di 11.000 a una stima dell'esercito francese di 89.000 morti.\nLa guerra fredda.\nDurante la guerra fredda, l'esercito francese, sebbene non facesse parte della struttura di comando militare della NATO, progett\u00f2 la difesa dell'Europa occidentale. Nel 1977 l'esercito francese pass\u00f2 da divisioni multi-brigata a divisioni pi\u00f9 piccole di circa quattro-cinque battaglioni/reggimenti ciascuna. Dall'inizio degli anni '70, il II Corpo d'armata era di stanza nella Germania meridionale e costitu\u00ec effettivamente una riserva per il Gruppo d'Armate Centrale della NATO. Negli anni '80, il quartier generale del III Corpo d'armata venne trasferito a Lilla e la pianificazione inizi\u00f2 a essere utilizzata a sostegno del Gruppo d'Armate Settentrionale della NATO. La Forza d'Azione Rapida di cinque divisioni leggere, incluse la nuova 4\u00aa Divisione Aeromobile e la 6\u00aa Divisione corazzata leggera, era anche intesa come una forza di rinforzo della NATO. Inoltre, la 152\u00aa Divisione fanteria venne mantenuta a guardia della base missilistica balistica intercontinentale S3 sul Plateau d'Albion.\nNegli anni '70-'80, vennero pianificate due divisioni corazzate leggere da parte dell'accademia di stato maggiore (la 12\u00aa e la 14\u00aa). La 12\u00aa Divisione corazzata leggera (12 DLB) doveva avere il suo quartier generale formato sulla base dello stato maggiore della Scuola d'Addestramento dell'Arma corazzata e dell'Arma di cavalleria (acronimo francese EAABC) a Saumur.\nAlla fine degli anni '70 venne fatto un tentativo di formare 14 divisioni di fanteria leggera di riserva, ma questo piano, che includeva la ricreazione della 109\u00aa Divisione fanteria, era troppo ambizioso. Le divisioni pianificate includevano la 102\u00aa, 104e, 107e, 108e, 109e, 110e, 111e, 112e, 114e, 115\u00aa e 127\u00aa Divisione fanteria. Dal giugno 1984, la riserva dell'esercito francese era composta da 22 divisioni militari, che amministravano tutte le unit\u00e0 di riserva in una determinata area, sette brigate di zona di difesa, 22 reggimenti \"interarmees divisionnaires\" e la 152\u00aa divisione di fanteria, che difendeva i siti di lancio ICBM. Il piano venne attuato a partire dal 1985 e vennero create \"brigades de zone\", come la 107\u00aa Brigata di zona. Ma con la messa in atto del piano \"R\u00e9serves 2000\", le brigate di zona vennero finalmente sciolte a met\u00e0 del 1993.\nDopo la guerra fredda.\nIl I Corpo d'armata venne sciolto il 1\u00ba luglio 1990.\nNel febbraio 1996 il Presidente della Repubblica decise di passare a una forza di servizio professionale e, come parte delle modifiche che ne derivarono, nel 1997 vennero sciolti dieci reggimenti. Le brigate di supporto specializzate vennero trasferite il 1\u00ba luglio 1997 a Lun\u00e9ville per le comunicazioni, Haguenau (la brigata di artiglieria) e Strasburgo (Genio). La 2\u00aa Divisione corazzata lasci\u00f2 Versailles il 1\u00ba settembre 1997 e venne installata a Ch\u00e2lons-en-Champagne al posto della sciolta 10\u00aa Divisione corazzata. Il 5 marzo 1998, in vista delle adozioni strutturali in corso dell'esercito francese, il ministro della difesa decise di sciogliere il III Corpo d'armata e lo scioglimento divenne effettivo il 1\u00ba luglio 1998. Il quartier generale pass\u00f2 alla sede centrale del Commandement de la force d'action terrestre (CFAT) (Comando della forza d'azione terrestre).\nAlla fine degli anni '90, durante il processo di professionalizzazione, i numeri scesero dai 236.000 (132.000 coscritti) del 1996 a circa 140.000 soldati. Nel giugno 1999, la forza dell'esercito era scesa a 186.000 soldati, tra cui circa 70.000 coscritti. 38 del 129 reggimenti erano previsti per essere ritirati a partire dal 1997-99. Le nove \"piccole\" divisioni della struttura precedente e le varie brigate separate di supporto di combattimento e di combattimento vennero sostituite da nove brigate di combattimento e quattro di supporto. Anche la Forza d'Azione Rapida, un corpo d'armata di cinque piccole divisioni d'intervento rapido formate nel 1983, venne sciolta, sebbene molte delle sue divisioni fossero sotto-subordinate.\nLa guerra al terrorismo.\nL'Op\u00e9ration Sentinelle \u00e8 un'operazione militare francese con 10.000 soldati e 4.700 poliziotti e gendarmi schierati dopo gli attentati dell'\u00cele-de-France del gennaio 2015, con l'obiettivo di proteggere i \"punti\" sensibili del territorio dal terrorismo. \u00c8 stata rinforzata durante gli attentati di Parigi del 13 novembre 2015 e faceva parte di uno stato di emergenza in Francia a causa delle continue minacce ed attacchi terroristici.\nStruttura ed organizzazione dell\"arm\u00e9e de terre\".\nL'organizzazione dell'esercito \u00e8 fissata dal Capitolo II del Titolo II del Libro II della terza parte del Codice di difesa, che ha comportato in particolare la codificazione del decreto 2000-559 del 21 giugno 2000.\nAi sensi dell'articolo R.3222-3 del Codice di difesa, l'esercito comprende:\nL'esercito francese \u00e8 stato riorganizzato nel 2016. La nuova organizzazione \u00e8 composta da due divisioni combinate (che trasportano l'eredit\u00e0 della 1\u00aa e della 3\u00aa Divisione corazzata) e ciascuna di esse ha dato tre brigate di combattimento da gestire. C'\u00e8 anche la Brigata franco-tedesca. La 4\u00aa Brigata Aeromobile \u00e8 stata riformata per dirigere i tre reggimenti di elicotteri da combattimento. Esistono anche diversi comandi specializzati a livello di divisione (\"niveau divisionnaire\") tra cui Intelligence, Sistemi d'informazione e comunicazione, Manutenzione, Logistica, Forze speciali, Aviazione leggera dell'esercito, Legione straniera, Territorio nazionale, Addestramento.\nArmi dell'esercito francese.\nL'esercito \u00e8 diviso in armi (\"armes\"). Esse includono la Fanteria (che comprende i Chasseurs Alpins, fanteria da montagna specializzata, e le \"Troupes de Marine\", eredi delle truppe coloniali e truppe anfibie specializzate), l'Arma di cavalleria corazzata (\"Arme Blind\u00e9e Cavalerie\"), l'Artiglieria, l'Arma del Genio (\"l'arme du g\u00e9nie\"), l'Equipaggiamento (\"Mat\u00e9riel\"), la Logistica (\"Train\") e le Comunicazioni (\"Trasmissions\"). All'interno di una brigata specializzata come l'11\u00aa Brigata paracadutisti, diverse armi saranno rappresentate all'interno delle sue unit\u00e0 di paracadutisti.\nLa \"L\u00e9gion \u00e9trang\u00e8re\" (Legione straniera francese) venne istituita nel 1831 per i cittadini stranieri disposti a prestare servizio nelle forze armate francesi. La Legione \u00e8 comandata da ufficiali francesi. \u00c8 un'unit\u00e0 militare d'\u00e9lite che conta circa 7.000 soldati. La Legione ha ottenuto il riconoscimento mondiale per il suo servizio, pi\u00f9 recentemente nell'Operazione Enduring Freedom in Afghanistan sin dal 2001. Non \u00e8 rigorosamente un \"Arme\" ma un \"particulier\" di comando, i cui reggimenti appartengono a diverse armi, in particolare alla fanteria e all'arma del Genio.\nLe Troupes de marine sono le ex truppe coloniali dell\"Arm\u00e9e de terre\". Sono le unit\u00e0 di prima scelta per l'impiego all'estero e reclutano su questa base. Sono composti da Fanteria di Marina (\"Infanterie de Marine\") (che comprende reggimenti paracadutisti come il 1er RPIMa e un'unit\u00e0 di carri armati, il RICM) e dall'Artiglieria di Marina (\"Artillerie de Marine\").\nL\"Aviation l\u00e9g\u00e8re de l'Arm\u00e9e de terre\" (ALAT, che si traduce in Aviazione Leggera dell'esercito), venne istituita il 22 novembre 1954 per l'osservazione, la ricognizione, gli assalti ed il rifornimento. Gestisce numerosi elicotteri a supporto dell'esercito francese, il suo elicottero d'attacco principale \u00e8 l'Eurocopter Tiger, di cui sono stati ordinati 80 esemplari. \u00c8 un \"Arme\" con un \"commandement particulier\".\nServizi amministrativi.\nDal lato amministrativo, ora non ci sono pi\u00f9 di una direzione e due servizi.\nLa Direzione Risorse Umane dell'esercito (DRHAT) gestisce le risorse umane (militari e civili) dell'esercito e l'addestramento.\nI due servizi sono il servizio di equipaggiamento terrestre e la struttura integrata di manutenzione operativa dei materiali terrestri (SIMMT, ex DCMAT). Questo servizio orientato congiuntamente \u00e8 responsabile del supporto della gestione del progetto per tutte le attrezzature terrestri dell'esercito francese. L'equipaggiamento operativo tenuto dall'esercito \u00e8 controllato dal \"Service de maintenance industrielle terrestre\" (SMITer).\nStoricamente c'erano altri servizi dell'esercito che erano tutti raggruppati insieme alle loro controparti in altri componenti per formare agenzie congiunte al servizio di tutte le forze armate francesi.\nDopo il servizio sanitario e il servizio delle specie, sostituiti rispettivamente dal servizio sanitario di difesa francese e dal servizio di alimentazione militare, negli ultimi anni sono scomparsi altri servizi:\nIl Commissariato dell'Esercito venne sciolto il 31 dicembre 2009 ed integrato nel servizio congiunto del \"Service du commissariat des arm\u00e9es\".\nC'\u00e8 l'Ordinariato militare che fornisce assistenza pastorale ai membri cattolici dell'esercito. \u00c8 diretto da Luc Ravel e ha sede a Les Invalides.\nRegioni militari.\nPer molti anni furono attive fino a 19 regioni militari. Nel 1905, la forza delle \"Troupes coloniales\" di stanza nei 19 distretti militari della Francia metropolitana venne segnalata a 2.123 ufficiali e 26.581 soldati.\nNel 1946, dopo la seconda guerra mondiale, vennero create o ricreate dieci regioni militari, in base a un decreto del 18 febbraio 1946. La 10\u00aa regione militare supervision\u00f2 l'Algeria francese durante la guerra d'Algeria.\nLa D\u00e9fense op\u00e9rationnelle du territoire supervision\u00f2 la riserva e le attivit\u00e0 di difesa nazionale dal 1959 agli anni '70. Tuttavia, negli anni '80 il numero era stato ridotto a sei: la 1\u00aa regione militare con sede a Parigi, la 2\u00aa regione militare a Lille, la 3\u00aa regione militare a Rennes, la 4\u00aa regione militare a Bordeaux, la 5\u00aa a Lione e la 6\u00aa a Metz. Ciascuna gestiva fino a cinque \"division militaire territoriale\" - sottodivisioni amministrative militari, nel 1984 gestendo a volte fino a tre reggimenti di riserva ciascuna. Oggi, nell'ultima profonda riforma del settore della sicurezza e della difesa francese, vi sono sette zone di difesa e sicurezza, ciascuna con una regione dell'esercito territoriale: Parigi (o \u00cele-de-France, quartier generale a Parigi), Nord (quartier generale a Lille), Ouest (quartier generale a Rennes), Sud-Ouest (quartier generale a Bordeaux), Sud (quartier generale a Marsiglia), Sud-Est (quartier generale a Lione), Est (quartier generale a Strasburgo).\nPersonale.\nSoldati.\nEsistono due tipi di arruolamento per i soldati dell'esercito francese:\nSottufficiali.\nI sottufficiali prestano servizio con ferme permanenti o eccezionalmente con ferme rinnovabili di cinque anni. I candidati sottufficiali sono o EVAT o civili ad ingresso diretto. \u00c8 richiesto un diploma di scuola superiore che dia accesso all'universit\u00e0. L\"\u00c9cole Nationale des Sous-Officiers d\u00b4Active\" (ENSOA), scuola elementare sottufficiali di 8 mesi, \u00e8 seguita dalla scuola di combattimento da 4 a 36 settimane a seconda della specialit\u00e0 professionale. Un numero limitato di candidati sottufficiali viene addestrato presso l\"Ecole Militaire de Haute Montagne\" (EMHM) (Scuola Militare d'Alta Montagna). I sottufficiali con il certificato \"Advanced Technician Technician\" (BSTAT) possono servire come comandanti di plotone.\nUfficiali.\nGli ufficiali di carriera prestano servizio a tempo indeterminato.\nGli ufficiali a contratto prestano servizio con ferme rinnovabili per un massimo di 20 anni di servizio. \u00c8 richiesto un diploma di laurea. Esistono due diversi programmi, ufficiali da combattimento e ufficiali specializzati. Gli ufficiali di entrambi i programmi si diplomano come sottotenenti e possono raggiungere il grado di tenente colonnello. Gli ufficiali da combattimento trascorrono otto mesi presso l'ESM, seguiti da un anno in una scuola di combattimento. Gli ufficiali specializzati trascorrono tre mesi presso l'ESM, seguiti da un anno di formazione professionale in un'area di specializzazione determinata dal tipo di laurea posseduto.\nLe donne civili vennero assunte dall'esercito francese durante la prima guerra mondiale, aprendole cos\u00ec nuove opportunit\u00e0, forzando una ridefinizione dell'identit\u00e0 militare e rivelando la forza dell'anti-repubblicanesimo all'interno dell'esercito. Gli ufficiali degli anni '20 accettarono le donne come parte della loro istituzione.\nUniforme.\nNegli anni '70, la Francia adott\u00f2 un'uniforme beige chiaro che veniva indossata con chep\u00ec, fasce, controspalline, fourrag\u00e8res colorati con frange ed altri oggetti tradizionali in appropriate occasioni. L'abito da parata pi\u00f9 comunemente indossato, tuttavia, \u00e8 costituito da uniformi mimetiche indossate con gli articoli sopra menzionati. Il motivo mimetico, ufficialmente chiamato Centre Europe (CE), attinge molto alla colorazione incorporata nel design M81 woodland degli Stati Uniti, ma con una striscia pi\u00f9 spessa e pesante. Una versione desertica chiamata Daguet \u00e8 stata indossata sin dalla guerra del Golfo e consiste in ampie aree irregolari di marrone castagna e grigio chiaro su una base color cachi sabbia.\nI legionari della Legione straniera francese indossano chep\u00ec bianchi, fasce blu e spalline verdi e rosse come uniforme da cerimonia, mentre le Troupes de marine indossano chep\u00ec blu e rossi e spalline gialle. I pionieri della Legione Straniera francese indossano l'uniforme di base del legionario ma con grembiuli e guanti di pelle. Gli Chasseurs Alpins indossano un grande berretto, noto come la \"tarte\" (la \"torta\") con abiti da montagna blu scuro o bianchi. Gli Spahi conservano il lungo mantello bianco o \"burnus\" dell'origine del reggimento come cavalleria nordafricana.\nI gendarmi della Guardia repubblicana conservano le loro uniformi di fine Ottocento, cos\u00ec come i cadetti militari di Saint-Cyr e dell'\u00c9cole polytechnique. Un abito da sera blu scuro/nero \u00e8 autorizzato per gli ufficiali e singole branche o reggimenti possono sfilare bande o \"fanfare\" in abiti storici risalenti al periodo napoleonico."}
{"id": "265257", "revid": "1573940", "url": "https://it.wikipedia.org/wiki?curid=265257", "title": "Tupaiidae", "text": "I Tupaidi (Tupaiidae ) sono una delle due famiglie che costituiscono l'ordine degli Scandenti. Comprende quasi tutte le specie di tupaie, a eccezione della tupaia dalla coda pennata, classificata nell'altra famiglia dell'ordine, gli Ptilocercidi. Vivono in un areale che si estende dall'India occidentale fino a Mindanao nelle Filippine, dalla Cina meridionale fino a Giava, compresa la maggior parte delle isole dell'Arcipelago Malese.\nClassificazione.\nLa sistematica in passato le inser\u00ec nell'ordine dei \"Primates\", sottordine \"Prosimii\" (proscimmie), superfamiglia \"Lemuroidea\", famiglia \"Tupaiideae\".\nRecentemente la filogenetica molecolare le ha dato un posto a s\u00e9 stante, come famiglia dell'ordine degli Scandentia.\nI Tupaidi comprendono 19 specie, suddivise in quattro generi. "}
{"id": "265258", "revid": "277947", "url": "https://it.wikipedia.org/wiki?curid=265258", "title": "Acrobata", "text": "L'acrobata (dal greco \u1f00\u03ba\u03c1\u03bf\u03b2\u03ac\u03c4\u03b7\u03c2 \"akrob\u00e1tes\", \"che cammina sulle punte dei piedi\"; da \u1f04\u03ba\u03c1\u03bf\u03c2 \"\u00e1kros\" \"estremo\" e \u03b2\u03b1\u03af\u03bd\u03c9 \"b\u00e1ino\" \"cammino\") \u00e8 un atleta del circo che offre al pubblico esercizi spettacolari di elevata difficolt\u00e0 o ad alto rischio.\nI suoi \"numeri\" sono fondamentali per la storia dell'arte circense.\nDescrizione.\nI numeri proposti dall'acrobata richiedono un'ottima preparazione fisica e doti atletiche non comuni che garantiscono la sicurezza necessaria per compiere l'esercizio correttamente e senza correre pericoli.\nUn numero che si vede comunemente al circo \u00e8 quello in cui uno o pi\u00f9 funamboli camminano in equilibrio su una fune a qualche metro di altezza (detta nel gergo \"filo basso\"), con il cavo teso da due mini tralicci collegati a un verricello, esiste anche il pi\u00f9 spettacolare \"filo alto\" in cui l'artista compie evoluzioni da un pilone all'altro del tendone, a svariati metri d'altezza: questi vengono definiti anche numeri di equilibrismo o pi\u00f9 correttamente di funambolismo.\nUn altro numero proposto \u00e8 una serie di piroette e di involuzioni su delle altalene mobili con le quali gli acrobati si lanciano da un pilone all'altro: questo numero \u00e8 definito in gergo \"trapezio\", definizione pi\u00f9 che corretta visto che il manubrio e i due fili collegati al soffitto che lo sostengono formano appunto la figura di un trapezio equilatero.\nQuasi sempre, per questi esercizi molto pericolosi, vengono utilizzati strumenti di sicurezza: spesso si utilizza una fune di sicurezza, collegata a una carrucola e quindi a un assistente (munito di imbracatura) che segue il numero da terra mentre altre volte, specie per i numeri di \"filo\" \u00e8 predisposta una rete di sicurezza a mezza altezza.\nUn'altra attivit\u00e0 acrobatica \u00e8 quella dei \"tessuti aerei\" un lungo tessuto (circa 16 metri di lunghezza per 1 m di larghezza) piegato a met\u00e0 (ergo si ottengono due tessuti da 8 metri di lunghezza) sui quali l'acrobata danza ed esegue figure spettacolari.\nUna variante dei tessuti aerei \u00e8 la \"corda liscia\", una lunga corda di cotone del diametro di circa 5\u00a0cm appesa per un capo sulla quale l'acrobata svolge le sue evoluzioni.\nTra gli acrobati pi\u00f9 popolari e apprezzati si ricordano il tedesco Johann Carl von Eckenberg, il francese Alexander Placide, l'italiano naturalizzato francese Augusto Frediani e Giovanni Palmiri."}
{"id": "265259", "revid": "104265", "url": "https://it.wikipedia.org/wiki?curid=265259", "title": "Avito", "text": "Aristocratico gallo-romano, Avito s'adoper\u00f2 per frenare la devoluzione dell'Impero romano d'Occidente alla sola Penisola italica, tanto dal punto di vista territoriale quanto da quello amministrativo. Il suo rimpasto dell'organico amministrativo civile e militare romano a favore della nobilt\u00e0 gallo-romana a lui vicina per\u00f2 gli inimic\u00f2 pesantemente le \u00e9lite italiche (specie quella senatoria), cos\u00ec come le ingenti spese di mantenimento delle numerose truppe straniere - perlopi\u00f9 germaniche - al suo seguito gli causarono una forte impopolarit\u00e0 presso la cittadinanza dell'Urbe, ancora parecchio fiaccata dal sacco dei Vandali del 455. \nAvito era in ottimi rapporti con i Visigoti di Teodorico II, di cui era amico personale e che infatti lo fiancheggi\u00f2, almeno inizialmente, nella sua ascesa al soglio, facendolo acclamare imperatore dalle sue truppe, e lo stesso Avito cerc\u00f2 di farli confluire pienamente nel seno della societ\u00e0 romana; tuttavia la prospettiva di una solida e profittevole alleanza tra Romani e Visigoti naufrag\u00f2 quando quest'ultimi occuparono l\"'Hispania\" romana e quando si defilarono difronte alla ribellione dei comandanti italici al dominato dell'imperatore gallo-romano.\nCon la sua deposizione, dopo appena quindici mesi di regno, il destino di decadenza dell'Impero d'Occidente fu segnato.\nBiografia.\nOrigini e carriera.\nAvito nacque ad \"Augustonemetum\" (l'odierna Clermont-Ferrand, in Francia), una citt\u00e0 dell'Alvernia (regione al secolo raggruppata nella provincia romana della Gallia Aquitania), intorno al 395 in una prestigiosa famiglia gallo-romana di rango senatoriale; era probabilmente figlio di Agricola (console nel 421) e di una nobildonna, ed ebbe almeno tre figli: Agricola, Ecdicio (in seguito patrizio e generale sotto Giulio Nepote) e Papianilla, che spos\u00f2 il poeta Sidonio Apollinare. Era imparentato con Magno Felice, Teodoro e Prisco Valeriano\nAvito ricevette un'educazione adeguata al suo rango, e studi\u00f2 legge. Poco prima del 421 fu inviato presso il potente \"patricius\" Flavio Costanzo, allo scopo di perorare una richiesta di riduzione delle tasse per la propria gente, ottenendo un successo. Un suo parente, Teodoro, era ostaggio presso la corte del re dei Visigoti Teodorico I: nel 425/426 gli fece visita e conobbe cos\u00ec il sovrano, entrando nelle sue grazie. Conobbe poi, intorno al 439, anche il figlio di Teodorico I, poi salito al trono come Teodorico II, che riusc\u00ec a convincere a studiare i poeti latini.\nDopo aver raggiunto posizioni di rilievo nella carriera civile, si dedic\u00f2 a quella militare. Serv\u00ec sotto il \"magister militum\" Flavio Ezio nelle campagne contro gli Iutungi e i Norici (430/431) e contro i Burgundi (436). Nel 437, divenuto \"vir inlustris\", torn\u00f2 in Alvernia, dove assunse un posto di alto grado, probabilmente \"magister militum per Gallias\": nello stesso anno sconfisse in battaglia presso Clermont un contingente di predoni unni e obblig\u00f2 Teodorico a togliere l'assedio a Narbona. Nel 439 divenne Prefetto del pretorio delle Gallie: nello stesso anno contratt\u00f2 il rinnovo del trattato di amicizia con i Visigoti.\nPrima dell'estate del 440 si ritir\u00f2 a vita privata nei suoi possedimenti terrieri chiamati \"Avitacum\", nei pressi Clermont. Qui rimase fino al 451, quando gli Unni, guidati da Attila, invasero l'Impero: Avito us\u00f2 la propria influenza presso Teodorico per convincerlo ad allearsi ai Romani di Ezio; Teodorico ed Ezio sconfissero Attila nella battaglia dei Campi Catalaunici, dove, per\u00f2, il sovrano visigoto perse la vita.\nAscesa al trono.\nNella tarda primavera del 455, Avito fu richiamato in servizio dall'imperatore Petronio Massimo, che lo nomin\u00f2 nuovamente \"magister militum\", probabilmente \"praesentalis\", e lo invi\u00f2 in missione diplomatica presso la corte di Teodorico II, succeduto al padre, a Tolosa: tale missione aveva probabilmente lo scopo di confermare al nuovo sovrano e ai Visigoti lo \"status\" di \"foederati\" e di garantire il sostegno al nuovo imperatore. E fu proprio alla corte del sovrano visigoto che gli giunse la notizia della morte di Petronio Massimo (31 maggio) e del sacco di Roma da parte dei Vandali di Genserico. Teodorico colse l'opportunit\u00e0, e acclam\u00f2 Avito imperatore a Tolosa: il 9 luglio, il nuovo imperatore ricevette l'acclamazione dall'aristocrazia gallo-romana riunitasi a \"Viernum\", vicino Arelate, e poi, intorno al 5 agosto, prima che Avito giungesse a Roma, il riconoscimento del Senato romano.\nAttese tre mesi in Gallia, centro del suo sostegno, per consolidare il suo potere prima di scendere in Italia con un esercito gallo-romano rafforzato probabilmente con un contingente goto. Probabilmente pass\u00f2 per il Norico, onde restaurarne il controllo imperiale; poi pass\u00f2 da Ravenna, dove lasci\u00f2 un contingente goto al comando del visigoto Remisto, che aveva fatto nominare per l'occasione \"patricius\" e \"magister militum\". Il 21 settembre, infine, entr\u00f2 a Roma.\nConsolidamento del potere.\nIl potere di Avito sarebbe dipeso dall'atteggiamento delle principali forze in gioco sullo scacchiere dell'Impero d'Occidente. Il nuovo imperatore doveva ottenere il sostegno sia delle istituzioni civili, come il Senato romano e l'imperatore d'Oriente Marciano, che delle componenti militari, nella fattispecie i generali dell'esercito romano Maggioriano e Ricimero e i Vandali di Genserico.\nIl 1\u00ba gennaio 456 assunse il titolo di console, come costume per gli imperatori, che tenevano il consolato per il primo anno che iniziavano sul trono. Il consolato \"sine collega\" (senza collega) di Avito non fu per\u00f2 riconosciuto in Oriente, dove furono consoli Flavio Giovanni e Flavio Varane. Il mancato riconoscimento reciproco dei consoli indica che, malgrado l'immediato tentativo di Avito di ottenere il riconoscimento di Marciano, i rapporti tra i due imperi non furono di piena collaborazione.\nPolitica estera.\nIl problema delle incursioni dei Vandali era talmente sentito che gi\u00e0 Marciano aveva cercato di trattare l'interruzione degli assalti alle coste italiane, inutilmente; Avito rinnov\u00f2 il tentativo, appellandosi al trattato stipulato tra Genserico e Valentiniano III nel 442 e confidando nell'esercito romano e nelle forze alleate. Gli attacchi dei Vandali ripresero nel marzo 456, malgrado un'ulteriore ambasciata di Marciano, con la distruzione di Capua; Avito incaric\u00f2 Ricimero di difendere la Sicilia dagli attacchi di Genserico, e le forze romane sconfissero quelle vandale in due successive battaglie, una di terra vicino Agrigento e una navale in Corsica.\nIl regno di Avito vide anche l'espansione dei Visigoti in Hispania, formalmente per conto dei Romani, in effetti in maniera autonoma. Gi\u00e0 nel 455 Avito aveva inviato un ambasciatore, il \"comes\" Frontone, presso i Suebi, stanziati nella penisola iberica; successivamente fu Teodorico II a intimare ai Suebi di dichiarare la propria lealt\u00e0 all'Impero, cui i Visigoti erano legati da un trattato, ma quando i Suebi reagirono invadendo la Hispania Tarraconensis romana, i Visigoti li attaccarono e sconfissero nella battaglia del fiume Urbicus (5 ottobre 456), occupando la regione, almeno nominalmente, in quanto \"foederati\" dell'Impero.\nCaduta.\nIntanto, il risentimento della popolazione romana contro Avito cresceva. L'imperatore gallo-romano, infatti, aveva concesso molti posti di rilievo dell'amministrazione pubblica a membri dell'aristocrazia gallo-romana. Inoltre la citt\u00e0 di Roma, uscita devastata dal sacco dei Vandali, soffr\u00ec a causa della penuria di cibo, gi\u00e0 scarso a causa della supremazia navale vandala e ulteriormente razionato a causa delle truppe straniere al seguito di Avito. Le casse dello stato, infine, erano vuote, e quando i soldati visigoti dell'imperatore furono congedati, dietro pressione del popolo, li si pag\u00f2 con il denaro ottenuto dalla vendita del metallo di alcune statue bronzee, fuse per questo scopo. Tutti questi eventi non fecero che aumentare l'impopolarit\u00e0 di Avito.\nApprofittando del malcontento popolare, dell'allontanamento delle truppe dell'imperatore e del prestigio derivato dalle vittorie riportate, Ricimero e il \"comes domesticorum\" Maggioriano si ribellarono, e Avito fu costretto ad allontanarsi dalla citt\u00e0 (a inizio autunno), dirigendosi a nord. Ricimero convinse il Senato romano a deporre Avito e fece assassinare a Ravenna, nel Palazzo \"in Classis\", il \"magister militum\" Remisto, il 17 settembre 456.\nAvito nomin\u00f2 Messiano, che lo aveva aiutato nella sua missione presso i Visigoti per conto di Petronio Massimo, nuovo \"magister militum\" al posto di Remisto; probabilmente si rec\u00f2 in Gallia (ad Arelate), con lo scopo di raccogliere le forze disponibili (presumibilmente quelle che aveva appena congedato); infine impegn\u00f2 in battaglia l'esercito nemico, guidato da Ricimero, a Piacenza. L'imperatore entr\u00f2 in citt\u00e0 col proprio esercito di alleati, scontrandosi col grande esercito di Ricimero; dopo un grande massacro di suoi uomini, tra cui Messiano, Avito fugg\u00ec (17 o 18 ottobre).\nRicimero e Maggioriano decisero di risparmiare la vita all'imperatore: depostolo, lo obbligarono a farsi consacrare vescovo di Piacenza, per mano del vescovo di Milano Eusebio.\nMorte.\nLa morte di Avito avvenne in circostanze non chiare, nel 457. Avito era infatti ancora un pericolo: in alcune zone dell'impero era ancora considerato l'imperatore, e le fonti attestano in Gallia un tentativo di colpo di stato di un certo Marcello, forse con lo scopo di rimettere il nobile gallo-romano sul trono.\nAvendo saputo che era stato condannato a morte dal Senato romano, Avito tent\u00f2 di rifugiarsi in Gallia, con la scusa di portare dei doni alla basilica di San Giuliano in Alvernia, la sua terra di origine. Secondo Gregorio di Tours, l'ex-imperatore mor\u00ec durante il viaggio; per altre fonti, fu eliminato da Maggioriano, il quale lo strangol\u00f2 o lo fece morire di fame.\nFu sepolto a Brioude, vicino alla tomba di san Giuliano.\nParenti.\nUn'importante fonte per il regno di Avito \u00e8 il panegirico composto da suo genero, il poeta Sidonio Apollinare.\nBibliografia.\nLa fonte principale per la vita di Avito fino alla sua ascesa al trono \u00e8 quella del genero (431-486):\nPer la storia del regno di Avito le fonti principali sono lo spagnolo Idazio (400 circa-469 circa) e il bizantino Giovanni di Antiochia (prima met\u00e0 del VII secolo):"}
{"id": "265260", "revid": "125245489", "url": "https://it.wikipedia.org/wiki?curid=265260", "title": "L'arcobaleno della gravit\u00e0", "text": "L'arcobaleno della gravit\u00e0 (\"Gravity's Rainbow\") \u00e8 il terzo romanzo dello scrittore statunitense Thomas Pynchon, uscito negli Stati Uniti d'America nel 1973 con il titolo \"Gravity's Rainbow\" e vincitore del premio National Book Award nel 1974 (quell'anno per la narrativa breve venne premiato Isaac Bashevis Singer).\nL'arcobaleno del titolo altro non \u00e8 che la parabola, la curva descritta da un missile dal lancio al momento in cui colpisce un bersaglio. Il romanzo \u00e8 infatti incentrato sul V2, il missile a lungo raggio costruito dalla Germania nazista al termine della seconda guerra mondiale e utilizzato soprattutto per colpire Londra.\nNel dopoguerra la tecnologia missilistica tedesca viene usata da Stati Uniti e Unione Sovietica nelle imprese spaziali, ma soprattutto nella costruzione dell'arsenale nucleare della guerra fredda. Non a caso una delle menti del programma missilistico tedesco, Wernher von Braun, pass\u00f2 a lavorare per la difesa degli Stati Uniti e infine per la NASA.\nTrama.\nImpossibile rendere conto di una trama cos\u00ec lunga, complessa e frammentata, che coerentemente all'estetica del postmoderno acquista senso soprattutto nelle divagazioni. La trama che segue si limita a riassumere gli avvenimenti della linea principale della storia, divisa in quattro parti.\nLondra, 1944. Gli Alleati stanno ammassando truppe e mezzi per l'imminente sbarco in Normandia, in modo da aprire un secondo fronte sul continente. Intanto per\u00f2 la capitale inglese \u00e8 sotto tiro dei V2 che i tedeschi lanciano dalla costa olandese. I servizi di intelligence scoprono una significativa coincidenza tra i luoghi colpiti dalle bombe-razzo tedesche e gli appuntamenti a sfondo erotico del capitano Tyrone Slothrop dell'esercito degli Stati Uniti. Slothrop viene inserito in un programma di ricerca che lavora su fenomeni paranormali reclutati per la guerra; nel suo caso si ipotizza una sorta di riflesso pavloviano: l'eccitazione sessuale di Slothrop si manifesta nel luogo dove piomber\u00e0 la V2. Da bambino Slothrop \u00e8 stato oggetto degli esperimenti di un certo Laszlo Jamf, che attualmente lavora in Germania per la IG Farben nel quadro del ricerche finanziate dal comando supremo della Wehrmacht; negli anni venti aveva condizionato il piccolo Slothrop a reagire con un'erezione a un determinato stimolo; al termine del ciclo di esperimenti provvide a de-condizionarlo, dimenticando per\u00f2 probabilmente quello che Pavlov definiva \u201cestinzione latente, asintomatica, oltre lo zero\u201d, cio\u00e8 un de-condizionamento protratto al di l\u00e0 del punto in cui il riflesso \u00e8 annullato.\nGiugno 1944, sbarco in Normandia. I servizi segreti riportano a Londra l'agente Katje Borgesius, infiltrata in una delle batterie missilistiche che dall'Olanda bersagliano l'Inghilterra di razzi V2, la \"Schuss-stelle 3\" comandata da un capitano della Wehrmacht conosciuto con lo pseudonimo di Blicero. Nel tragico crepuscolo della guerra ormai perduta costui si \u00e8 chiuso in una routine sadomasochista ai danni di Katje e del soldato semplice Gottfried, giocattoli sessuali della sua fantasia deviata. Blicero si trovava nella colonia tedesca del S\u00fcdwestafrika negli anni Venti, durante la repressione della rivolta della popolazione indigena terminata nel quasi genocidio degli Herero; \u00e8 l\u00ec che Blicero ebbe il suo primo rapporto omosessuale con il nero che battezz\u00f2 Enzian e port\u00f2 con s\u00e9 in Germania; insieme a numerosi altri neri Herero, Enzian \u00e8 uno degli esperti di missilistica che compone lo Schwarzkommando delle SS.\nGli Alleati sbarcano in Costa Azzurra e Tyrone Slothrop viene trasferito a Cannes. Anche in Francia ha la possibilit\u00e0 di mettere in pratica il suo talento di seduttore. Una sera salva una bella giovane da una misteriosa piovra gigante che cerca di rapirla sulla spiaggia: \u00e8 Katje Borgesius, che con questo espediente i servizi segreti gli mettono alle calcagna. I due hanno una relazione, il che permette di osservare le sue reazioni sessuali. Slothrop deve frequentare un corso di tedesco per imparare i termini correlati con le bombe-razzo in preparazione dell'invasione della Germania; le lezioni gli procurano vistose erezioni. Dopo la liberazione della Francia inizia l'invasione della Germania.\nSlothrop scopre nella lista dei materiali usati per la costruzione delle V-2 un isolante denominato l'Imipolex G, che non risulta nel manuale dei nomi commerciali tedeschi: \u00e8 un polimero sviluppato da Laszlo Jamf per la IG Farben; il suo brevetto \u00e8 posseduto in compropriet\u00e0 dalla Shell. Slothrop sa che i razzi V2 sono teleguidati sull'Inghilterra dal palazzo della Shell olandese, e che l'ufficio di intelligence inglese che si occupa delle informazioni sui missili tedeschi \u00e8 situato nella sede Shell di Londra. Un razzo vettore A4 (V2) destinato a portare una bomba con lo strano numero di serie 00000 attrae l'attenzione di Slothrop, che sentendosi vittima di un complotto decide di sfuggire dal programma di controllo per cercare la verit\u00e0 sul condizionamento subito da bambino. Maggio 1945: la Germania si arrende.\n\"Nel romanzo ci si riferisce alla Germania sconfitta in guerra sempre e solo come \u201cla Zona\u201d, intendendo \"zona occupata dalle potenze vincitrici\"\". Slothrop entra nella Zona. Gli indizi sull'Imipolex G puntano sulla fabbrica sotterranea di Nordhausen dove si assemblavano le V2. Sale clandestinamente sul tetto di un treno dove conosce gli Herero dello Schwarzkommando SS comandati da Enzian; addestrati dal partito nazista per formare giunte militari in grado di sostituire i governi delle colonie inglesi e francesi, gli Herero sono diretti alla sua stessa meta. Gli americani stanno evacuando i razzi residui prima dell'arrivo dei sovietici, alla cui zona d'occupazione la regione \u00e8 assegnata.\nEnzian ha un fratello di sangue di nome \u010ci\u010derin, agente del servizio informazioni sovietico che agisce nella Zona: il padre di \u010ci\u010derin, marinaio su una nave da guerra russa, mise incinta una donna Herero durante uno scalo nell'Africa sudoccidentale tedesca. Il frutto di quell'unione \u00e8 naturalmente Enzian, che ora \u010ci\u010derin vuole incontrare. Dunque sono in tre a dare la caccia al mitico razzo che porta il numero di serie 00000, del quale si \u00e8 impossessato \u201cBlicero\u201d Weissman rientrato dall'Olanda: sono anni che il nazista ricatta l'ingegnere Franz P\u00f6kler, lasciandogli periodicamente trascorrere qualche giorno con la figlia rinchiusa in un campo di concentramento, come premio per il lavoro sul razzo nel poligono di Peenem\u00fcnde; ora lo costringe a apportare una modifica sullo 00000. Secondo Margherita Erdmann, ex diva del cinema e adesso amante di Slothrop, \u201cBlicero\u201d Weissman ha fatto modificare lo 00000 per ospitare un contenitore fatto di Imipolex G.\nSlothrop decide di averne abbastanza di questo scenario da complotto, ma per tornare in Inghilterra deve attraversare la Zona che si trova nella devastazione pi\u00f9 totale, mentre nazionalit\u00e0 intere scacciate dall'Est migrano su mezzi di fortuna. \u010ci\u010derin scopre che il razzo 00000 \u00e8 gi\u00e0 stato lanciato da una \"Schuss-stelle\" al comando di Weissmann, con un carico misterioso che ha complicato il problema del controllo di volo. Slothrop si imbatte in P\u00f6kler e ricostruisce il condizionamento chimico subito da bambino, quando fu oggetto di un esperimento della IG Farben, la stessa che produce l'Imipolex G. \u00c8 questa la ragione per cui in casa non mancavano mai i soldi neppure durante la grande depressione.\nKatje arriva in missione nella Zona e prende contatto con lo Schwarzkommando; viene a sapere da Enzian che i servizi segreti ritengono che Blicero, abbandonata la batteria di lancio, abbia lanciato dalla brughiera di L\u00fcneburg il razzo 00000. Negli ultimi giorni prima del lancio Blicero si confidava amaramente con il giovane Gottfried, rimasto il suo giocattolo sessuale dopo la fuga di Katje; il giovane soldato cap\u00ec che il suo protettore si aspettava qualcosa da lui. Dopo avere cercato a lungo il fratellastro Enzian per tutta la Zona \u010ci\u010derin non lo riconosce quando lo incontra furtivamente perch\u00e9 la sua amante tedesca Geli gli ha gettato un incantesimo d'amore che lo rende insensibile al mondo.\nTyrone Slothrop raggiunge la brughiera di L\u00fcneburg, il luogo in cui i tedeschi pagani sacrificavano i cavalli durante le antiche cerimonie: qui il capitano americano si dissolve letteralmente, come prevedibile considerando l'entropia (\"entropy\") gi\u00e0 prevista nell'anagramma del suo nome. Il razzo 00000 \u00e8 stato lanciato da qui, e Gottfried era alloggiato in un sedile di Imipolex all'interno, schiacciato dolorosamente dall'accelerazione verso la coda del razzo come una vittima sacrificale, mentre Blicero osservava l'ultima V2 nazista salire inesorabilmente verso il suo \"Brennschluss\" esplosivo nel cielo.\nPersonaggi.\n\"L'arcobaleno della gravit\u00e0\" mette in scena una grande quantit\u00e0 di personaggi che scompaiono e ritornano, rivelando una struttura interconnessa di rapporti che sorregge la complessit\u00e0 della trama.\nTemi.\n\u201c\"Le conoscenze in cui spazia comprendono: spiritualismo, statistica, psicologia pavloviana, Londra nel 1944, Berlino, Zurigo e Potsdam nel 1945, ingegneria chimica, il mercato nero baltico, materie plastiche, propulsione missilistica, balistica, economia, logistica militare, cartelli industriali transnazionali (Shell, Agfa, IG Farben), tarocchi e Cabala, stregoneria, spionaggio, l'opera lirica di Rossini, canzoni pop e motivetti degli anni Trenta e Quaranta, filastrocche, hashish e cocaina, e la storia dello slang e della moda in America.\"\u201d Un tale sfoggio di cultura, che oltre a divertire il lettore rischia di annichilirlo, appare l'antidoto a un \"horror vacui\" dal quale Pynchon appare perseguitato: da qui la costruzione di trame e controtrame, divagazioni, cataloghi di oggetti, moltiplicazione di simboli e metafore, descrizioni dettagliate fino alla pedanteria tecnologica, notizie etnografiche, festini frenetici, barzellette scolastiche e orge di droga e alcol, perversioni sessuali e inversione dei ruoli, e non ultima un'ossessione per la trasformazione sadomasochistica della carne umana in macchina inorganica, materia morta.\nUna visione cos\u00ec cupa della storia, ancorch\u00e9 ravvivata da sprazzi di humour talvolta irresistibile, induce a pensare che al centro de \u201cL'arcobaleno della gravit\u00e0\u201d vi sia la certezza che la Seconda guerra mondiale ha rappresentato il punto di non ritorno dell'umanit\u00e0; l'arco di parabola delle V2 simboleggia la fine della razionalit\u00e0: \u201c\"l'inesorabile estinzione dell'uomo ha gi\u00e0 avuto inizio\"\u201d: \u201c\"perch\u00e9 i libri di Pynchon, tutti e indistintamente, raccontano dell'estinzione della razza umana\"\u201d.\nCritica.\nL'opera ha ricevuto critiche molto contrastanti. L\"'advisory board\" del premio Pulitzer 1974 annull\u00f2 la scelta della giuria considerandolo \u201cilleggibile, pretenzioso, troppo lungo\u201d e in certi passaggi \u201cosceno\u201d; al contrario, Lev Grossman e Richard Lacayo lo includono nella lista dei 100 migliori romanzi di lingua inglese (1923-2005) della rivista \"Time\", mentre i molti fan e una parte della critica arrivano a considerarlo uno dei migliori romanzi americani di tutti i tempi.\n\"L'arcobaleno della gravit\u00e0\" spazia in un'incredibile quantit\u00e0 di discipline, nell'intero spettro della conoscenza umana, rendendo permeabili i confini tra letteratura alta e bassa, tra scienza e metafisica, tra canone letterario e trasgressione. Paranoia, entropia e amore per la morte sono le forze che muovono una trama densa in modo schiacciante, ossessivamente elaborata, stupida, oscena, divertente, tragica, filosofica, poetica, fastidiosamente leggera, ispirata, orrifica, fredda, gonfia, arenata e maledetta.\nUna delle prime critiche contemporanee alla pubblicazione del romanzo, sulla rivista \u201cThe New Yorker\u201d, \u00e8 illuminante sullo stile dell'autore: \"\u00c8 quantomeno un matematico della prosa, che calcola l'effetto minimo e massimo di ogni parola e ogni riga, ciascun gioco di parole o ambiguit\u00e0, e secondo il risultato applica le proprie conoscenze virtualmente senza distrazioni, assumendo rischi linguistici spaventosi ma tonificanti. In questo modo la sua duttile scrittura pu\u00f2 offrirci una delicata e dolorosa scena d'amore, poi urlare senza soluzione di continuit\u00e0 le sonorit\u00e0 di un'orgia di ubriaconi e drogati.\"\nSi sa che gli archivi della Boeing di Seattle, dove Pynchon lavor\u00f2 tra il 1960 e il 1962, possiedono una vasta documentazione sulle bombe razzo V2, utilizzata come lavoro propedeutico al programma Bomarc nel cui settore Comunicazione l'autore fu coinvolto. A proposito della genesi del romanzo, la critica ha rilevato un confronto interessante tra \"L'arcobaleno della gravit\u00e0\" e un romanzo di Philip K. Dick pubblicato nel 1959, nel periodo in cui Pynchon leggeva abitualmente fantascienza: si tratta di \"Tempo fuor di sesto\" (\"Time out of Joint\"). La trama; in una cittadina di periferia un perdigiorno di mezza et\u00e0 di nome Ragle Gumm \u00e8 conosciuto da tutti per una dote particolare: tutti i giorni, da anni, \u00e8 il vincitore del gioco a premi bandito dal modesto quotidiano locale per indovinare in quale punto di una griglia si materializzer\u00e0 un omino verde. Si scoprir\u00e0 che la placida cittadina \u00e8 in realt\u00e0 una \u201criserva protetta\u201d ideata per sfruttare il potere soprannaturale di Gumm nel prevedere dove cadranno i missili che le colonie lunari ribelli sparano quotidianamente contro la Terra per ottenere l'indipendenza.\nSecondo il pi\u00f9 celebre intervento critico dedicato interamente al libro, la complessa struttura di \"L'arcobaleno della gravit\u00e0\" rappresenta un \u201cmandala di redenzione\u201d costruito intorno a eventi chiave del calendario liturgico cattolico: il lettore se ne rende conto soltanto sovrapponendo i fatti reali contenuti nelle pagine alle ricorrenze sacre degli anni 1944-45. Una struttura circolare quindi (anche se mancano 3 mesi al ciclo completo, dal momento che la narrazione inizia il 18 dicembre e termina il 14 settembre) pi\u00f9 che una forma a arco, o arcobaleno.\nAnche il sito \u201cThe Modern Word\u201d ospita una dettagliata analisi sulla struttura del romanzo a partire dalla ricostruzione della sua linea temporale. Oltre a pi\u00f9 chiavi di interpretazione soggettive, come la cabala ebraica, i tarocchi e il viaggio dell'eroe di Joseph Campbell, l'intervento si preoccupa a sua volta di fissare la scansione temporale del romanzo sul calendario liturgico cattolico, individuando questa volta una forma a arco, o parabola, il cui fuoco \u00e8 la domenica di Pasqua del 1945:\nLa prima parte, il cui titolo \u00e8 mutuato dalla psicologia pavloviana, \u00e8 composto da 21 frammenti divisi da un segno grafico; inizia il 18 dicembre e termina il 26 dicembre 1944.\n\"Perm\"' \u00e8 l'abbreviazione familiare francese per \"permissionnaire\", \u201csoldato in licenza\u201d. Anche se \u00e8 composta di solo 8 frammenti, la seconda parte copre un arco di cinque mesi da una data imprecisata intorno a natale 1944 fino al 20 maggio 1945, il giorno di Pentecoste (molto oltre la Pasqua, dunque).\nLa parte pi\u00f9 lunga, 32 frammenti, inizia a Pentecoste quando termina la precedente e finisce il 6 agosto, che per la Chiesa cattolica \u00e8 il giorno della trasfigurazione di Ges\u00f9. Il fatto che il 6 agosto 1945 sia anche stata sganciata la bomba atomica su Hiroshima \u00e8 solo un altro tassello nella rete di riferimenti simbolici del romanzo.\nInizia il 6 agosto e termina il 14 settembre, che per i cattolici \u00e8 il giorno dell'esaltazione della Santa Croce, ma in realt\u00e0 nei suoi 12 frammenti si rivela particolare dopo particolare ci\u00f2 che \u00e8 accaduto in precedenza: il climax del romanzo si svolge infatti la domenica di Pasqua, che nel 1944 coincide con il 1\u00ba aprile. Sacro e profano quindi: in inglese il primo giorno di aprile \u00e8 \"Fool's day\", e il protagonista Tyrone Slothrop sarebbe la personificazione del ventiduesimo Arcano maggiore dei Tarocchi, \u201cil Matto\u201d, una specie di giullare che pu\u00f2 apparire in cima o in fondo al mazzo, il cui nome inglese \u00e8 proprio \u201cthe Fool\u201d. I progetti millenaristici degli Herero intorno al razzo 00001 sono tesi verso il 14 settembre perch\u00e9 c'\u00e8 una sovrapposizione ideale tra il Razzo e la Croce, l'estinzione volontaria della razza e il volontario sacrificio di Ges\u00f9; ma il macabro olocausto architettato da Blicero ha luogo la domenica di Pasqua."}
{"id": "265261", "revid": "809647", "url": "https://it.wikipedia.org/wiki?curid=265261", "title": "Teorema del buon ordinamento", "text": "Il teorema del buon ordinamento (da non confondersi con il principio del buon ordinamento) afferma che ogni insieme pu\u00f2 essere bene ordinato.\nLa sua importanza \u00e8 dovuta al fatto che esso rende possibile trattare ogni insieme con la tecnica dell'induzione transfinita, tecnica logicamente assai efficace.\nGeorg Cantor considerava che questo enunciato fosse un \"fondamentale principio del pensiero.\" Molti matematici, tuttavia, trovano difficile visualizzare un buon ordinamento di insiemi come formula_1, insieme dei numeri reali. Nel 1904 Julius K\u00f6nig annunci\u00f2 di avere dimostrato che tale buon ordinamento non pu\u00f2 esistere, ma successivamente Felix Hausdorff ha trovato un errore nella sua dimostrazione. Ernst Zermelo in seguito per dimostrare il teorema del buon ordinamento introdusse l'assioma della scelta ritenendolo un \"principio logico non sottoponibile ad obiezioni\" (per questo motivo ci si riferisce a questo teorema come Teorema di Zermelo). Oggi sappiamo che si pu\u00f2 dire di pi\u00f9: il teorema del buon ordinamento \"\u00e8 equivalente\" all'assioma della scelta: aggiungendo uno dei due enunciati agli assiomi di Zermelo-Fraenkel si pu\u00f2 dimostrare l'altro.\nIl teorema del buon ordinamento ha conseguenze che possono apparire paradossali, come ad esempio il cosiddetto paradosso di Banach-Tarski.\nEquivalenza con l'assioma della scelta.\nDipendenza dell'assioma della scelta.\nDimostriamo che se ogni insieme \u00e8 bene ordinabile, vale l'assioma della scelta.\nData una famiglia formula_2, vorremmo trovare una funzione formula_3 tale che formula_4.\nMa su formula_5 possiamo stabilire un buon ordine formula_6.\nAllora, per la definizione di buon ordine, dato un insieme formula_7, che sar\u00e0 sottoinsieme di formula_5 possiamo trovare un elemento minimo.\nformula_9 \u00e8 una buona funzione di scelta, dato che \u00e8 definita per ogni formula_10 e formula_11.\nDipendenza dal lemma di Zorn.\nPer dimostrare che nelle ipotesi dell'assioma scelta il teorema del buon ordinamento vale, dimostriamolo a partire da un risultato equivalente all'assioma della scelta: il Lemma di Zorn.\nDato un insieme formula_10, sia formula_13l'insieme dei buoni ordinamenti definiti su sottoinsiemi di X.\nPossiamo definire su formula_13 una relazione d'ordine formula_15 come segue:\nformula_16\n\" Un buon ordinamento su formula_17 \u00e8 pi\u00f9 piccolo di uno su formula_18 se formula_17 \u00e8 un segmento iniziale di formula_18 e i due ordinamenti coincidono su formula_17.\"\nData una catena formula_22, essa ha sempre un maggiorante, che non \u00e8 altro che l'unione dei suoi elementi , avente come ordine l'unione degli ordini. Allora, per il lemma di Zorn, esiste un elemento massimale; una catena formula_23, cio\u00e8, che \"non \u00e8 contenuta strettamente in nessun'altra catena avente ordinamento compatibile\".\nAllora formula_24. Infatti se cos\u00ec non fosse, avremmo che formula_25 contiene almeno un elemento formula_26, e che quindi, data formula_27 la catena formula_28 con l'aggiunta dell'elemento formula_26 come massimo, formula_30, contro l'ipotesi di massimalit\u00e0 di formula_23.\nDi conseguenza, formula_32 \u00e8 un buon ordine su formula_10."}
{"id": "265262", "revid": "235890", "url": "https://it.wikipedia.org/wiki?curid=265262", "title": "Assiomi di Zermelo-Fraenkel", "text": ""}
{"id": "265263", "revid": "3732", "url": "https://it.wikipedia.org/wiki?curid=265263", "title": "Punto tipografico", "text": "Il punto tipografico \u00e8 una famiglia di unit\u00e0 di misura usata in ambito tipografico per definire la dimensione dei caratteri di stampa e la dimensione dell'interlinea.\nL'esigenza di poter utilizzare nella stessa macchina da stampa caratteri di diversi produttori port\u00f2 molti tipografi a escogitare nel tempo numerose soluzioni. Il punto tipografico ha quindi assunto varie misure a seconda delle epoche e dei luoghi, finch\u00e9 la diffusione dell'editoria elettronica ha fatto convergere nel punto tipografico PostScript il valore di 1/72 di pollice, pari a 0,35278\u00a0mm. Il punto tipografico \u00e8 indicato con la sigla \"pt\".\nStoria.\nIn origine, la dimensione o il corpo tipografico dei caratteri non era definita in punti come lo \u00e8 oggi, ma con nomi che designavano ciascun formato: Cicerone (da cui cicero), Sant'Agostino, ecc.\nLe unit\u00e0 di misura tipografiche prevedono anche un multiplo del punto pari a 12 punti, denominato riga tipografica o \"pica\"."}
{"id": "265264", "revid": "834", "url": "https://it.wikipedia.org/wiki?curid=265264", "title": "Pt", "text": ""}
{"id": "265272", "revid": "117189674", "url": "https://it.wikipedia.org/wiki?curid=265272", "title": "Distico", "text": "Il distico \u00e8 una strofa formata da una coppia di versi.\nLa parola deriva dal greco \u03b4\u03af\u03c3\u03c4\u03b9\u03c7\u03bf\u03bd, \"d\u00edstichon\", letteralmente \"due volte\" (\u03b4\u03af\u03c2) e \u00abschiera, fila\u00bb (\u03c3\u03c4\u03af\u03c7\u03bf\u03bd).\nNella metrica classica la forma pi\u00f9 comune \u00e8 quella del distico elegiaco, come l'epitaffio che \u00e8 un distico elegiaco, composta da un esametro dattilico seguito da un pentametro dattilico.\nUna forma particolare di distico classico \u00e8 il \"distico ecoico\", in cui l'emistichio finale del pentametro \u00e8 uguale a quello iniziale dell'esametro.\nNella versificazione italiana, il termine distico non indica necessariamente una struttura strofica. Esso \u00e8 normalmente composto da due versi di eguale misura, in genere a rima baciata."}
{"id": "265273", "revid": "1034604", "url": "https://it.wikipedia.org/wiki?curid=265273", "title": "Chi (lettera)", "text": "Chi (maiuscolo \u03a7; minuscolo \u03c7) \u00e8 la ventiduesima lettera dell'alfabeto greco. \nGreco.\nNel greco antico la \"\u03a7\" rappresentava la consonante occlusiva velare aspirata /k\u02b0/, riflessa anche nel digramma latino classico CH.\nNel greco moderno, davanti a vocali palatali \"e, i, y\" (pron. /y/) e i dittonghi \"ei\", \"oi\" (pron. /i/) e \"ai\" (pron. /\u025b/) viene pronunciata come fricativa palatale sorda .\nDavanti a vocali velari (a, o, u) e consonanti, la lettera \u03c7 viene pronunciata come fricativa velare sorda , fonema presente in tedesco e spagnolo.\nLatino.\nLa X latina equivale foneticamente alla lettera Xi (maiuscolo \u039e, minuscolo \u03be) dell'alfabeto greco, mentre \u03c7 venne usata come base grafica per il fonema /ks/ presente in latino invece di \u039e, all'epoca causato dall'assenza di un alfabeto greco standardizzato, in cui la lettera \u039e non era presente nell'alfabeto greco occidentale (da cui il latino venne ispirato per la lettera X), mentre invece l'etrusco (che influenz\u00f2 maggiormente il latino nella sua formazione) usava la lettera \u03a8 per /k\u02b0/ ed una variante di \u039e per il fonema /ks/ e la lettera X non esisteva.\nIn latino venne usata la lettera greca X per rappresentare graficamente /ks/, dando origine alla lettera X (ics), mentre pi\u00f9 tardi, sempre sotto influenza greca venne introdotto il fonema /k\u02b0/ della lettera \u03c7, rappresentato non da lettere singole ma dal digramma CH.\nNel periodo classico, \u00e8 possibile che quest'ultimo fonema, come in greco, mut\u00f2 nella fricativa velare sorda /x/, prima di perdere l'aspirazione nel periodo medioevale e diventare la semplice occlusiva velare sorda /k/.\nMatematica.\nNel sistema numerale Greco ha un valore di 600.\nFonetica.\nNell'alfabeto fonetico internazionale la lettera minuscola \u03c7 trascrive la consonante fricativa uvulare sorda . \nSimbologia.\nIl \u03a7 maiuscolo viene usato come simbolo:\nIl \u03c7 minuscolo viene usato come simbolo:\nformula_1 \u00e8 all'origine del nome della posizione chiastica, della figura retorica del chiasmo, del chiasma cromosomico e del chiasma ottico, struttura anatomica dell'encefalo a forma di X maiuscolo."}
{"id": "265278", "revid": "466539", "url": "https://it.wikipedia.org/wiki?curid=265278", "title": "Abcasia", "text": "L'Abcasia (lingua abcasa: \u0410\u04a7\u0441\u043d\u044b/\"Aphsny\", georgiano: \u10d0\u10e4\u10ee\u10d0\u10d6\u10d4\u10d7\u10d8/\"Apkhazeti\", russo: \u0410\u0431\u0445\u0430\u0301\u0437\u0438\u044f/\"Abchazija\", in italiano antico anche \"Avogassia\") \u00e8 un territorio caucasico rivendicato dalla Georgia come sua repubblica autonoma, ma \"de facto\" proclamatosi indipendente con il nome di Repubblica di Abcasia, grazie all'appoggio della Federazione Russa, con limitato riconoscimento internazionale. La Repubblica di Abcasia sopravvive grazie al sostegno economico-militare russo ed \u00e8 ritenuta da diverse fonti un suo Stato fantoccio.\nLa capitale \u00e8 Sukhumi o nella lingua abcasa Akua (\"Suchum\"). Confina a nord con la Russia, a est e sud-est con la Georgia (territorio conteso) e si affaccia a ovest e sud-ovest al Mar Nero. La lingua ufficiale \u00e8 la lingua abcasa e la lingua russa \u00e8 riconosciuta come lingua nazionale.\nStoria.\nDall'et\u00e0 antica a quella moderna.\nLe testimonianze pi\u00f9 antiche di insediamenti umani sono state trovate nel Caucaso occidentale e risalgono a un periodo compreso tra il 4000 e il 3000 a.C.\nNel primo millennio a.C. (nono-VI secolo a.C.), il territorio della moderna Abcasia faceva parte dell'antico regno della Colchide (\"Kolkha\"), che fu successivamente assorbito dal regno di Lazika (Egrisi in georgiano), intorno all'anno 63 della nostra era. I commercianti greci costruirono porti lungo le coste del Mar Nero. Uno di questi porti fu Dioscurias, che nel corso dei secoli si trasform\u00f2 nella moderna Sukhumi, capitale dell'Abcasia.\nL'impero romano conquist\u00f2 il regno di Lazika nel I secolo e lo govern\u00f2 fino al IV secolo, ma in seguito riconquist\u00f2 una certa indipendenza pur rimanendo nella sfera d'influenza dell'Impero bizantino. Gli abcasi furono convertiti al Cristianesimo durante il governo dell'imperatore bizantino Giustiniano I, a met\u00e0 del VI secolo. L'Abcasia divenne un principato autonomo dell'Impero Bizantino nel VII secolo e retta da un duca imperiale. Questo status fu mantenuto fino al IX secolo, quando, in seguito all'espansione araba, il duca Leone II di Abcasia, impossessatosi di tutta l'Abcasia e dell'Egris fino ai monti Likhi, non esita affatto verso il 790 a prendere il titolo di re di Abcasia.\nNel 1008 re Bagrat II di Abcasia unific\u00f2 il suo regno con il Regno di Kartli. In realt\u00e0 il regno creato da Bagrat II comprendeva i territori dell'Abcasia, il territorio di Egrisi, il territorio di Samegrelo, di Imereti, di Svaneti, di Racha-Lechkhumi, di Guria, di Agiaria e infine di Kartli, di \u015eav\u015fat, di Meskheti e di Javakheti; tutti questi territori diedero vita all'entit\u00e0 politica e geografica denominata \"Sakartvelo\", ovvero \"tutta la Georgia\", e il sovrano assunse il nome di Bagrat III di Georgia.\nPrincipato di Abcasia.\nNel XVI secolo l'area fu conquistata dall'Impero ottomano e gli abcasi furono parzialmente convertiti all'Islam. In seguito, gli Ottomani furono cacciati dai Georgiani, che stabilirono il Principato dell'Abcasia (\"Abkhazetis Samtavro\" in georgiano) governato dalla dinastia Shervashidze (detti anche Sharvashidze o Chachba) e dotato di una certa autonomia politica.\nL'Abcasia nell'Impero russo e nell'Unione Sovietica.\nL'espansione dell'Impero russo nella regione caucasica caus\u00f2 piccole guerre tra i russi e le trib\u00f9 caucasiche indigene. Vari principati georgiani furono annessi all'impero tra il 1801 e il 1864. I russi entrarono in possesso dell'Abcasia in modo frammentario tra il 1829 e 1842, ma il loro dominio non divenne stabile prima del 1864, quando abolirono il principato locale. In conseguenza di questi avvenimenti, numerosi abcasi musulmani - che all'epoca costituivano, pare, circa il 60% della popolazione, sebbene i censimenti dell'epoca non fossero pienamente affidabili\u00a0- emigrarono nell'Impero ottomano tra il 1864 e il 1878.\nGli storici moderni abcasi sostengono che ampie zone della regione rimasero disabitate e che molti armeni, georgiani e russi (tutti cristiani) successivamente migrarono in Abcasia, ripopolando la gran parte del territorio abbandonato. Questa versione \u00e8 fortemente contestata dagli storici georgiani, che ritengono che le trib\u00f9 georgiane (Mingreli e Svani) avevano popolato l'Abcasia fin dai tempi antichi del regno di Colchide. Secondo gli studiosi georgiani, i moderni abcasi sono i discendenti delle trib\u00f9 nord caucasiche (Adygey, Apsua) che migrarono in Abcasia dal nord del Caucaso e si unirono alla gi\u00e0 esistente popolazione georgiana. Ad ogni modo, gli abcasi all'inizio del XX secolo costituivano una minoranza nella regione. Secondo l'Enciclopedia Britannica, nel 1911 la principale citt\u00e0, Sukhum-kaleh (la moderna Sukhumi) aveva una popolazione di abitanti, dei quali i due terzi erano mingreli-georgiani e un terzo abcasi.\nLa presa del potere da parte dei bolscevichi in seguito alla rivoluzione russa nel 1917 garant\u00ec all'Abcasia un certo grado di autonomia culturale e politica, ed una sanguinosa guerra, il Conflitto di So\u010di. Nel 1919 la regione proclam\u00f2 la sua autonomia e per risposta, nel 1921, fu occupata dall'esercito sovietico. Nel 1922 diventa una repubblica autonoma, fino al 1931, quando Stalin ne fece una repubblica autonoma all'interno della Georgia sovietica: malgrado la sua autonomia nominale, l'Abcasia era in realt\u00e0 soggetta al pesante controllo centrale di Tbilisi e ad una politica di assimilazione forzata. Il georgiano divenne la lingua ufficiale, la lingua abcasa fu bandita ed i diritti culturali furono repressi, mentre migliaia di abcasi vennero uccisi durante le repressioni staliniane. Lavrentij Pavlovi\u010d Berija (che era mingrelio) incoraggi\u00f2 la migrazione georgiana in Abcasia e molti accettarono l'offerta e si stabilirono l\u00e0. Pi\u00f9 tardi, negli anni cinquanta e sessanta, Vazgen I, patriarca della chiesa apostolica armena, incoraggi\u00f2 e finanzi\u00f2 la migrazione armena in Abcasia. Attualmente, gli armeni costituiscono la minoranza numericamente maggiore in Abcasia.\nLa repressione della lingua abcasa termin\u00f2 con la morte di Stalin e di Berija, e l'abcaso acquist\u00f2 un ruolo maggiore nel governo della repubblica. Come in molte piccole repubbliche autonome, il governo sovietico incoraggi\u00f2 lo sviluppo della cultura, e particolarmente della letteratura. Furono stabilite delle quote etniche per certe posizioni burocratiche, dando agli abcasi un grado di potere politico che era sproporzionato al loro status minoritario nella repubblica. Questo fu interpretato da qualcuno come una politica del \"divide et impera\", tramite la quale le \u00e9lite locali acquisivano potere in cambio di lealt\u00e0 verso il regime sovietico. In Abcasia come altrove, ci\u00f2 port\u00f2 al risentimento di altri gruppi etnici - in questo caso i georgiani - che si ritenevano vittime di discriminazioni, originando la discordia etnica che avrebbe poi afflitto la piccola repubblica caucasica.\nStoria dell'Abcasia post-sovietica.\nL'indipendenza della Georgia (1991).\nQuando l'Unione Sovietica cominci\u00f2 a disintegrarsi alla fine degli anni 1980, le tensioni etniche tra abcasi e georgiani crebbero all'avvicinarsi dell'indipendenza georgiana. Molti abcasi si opposero a questo, temendo che l'indipendenza della Georgia avrebbe portato alla \"georgianizzazione\", ritenendo invece che fosse il caso di avere il diritto di istituire una repubblica indipendente. La disputa divenne violenta a Sukhumi il 16 luglio 1989. 16 georgiani furono uccisi ed altri 137 feriti quando tentarono di iscriversi all'universit\u00e0 georgiana invece che in quella abcasa. Dopo diversi giorni di violenza, le truppe sovietiche riportarono ordine in citt\u00e0, ma i paramilitari nazionalisti rivali furono accusati di provocare gli scontri.\nLa Georgia dichiar\u00f2 l'indipendenza il 9 aprile 1991, sotto il governo dell'ex dissidente sovietico Zviad Gamsakhurdia. Il governo di Zviad Gamsakhurdia divenne impopolare e nel dicembre dello stesso anno la guardia nazionale georgiana, al comando di Tengiz Kitovani, assedi\u00f2 gli uffici del governo a Tbilisi. Dopo mesi di stallo, fu costretto a dimettersi nel gennaio 1992. Fu sostituito alla carica di presidente da Eduard Shevardnadze, l'ex ministro degli esteri sovietico. Shevardnadze eredit\u00f2 un governo dominato dalla linea dura dei nazionalisti georgiani, e sebbene non fosse un nazionalista, egli fece poco per evitare di essere considerato un sostenitore dei personaggi al governo, che erano considerati dei golpisti.\nLa guerra abcaso-georgiana (1991-1993).\nIl 21 febbraio 1992, il consiglio militare che governava la Georgia, dopo le dimissioni di Zviad Gamsakhurdia annunci\u00f2 che era abolita la costituzione dell'era sovietica e la restaurazione della costituzione del 1921 della Repubblica Democratica di Georgia. Molti abcasi interpretarono questo come un'abolizione del loro status autonomo. In risposta, il 23 luglio 1992, il governo dell'Abcasia dichiar\u00f2 a tutti gli effetti l'indipendenza, ma questo gesto non fu riconosciuto da nessun altro paese. Il governo georgiano accus\u00f2 i sostenitori di Zviad Gamsakhurdia di aver rapito il Ministro dell'interno georgiano e di tenerlo prigioniero in Abcasia. Il governo georgiano dispieg\u00f2 soldati nella regione, ristabilendo apparentemente l'ordine. Un pesante fuoco tra le forze georgiane e la milizia abcasa scoppi\u00f2 dentro e fuori Sukhumi. Le autorit\u00e0 abcase rifiutarono le pretese del governo, sostenendo che fosse semplicemente un pretesto per una invasione. Dopo circa una settimana di combattimenti e molte perdite da entrambe le parti, le forze del governo georgiano riuscirono a prendere il controllo di gran parte dell'Abcasia e chiusero il parlamento regionale.\nLa sconfitta militare degli abcasi provoc\u00f2 una risposta ostile dalla autoproclamata Confederazione dei Popoli Montanari del Caucaso, una denominazione che riuniva vari movimenti anti-russi nel Caucaso del nord (ceceni, cosacchi, osseti e altri). Centinaia di volontari paramilitari provenienti dalla Russia, incluso l'allora sconosciuto Shamil Basayev si unirono ai separatisti abcasi per combattere le forze del governo georgiano. Tra il settembre e l'ottobre del 1992 le forze abcase e i paramilitari russi, dopo l'interruzione del cessate-il-fuoco, iniziarono una forte offensiva secessionista armata che cacci\u00f2 le forze georgiane fuori dalla repubblica. Il governo di Eduard Shevardnadze accus\u00f2 la Russia di dare copertura militare ai ribelli con lo scopo di \"staccare dalla Georgia il suo territorio nativo e la terra di frontiera tra Georgia e Russia\". L'anno 1992 termin\u00f2 con i ribelli che controllavano la maggior parte del territorio ad ovest di Sukhumi. Episodi di \"pulizia etnica\" ci furono da entrambe le parti, con gli abcasi espulsi dal territorio controllato dalla Georgia e viceversa; circa persone furono uccise in questa prima fase di guerra.\nMigliaia di abitanti di etnia georgiana dell'Abcasia vennero uccisi o espulsi durante la guerra abcaso-georgiana, svoltasi nel 1991-1993 (anche se le ostilit\u00e0 ripresero nuovamente nel 1998).\nTra i e i georgiani furono uccisi dai separatisti abcasi, dai mercenari stranieri e dalle forze della Federazione Russa.\nIl massacro venne ufficialmente riconosciuto dall'OSCE in una convenzione del 1994, nonch\u00e9 durante un incontro a Budapest nel 1996.\nLa Corte penale internazionale sta attualmente indagando sulle violenze perpetrate,\nGli scontri proseguirono con perdite da ambo le parti, senza che la situazione si stabilizzasse, bench\u00e9 nel settembre 1993 i ribelli secessionisti conquistassero Sukhumi. Nel dicembre dello stesso anno a Ginevra, sotto l'egida delle Nazioni Unite e della Russia, il governo della Georgia ed i capi dei separatisti firmarono un trattato di pace. La sottoscrizione del trattato non port\u00f2 in realt\u00e0 un effettivo interrompersi delle operazioni militari, che durarono ancora a lungo. Nel 1994 il parlamento di Sukhumi proclam\u00f2 la sovranit\u00e0 della repubblica dell'Abcasia, che per\u00f2 non fu riconosciuta dalla Georgia.\nLa Missione degli Osservatori delle Nazioni Unite in Georgia (UNOMIG dall'inglese \"United Nations Observer Mission in Georgia\") fu creata dalla risoluzione numero 858 del Consiglio di sicurezza delle Nazioni Unite approvata il 24 agosto 1993 dopo l'accordo di pace firmato il 27 luglio 1993 tra la Georgia e i ribelli dell'Abcasia. A partire dal 1994 compiti della nuova missione erano cambiati; non solo gli osservatori dovevano monitorare il rispetto del cessate il fuoco, ma dovevano anche controllare le operazioni del contingente di pace schierato dalla Comunit\u00e0 degli Stati Indipendenti.\nInoltre gli osservatori sostituirono le truppe georgiane nella valle di Kodori e poterono garantire il ritorno a casa dei profughi abcasi. La missione \u00e8 terminata nel giugno 2009, un anno dopo la Seconda guerra in Ossezia del Sud per mancanza di consenso tra i membri del Consiglio di Sicurezza dell'ONU (veto della Russia) sull'estensione del suo mandato.\nSeconda guerra dell'Ossezia del Sud (2008).\nLa seconda guerra in Ossezia del Sud fu combattuta dalla Georgia da una parte, e da Russia, Ossezia del Sud e Abcasia dall'altra.\nIl conflitto inizi\u00f2 nella notte fra il 7 e l'8 agosto 2008, dopo diversi giorni di pesanti scontri tra esercito georgiano e milizie ossete, che culminarono nell'attacco della Georgia all'Ossezia del Sud.\nLa Russia, che gi\u00e0 dal 1992 aveva una presenza militare in Ossezia del Sud ed Abcasia come forza d'interposizione su mandato internazionale, \u00e8 intervenuta massicciamente sbaragliando i georgiani ed arrivando ad occuparne una larghissima parte del territorio, sino a poche decine di chilometri da Tbilisi.\nIl 15 agosto \u00e8 stato firmato fra Georgia e Russia un accordo preliminare sul cessate il fuoco, con la mediazione dell'Unione europea guidata da Nicolas Sarkozy, in quanto presidente di turno dell'UE: in base all'accordo le truppe si sono impegnate al ritiro sulle posizioni precedenti l'inizio delle ostilit\u00e0, e la Georgia a non usare la forza contro le due repubbliche secessioniste. Dopo un iniziale ritiro dalle posizioni pi\u00f9 avanzate, come la citt\u00e0 di Gori, la Russia aveva deciso di continuare l'occupazione militare di due \"zone cuscinetto\" in Georgia ai confini delle due regioni per prevenire possibili futuri attacchi verso l'Ossezia del Sud e l'Abcasia. Queste aree di occupazione comprendevano inizialmente anche il porto di Poti sul mar Nero, oltre alla presenza di alcuni posti di blocco russi nelle principali vie statali di comunicazione, e sono state mantenute per circa due mesi. A partire dal 1\u00ba ottobre 2008 nelle due \"zone cuscinetto\" sono stati schierati 200 osservatori militari dell'Unione europea come previsto dai colloqui di settembre fra Russia ed Unione Europea, mentre il ritiro delle truppe russe dalla \"zona cuscinetto\" in prossimit\u00e0 dell'Ossezia del Sud \u00e8 stato completato l'8 ottobre 2008.\nLa Russia ha riconosciuto l'indipendenza di Ossezia del Sud ed Abcasia il 26 agosto 2008, sottoscrivendo successivamente accordi militari con le due repubbliche.\nGeografia.\nL'Abcasia copre un'area di circa nell'estrema parte occidentale della Georgia, sulla costa del Mar Nero. Le montagne del Caucaso nel nord e nord-est separano l'Abcasia dalla Circassia. Ad est, la regione \u00e8 confinante con lo Svaneti. A sud-est, l'Abcasia confina con la Mingrelia, mentre nel sud e sud-ovest \u00e8 bagnata dal Mar Nero.\nLa repubblica \u00e8 estremamente montagnosa (per il 75% della superficie totale) e gli insediamenti sono per la maggior parte sulla costa e in un certo numero di valli profonde e fertili. La catena montuosa del Caucaso corre lungo il confine settentrionale della regione. Dal massiccio principale si diramano le catene minori del Gagra, del Bziphi e del Kodori. Le cime pi\u00f9 alte dell'Abcasia si trovano nel nord-est e nell'est (lungo il confine con lo Svaneti) e alcune di esse raggiungono i sopra il livello del mare. Il clima \u00e8 temperato: il che, in et\u00e0 sovietica, ha favorito la trasformazione dell'Abcasia in una popolare meta vacanziera, tanto da essere soprannominata la \"Riviera georgiana\". La regione \u00e8 anche rinomata per la sua produzione agricola, che include t\u00e8, tabacco, vino e frutta.\nLa vicinanza dell'Abcasia al Mar Nero rende il suo clima temperato, soprattutto tenendo conto della latitudine settentrionale, assieme alle montagne caucasiche, in quanto fungono da scudo per l'Abcasia dai freddi venti del nord.\nLe aree costiere della Repubblica hanno un clima subtropicale, in cui la temperatura media annuale in molte regioni \u00e8 intorno ai .\nLa media invernale (gennaio) delle temperature varia tra i 4 e 6\u00a0\u00b0C, mentre la media estiva (luglio) delle temperature \u00e8 ovunque tra i 22 e 23\u00a0\u00b0C. Il territorio costiero raramente subisce grandi gelate durante l'inverno.\nLe quote sui s.l.m. hanno un clima marittimo e di montagna, con inverni relativamente freddi e lunghi ed estati calde. Le quote sui 2\u00a0000 metri hanno inverni pi\u00f9 freddi ed estati pi\u00f9 corte. Infine, le zone pi\u00f9 elevate dell'Abcasia hanno per tutto l'anno un clima freddo, senza estate.\nL'Abcasia riceve una quantit\u00e0 elevata di precipitazioni, ma grazie al suo microclima unico (che va da quello subtropicale a quello di montagna) lungo buona parte della sua costa, l'umidit\u00e0 ha livelli molto bassi. Le precipitazioni annuali lungo la costa vanno da 1100 a . Le colline, le quote pi\u00f9 basse e le gole interne del territorio abcaso ricevono dovunque tra 1100 e 1800\u00a0mm di precipitazioni annuali. Alcune delle gole interne che sono schermate dai venti umidi provenienti dal Mar Nero, presentano i livelli pi\u00f9 bassi di precipitazioni atmosferiche. Le alte regioni montagnose ricevono 1700\u20133500\u00a0mm di precipitazioni annue. La neve cade abbondantemente sulle montagne ma quasi per niente nella regione costiera. Le valanghe nel nord-est talvolta rappresentano un pericolo reale per le aree popolate. La neve spesso arriva ai 5 metri in alcune delle pi\u00f9 alte aree montagnose che si affacciano sul Mar Nero.\nL'Abcasia \u00e8 ben conosciuta per la sua bellezza e per i suoi paesaggi diversificati. I paesaggi della regione vanno dalle pinete costiere, vicino a Bichvinta (Pitsunda) alle coltivazioni di agrumi, dalle nevi perenni ai ghiacciai nel nord della Repubblica. A causa della complessa topografia dell'Abcasia, gran parte del territorio non \u00e8 stata intaccata dallo sviluppo umano (coltivazioni e costruzioni). Perci\u00f2, oggi, una larga porzione dell'Abcasia (circa il 70% del territorio) \u00e8 ancora coperta da foreste. L'Abcasia \u00e8 anche conosciuta per l'alto numero di specie endemiche di piante che si trovano solo nel Caucaso, in Georgia o in Abcasia.\nIl sud-est dell'Abcasia, che fa parte della pianura della Colchide, \u00e8 coperta da foreste in cui sono presenti (l'ontano, il carpino, la quercia, il faggio) o gli agrumeti e le piantagioni di t\u00e8. Le colline, all'altezza dei 600 metri sopra il livello del mare, sono coperte da foreste di caducifoglie (con elementi sempreverdi) e includono specie di alberi come quercia, faggio e bosso. Le foreste si trovano tra i 600 e i sopra il livello del mare e sono costituite sia da caducifoglie sia da conifere. Le specie pi\u00f9 comuni sono il faggio, l'abete rosso e l'abete tradizionale. La zona di foresta mista \u00e8 l'habitat di alcuni degli alberi pi\u00f9 alti in Europa e nel mondo, e vi si trovano alcuni esemplari di abete (specialmente intorno al lago Ritsa che raggiungono un'altezza superiore ai 70 metri. La zona che si estende tra i 1\u00a0800 e i 2\u00a0900\u00a0m sopra il livello del mare \u00e8 costituita da foreste sub-alpine e prati alpini. Il territorio che si trova sopra i 2\u00a0900 metri \u00e8 coperto per lo pi\u00f9 da nevi eterne e ghiacciai.\nPopolazione.\nLa demografia dell'Abcasia ha subito molti cambiamenti dal 1990. Al tempo dell'ultimo censimento sovietico nel 1989 essa aveva una popolazione di circa unit\u00e0, dei quali il 48% erano georgiani (principalmente della Mingrelia) e solo il 17% abcasi.\nNel 1993 una pesante guerra port\u00f2 l'Abcasia ad uscire dalla Georgia e l'intera popolazione di origine georgiana (circa persone, virtualmente tutta la popolazione della parte orientale dell'Abcasia) abbandon\u00f2 la piccola Repubblica, in quella che \u00e8 stata definita la \"pulizia etnica dei georgiani in Abcasia\". In conseguenza di questi avvenimenti, la popolazione della repubblica si trova ad essere ora composta per il 45% da abcasi, e per il resto da russi, armeni, georgiani (molto pochi), greci del Ponto ed ebrei.\nLa seguente tabella riassume i dati dei censimenti tenutisi in Abcasia.\nEtnie.\nL'etnia abcasa \u00e8 quella maggioritaria; seguono gli armeni, che rappresentano il 15% della popolazione, i russi e i georgiani.\nReligioni.\nIn Abcasia la maggioranza della popolazione \u00e8 cristiano-ortodossa (75%); esistono minoranze di cristiani della Chiesa apostolica armena e della Chiesa cattolica, di musulmani sunniti e di ebrei.\nIl territorio dell'Abcasia appartiene alla giurisdizione del Patriarcato ortodosso di Georgia e tale giurisdizione \u00e8 riconosciuta da tutte le chiese canoniche del mondo ortodosso. Tuttavia, dal 1991 il Patriarcato di Georgia non controlla pi\u00f9 la Diocesi di Sukhumi. Questa situazione ha portato a una penetrazione di preti del Patriarcato russo nel territorio della diocesi al fine di assicurare la sola assistenza religiosa agli abcasi.\nIl 16 settembre 2009 la Diocesi di Sukhumi ha proclamato la sua autonomia dal Patriarcato di Georgia, assumendo il nuovo nome di Chiesa ortodossa di Abcasia. Il capo della Chiesa locale, Vissarion Apliaa, ha preteso di restaurare l'autocefalia persa nel 1795.\nLingue.\nLa lingua ufficiale \u00e8 l'abcaso, che \u00e8 anche la pi\u00f9 diffusa ma non \u00e8 parlata e compresa del tutto dalle minoranze georgiane, armene e russe. Per questo anche il russo \u00e8 una lingua importante. Sono presenti giornali e pubblicazioni editoriali in entrambe le lingue.\nOrdinamento dello stato.\nL'Abcasia \u00e8 una repubblica semi-presidenziale.\nIl Presidente della Repubblica.\nSecondo la legge costituzionale riguardante le elezioni presidenziali, i candidati alla presidenza devono essere cittadini della repubblica abcasa in possesso del diritto di voto, di nazionalit\u00e0 abcasa, in grado di parlare liberamente la lingua ufficiale dello Stato (l'abcaso), che abbiano non meno di 35 anni e non pi\u00f9 di 65 e che abbiano risieduto stabilmente in Abcasia nel corso dei 5 anni precedenti le elezioni.\nIl presidente dell'Abcasia viene eletto per 5 anni. Una stessa persona non pu\u00f2 essere eletta presidente per pi\u00f9 di due mandati consecutivi. Contemporaneamente al presidente, si elegge anche il vicepresidente, il cui nome \u00e8 espresso dal candidato presidente.\nSecondo la legge abcasa, per vincere al primo turno un candidato deve ottenere il 50% pi\u00f9 uno dei voti validi. Se questo non avvenisse, \u00e8 previsto un secondo turno a due settimane di distanza.\nIn seguito alle modifiche del codice elettorale realizzate nell'ottobre \u00e8 possibile votare solo con i passaporti di cittadino della Repubblica di Abcasia. \u00c8 previsto infatti che si apponga un timbro alla pagina 17 del passaporto abcaso al momento in cui viene consegnata la scheda elettorale.\nSuddivisioni storiche e amministrative.\nLa Repubblica \u00e8 divista in sei distretti amministrativi.\nLe principali citt\u00e0 della Repubblica, capoluoghi dei distretti amministrativi, sono:\nIstituzioni.\nForze armate.\nLa Repubblica \u00e8 dotata di un esercito e di un'aeronautica militare.\nLa Marina militare \u00e8 in corso di accrescimento e di una parziale modernizzazione.\nCon l'accordo del governo abcaso, nella Repubblica stanziano truppe della Federazione russa.\nIl 15 settembre 2009 \u00e8 stato concluso un Trattato di cooperazione militare con la Russia della durata di 49 anni (rinnovabile automaticamente per altri 5). Il Trattato prevede che la Russia assicurer\u00e0 il controllo delle frontiere terrestri, aeree e marittime della Repubblica e former\u00e0 le nuove Forze armate dello Stato. L'11 agosto 2010, il comandante delle Forze aeree russe ha annunciato che una batteria di missili terra aria S-300 \u00e8 stata schierata sul territorio dell'Abcasia, in accordo con il governo abcaso, per la difesa aerea della Repubblica e il controllo del suo spazio aereo.\nPolitica.\nPolitica estera.\n[[File:Abkhazian passport.jpg|thumb|upright=0.5|Passaporto abcaso]]\nL'Abcasia \u00e8 un territorio a status conteso; il motivo del contenzioso \u00e8 l'autoproclamazione di indipendenza del 23 luglio 1992. Il territorio \u00e8 indipendente \"[[de facto]]\", ma n\u00e9 l'[[ONU]] n\u00e9 l'[[Unione europea|UE]] ne riconoscono l'indipendenza. La Repubblica Abcasa \u00e8 riconosciuta da cinque Stati membri dell'ONU (tra cui la Russia) e quattro Stati a loro volta non riconosciuti. La Georgia non ne riconosce l'indipendenza e rivendica l'intero territorio (dichiarato \u201cterritorio occupato dalla Russia\") come parte integrante dello Stato.\n[[File:Abhazia-plate.jpg|thumb|upright|Targa automobilistica abcasa]]\nCinque Stati membri delle [[Organizzazione delle Nazioni Unite|Nazioni Unite]] riconoscono l'Abcasia:\n[[Tuvalu]] riconobbe diplomaticamente l'Abcasia il 18 settembre 2011 ma il 31 maggio 2014 ritir\u00f2 il suo riconoscimento quando stabil\u00ec relazioni diplomatiche con la Georgia, riconoscendone l'integrit\u00e0 territoriale nei suoi confini internazionalmente riconosciuti. [[Vanuatu]] riconobbe l'indipendenza dell'Abcasia il 23 maggio 2011 ma lo stato di questo riconoscimento \u00e8 diventato incerto dopo la stipula, il 12 luglio 2013, di un accordo tra Georgia e Vanuatu per lo stabilimento di reciproche relazioni diplomatiche, accordo che riconosce l'integrit\u00e0 della Georgia nei suoi confini internazionalmente riconosciuti.\nDopo il riconoscimento da parte del Venezuela, l'Abcasia si \u00e8 attivata diplomaticamente per ottenere il riconoscimento della propria indipendenza da parte dei paesi membri dell'[[Alleanza Bolivariana per le Americhe]].\nContatti [[Agente diplomatico|diplomatici]] ai fini del riconoscimento sono in corso con alcuni paesi del Medio Oriente, fra cui [[Giordania]] e [[Siria]].\nIl 29 maggio 2018 \u00e8 stato annunciato l'avvio di relazioni diplomatiche fra Abcasia e [[Siria|Repubblica Araba di Siria]].\nQuattro Stati non membri delle Nazioni Unite riconoscono l'Abcasia:\nL'Abcasia con l'Ossezia del Sud e la Transnistria dal 2006 hanno costituito la [[Comunit\u00e0 per la democrazia e i diritti dei popoli]].\nGli obiettivi prioritari della politica estera abcasa sono l'adesione all'[[Unione Russia-Bielorussia]], una volta conseguito il riconoscimento della Bielorussia, e come passo successivo l'adesione all'[[Unione doganale eurasiatica|Unione doganale euroasiatica]]. In una intervista rilasciata alla rivista \"Opinio Juris\", l'ambasciatore abcaso a Mosca [[Igor Muratovich Akhba]] parlando della relazione tra Abcasia e Russia, ha affermato che: \u00abLa nostra politica estera, che viene definita dal Presidente, \u00e8 coordinata con quella russa. Nel marzo 2015 \u00e8 stato firmato un Memorandum sul meccanismo di attuazione di una politica estera coordinata. La nostra \u00e8 una relazione associata, siamo alleati ma non russi\u00bb.\nEconomia.\n[[File:National Bank Sukhum.jpg|thumb|upright|Sede della Banca nazionale di Abcasia]]\nL'economia del paese si basa sia sull'[[agricoltura]] ([[mais]], [[tabacco]], [[uva]], [[frutta]]) sia soprattutto sullo sfruttamento dei [[giacimenti]] di [[piombo]], [[rame]], [[zinco]] e [[carbon fossile]]. Poche le industrie (principalmente idroelettriche).\nSull'economia abcasa grava tuttavia un embargo che di fatto la isola dal sistema economico internazionale, eccetto che dalla Russia, che mantiene un collegamento transfrontaliero e una linea ferroviaria con Acvia.\nIl 2 ottobre 2009 \u00e8 stato concluso un accordo tra governo abcaso e quello russo in materia di visti. L'accordo prevede che i cittadini di entrambi i paesi potranno viaggiare senza necessit\u00e0 di visto purch\u00e9 il soggiorno nel paese ospite non superi i 90 giorni.\nL'Abcasia ha un ampio volume di traffici commerciali con la Turchia e la Giordania, paesi in cui risiedono numerosi abcasi della diaspora, tuttavia non esistono con i due citati paesi relazioni ufficiali.\nValuta.\nIn Abcasia sussistono due valute: il [[rublo russo]] e l'[[apsar abcaso]].\nEsportazioni.\n[[File:Wines of Abkhazia.jpg|thumb|upright|Vini abcasi]]\nArte.\nLetteratura.\nRomanzo.\nOltre a condividere coi russi e georgiani le [[Saghe dei Nart|saghe di Nart]], la letteratura abcasa ha ricevuto un notevole impulso negli ultimi secoli. Qui di seguito vengono elencati i principali scrittori in lingua abcasa del [[Novecento]]:\nMass media.\nRespublika Abkhazia -\nApsny -\nEkho Abkhazii -\nNuzhnaya Gazeta -\nChegemskaya Pravda\nForum\nAbkhaz State TV and Radio Company (AGTRK) -\nAbaza TV\nAbkhaz State TV and Radio Company (AGTRK) -\nRadio Soma\nApsnypress\nCollegamenti esterni.\n[[Categoria:Abcasia| ]]"}
